


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	text-align: center;
}
.auto-style2 {
	text-align: right;
	margin-top: 0;
}
.auto-style3 {
	color: #008000;
}
</style>


	<div class="story">
				<p class="redakcijskipreciscentekst">Редакцијски пречишћен текст</p>
				<p>&nbsp;</p>
				<p>&nbsp;</p>
				<p>На основу члана 74. Закона о енергетици („Службени гласник РС”, број 145/14) и члана 17. став 1. и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14),</p>
				<p>Влада доноси</p>
				<p class="odluka-zakon">УРЕДБУ</p>
				<p class="odluka-zakon">о условима и поступку стицања статуса повлашћеног произвођача електричне енергије, привременог повлашћеног произвођача и произвођача електричне енергије из обновљивих извора енергије</p>
				<p class="auto-style1">"Службени гласник РС", бр. 56 од 15. јуна 
				2016, 60 од 20. јуна 2017, <span title="Закон о изменама и допунама Закона о привредним друштвима ('Службени гласник РС', број 44/2018)">44 од 8. јуна 2018 - 
				<span class="auto-style3">др. закон</span></span>, 54 од 26. јула 2019.</p>
				<p class="clan">I. УВОДНЕ ОДРЕДБЕ</p>
				<p class="clan">Члан 1.</p>
				<p>Овом уредбом ближе се прописују услови и поступак стицања, трајања и престанак статуса повлашћеног произвођача, привременог повлашћеног произвођача електричне енергије и произвођача електричне енергије из обновљивих извора енергије, садржина захтева и докази о испуњавању услова за стицање статуса повлашћеног произвођача, инструменти обезбеђења плаћања, минимални степен искоришћења примарне енергије у електранама високоефикасне комбиноване производње електричне и топлотне енергије у зависности од врсте основног енергента и инсталисане снаге, максимални капацитети свих електрана које користе енергију ветра и енергију сунчевог зрачења које ће добити статус повлашћеног произвођача, односно привременог повлашћеног произвођача, садржина и начин вођења регистра из члана 75. Закона о енергетици, као и друга питања у складу са законом.</p>
				<p class="clan">Члан 2.</p>
				<p>Поједини изрази који се употребљавају у овој уредби имају следеће значење:</p>
				<p>1) геотермална електрана је електрана која користи подземне воде и топлоту стенских маса; </p>
				<p>2) дан подношења захтева је дан када је захтев за стицање статуса повлашћеног произвођача, односно привременог повлашћеног произвођача заведен на писарници Управе за заједничке послове републичких органа; </p>
				<p>3) део електране је део објекта електране, за коју је стечен статус привременог повлашћеног произвођача, самостално изграђен са посебном употребном дозволом и који по изградњи има посебно мерење за очитавање произведене електричне енергије;</p>
				<p>4) електрана је објекат за производњу електричне енергије и има најмање једно место примопредаје за електричну енергију предату у систем;</p>
				<p>5) електрана на биомасу је електрана која користи биоразградиву материју која обухвата: </p>
				<p>(1) биљке, делове биљака и остатке биљака настале у пољопривреди (слама, кукурузовина, грање, коштице, љуске), стајњак са фарми и сл.; </p>
				<p>(2) биљке, делове биљака и остатке биљака у шумарству, остатке при сечи шума и сл.; </p>
				<p>(3) биљке, делове биљака и остатке биљака настале из брзорастућих енергетских засада;</p>
				<p>(4) материју насталу у рибарству и аквакултури;</p>
				<p>(5) биоразградиве остатке у прехрамбеној, дрвној и сродним индустријама; </p>
				<p>(6) сепарисану биоразградиву фракцију комуналног отпада; </p>
				<p>(7) споредне производе животињског порекла који се користе у складу са прописима из области ветеринарства; и </p>
				<p>(8) енергент произведен технолошким поступком из материја наведених у овој тачки; </p>
				<p>6) електрана на биогас је електрана са једном или више производних јединица које користе гас настао у сопственим постројењима (дигесторима), анаеробним поступцима из биомасе и споредних производа животињског порекла који се користе у складу са прописима из области ветеринарства;</p>
				<p>7) електрана на ветар је електрана која користи енергију ветра; </p>
				<p>8) електрана на депонијски гас је електрана која користи гас настао из депонија комуналног отпада;</p>
				<p>9) електрана на гас из постројења за третман комуналних отпадних вода је електрана која користи гас настао анаеробним поступцима у тим постројењима;</p>
				<p>10) соларна електрана је електрана која користи енергију сунчевог зрачења;</p>
				<p>11) соларна електрана на објекту је електрана која користи сунчево зрачење, монтирана на објекту који представља физичку целину јасно одвојену од других објеката, при чему се на једном објекту може монтирати само једна електрана;</p>
				<p>12) соларна електрана на земљи је електрана која користи сунчево зрачење монтирана на земљишту;</p>
				<p>13) електрана на отпад је електрана која користи отпад у складу са прописима којима се уређују управљање отпадом и употреба отпада за производњу енергије;</p>
				<p>14) електрана са високоефикасном комбинованом производњом електричне и топлотне енергије је електрана која истовремено производи електричну и топлотну енергију са високим степеном корисног дејства користећи природни гас као основно гориво;</p>
				<p>15) енергетска вредност утрошеног горива је сума производа потрошених количина основног и допунских горива и њихових просечних доњих топлотних моћи;</p>
				<p>16) заузети капацитет је збир инсталисаних снага електрана који се посебно рачуна за електране на ветар, а посебно за категорије соларних електрана за које:</p>
				<p>(1) важи статус повлашћеног произвођача;</p>
				<p>(2) важи статус привременог повлашћеног произвођача;</p>
				<p>(3) не важи претходно стечен статус повлашћеног произвођача, ни статус привременог повлашћеног произвођача, а испуњавају услове да се урачунају у ослобођени капацитет до дана расподеле ослобођеног капацитета у складу са овом уредбом;</p>
				<p>17) максимални капацитет је збир инсталисаних снага електрана, посебно одређен за електране на ветар, а посебно за категорије соларних електрана, до којег се може стећи статус повлашћеног произвођача, односно статус привременог повлашћеног произвођача;</p>
				<p>18) новоизграђено постројење је електрана или део електране која је пуштена у рад после 1. јануара 2010. године;</p>
				<p>19) опрема је скуп основних компонената електране, односно дела електране за производњу електричне енергије: агрегат (турбина, генератор), фотонапонски панели, инвертор, котловско постројење и сл.;</p>
				<p>20) ослобођени капацитет је збир инсталисаних снага електрана из заузетог капацитета, а за које је престао:</p>
				<p>(1) статус повлашћеног произвођача;</p>
				<p>(2) статус привременог повлашћеног произвођача, осим ако је за електрану привремени повлашћени произвођач у року прописаним законом стекао статус повлашћеног произвођача;</p>
				<p>21) слободни капацитет је разлика између максималног капацитета и заузетог капацитета;</p>
				<p>22) гориво је основно и допунско горивo које се потроши за производњу електричне енергије или за високоефикасну комбиновану производњу електричне и топлотне енергије;</p>
				<p>23) производна јединица је генератор, фотонапонски панел или други уређај у електрани, односно делу електране, који претвара у електричну енергију друге облике енергије;</p>
				<p>24) произведена електрична енергија електране или дела електране је укупна електрична енергија предата у преносни или дистрибутивни систем, на месту примопредаје електричне енергије за одређени обрачунски период, изражена у kWh;</p>
				<p>25) реконструисано постројење је електрана изграђена пре 1. јануара 2010. године у којој је реконструкцијом, у смислу закона којим се уређује планирање и изградња објеката, извршена замена опреме, при чему је реконструкција завршена после 1. јануара 2010. године;</p>
				<p>26) хидроелектрана је електрана која енергију природног водотока претвара у електричну енергију;</p>
				<p>27) хидроелектрана на постојећој инфраструктури је хидроелектрана која користи већ постојећу брану или хидроелектрана изграђена на цевоводима на постројењима за обраду воде под притиском природног пада воде.</p>
				<p>Други изрази који нису употребљени у ставу 1. овог члана, имају значење одређено Законом о енергетици.</p>
				<p class="clan">II. УСЛОВИ ЗА СТИЦАЊЕ СТАТУСА ПОВЛАШЋЕНОГ ПРОИЗВОЂАЧА, ПРИВРЕМЕНОГ ПОВЛАШЋЕНОГ ПРОИЗВОЂАЧА И ПРОИЗВОЂАЧА ИЗ ОБНОВЉИВИХ ИЗВОРА ЕНЕРГИЈЕ</p>
				<p class="bold">1. Услови за стицање статуса повлашћеног произвођача електричне енергије за електрану, односно део електране</p>
				<p class="clan">Члан 3.</p>
				<p>Енергетски субјект и физичко лице могу да стекну статус повлашћеног произвођача (у даљем тексту: повлашћени произвођач) за електрану, односно део електране:</p>
				<p>1) која у процесу производње електричне енергије користи обновљиве изворе енергије и испуњава услове у погледу инсталисане снаге и то у:</p>
				<p>(1) хидроелектрани инсталисане снаге до 30 МW;</p>
				<p>(2) хидроелектрани на постојећој инфраструктури инсталисане снаге до 30 МW;</p>
				<p>(3) електрани на биомасу; </p>
				<p>(4) електрани на биогас;</p>
				<p>(5) електрани на депонијски гас и гас из постројења за третман комуналних отпадних вода;</p>
				<p>(6) електрани на ветар, ако се у складу са одредбама ове уредбе утврди да је њена инсталисана снага мања или једнака слободном капацитету;</p>
				<p>(7) соларној електрани, ако се у складу са одредбама ове уредбе утврди да је њена инсталисана снага мања или једнака слободном капацитету;</p>
				<p>(8) геотермалној електрани;</p>
				<p>(9) електрани на отпад;</p>
				<p>2) која је изграђена и подобна за употребу у складу са законом којим се уређује изградња објеката;</p>
				<p>3) има обезбеђено посебно мерење произведене електричне енергије, односно посебна мерења предате и преузете топлотне енергије, одвојена од мерења у другим технолошким процесима, са јасно означеним мерним уређајима изведеним у складу са Законом о енергетици и правилима о раду дистрибутивног, односно преносног система;</p>
				<p>4) која производи електричну енергију у новоизграђеним, односно реконструисаним постројењима у којима је уграђена некоришћена опрема;</p>
				<p>5) ако има лиценцу за обављање делатности производње електричне енергије, издату у складу са Законом о енергетици;</p>
				<p>6) ако је прикључена на дистрибутивни систем, односно преносни систем у складу са Законом о енергетици и прописима донетим на основу њега;</p>
				<p>7) ако је подносилац захтева физичко лице, да инсталисана снага електране није већа од 30 kW и да нема статус повлашћеног произвођача за другу електрану;</p>
				<p>8) ако енергетском субјекту, односно физичком лицу није одузет или покренут поступак одузимања статуса повлашћеног произвођача из разлога прописаних у члану 73. став 1. тач. од 1) до 3) Закона о енергетици, односно статуса привременог повлашћеног произвођача из разлога прописаних у члану 73. став 3. тач. 1), 2) и 4) Закона о енергетици;</p>
				<p>9) ако за електрану за коју тражи статус повлашћеног произвођача нема важећи статус произвођача електричне енергије из обновљивих извора енергије;</p>
				<p>10) ако за електрану за коју тражи статус повлашћеног произвођача није претходно постојао статус повлашћеног произвођача, осим ако се ради о електрани на коју се односи случај из члана 19. став 3. ове уредбе;</p>
				<p>11) у случају из члана 19. став 4. ове уредбе, ако је именован од стране зајмодавца или агента зајмодавца.</p>
				<p>Статус повлашћеног произвођача издаје се за инсталисану снагу електране или дела електране која одговара укупно одобреној снази од стране оператора система за прикључење електране или дела електране, на дистрибутивни, односно преносни систем.</p>
				<p class="bold">2. Услови за стицање статуса повлашћеног произвођача за електрану, односно део електране из високоефикасне комбинованe производњe електричне и топлотне енергије</p>
				<p class="clan">Члан 4.</p>
				<p>Енергетски субјект и физичко лице могу да стекну статус повлашћеног произвођача и за електрану, односно део електране за високоефикасну комбиновану производњу електричне и топлотне енергије инсталисане електричне снаге до 10 MW, ако поред испуњених услова из члана 3. став 1. тач. 2) до 10) ове уредбе има:</p>
				<p>1) уграђену опрему којом се може остварити високоефикасна комбинована производња електричне и топлотне енергије са минималним укупним годишњим степеном корисности електране од 75%, при чему укупни годишњи степен корисности електране за комбиновану производњу (η) представља однос између укупно произведене енергије (електричне и топлотне) и енергетске вредности потрошеног горива, који се рачуна према формули:</p>
				<p class="auto-style1"><img src="http://www.pravno-informacioni-sistem.rs/SlGlasnikPortal/slike/formula_opt.jpeg&amp;doctype=reg&amp;abc=cba&amp;eli=true&amp;eliActId=428812&amp;regactid=428812" alt="formula.tiff"></p>
				<p>где су:</p>
				<p>Е – укупна годишња производња електричне енергије у комбинованој производњи,</p>
				<p>Q – укупна годишња корисна потрошња топлотне енергије из комбиноване производње која обухвата топлотну енергију потрошену за сопствене потребе и продату топлотну енергију,</p>
				<p>Е<span class="subscript">pg</span> – енергетска вредност потрошеног горива током године за комбиновану производњу електричне и топлотне енергије.</p>
				<p>2) уграђене мерне уређаје и означена мерна места на којима се мери укупно произведена и предата енергија и утрошено гориво;</p>
				<p>3) закључен уговор о продаји топлотне енергије или доказ да произведену топлотну енергију користи за сопствене потребе што подразумева грејање објеката или потрошњу топлотне енергије за производне процесе.</p>
				<p class="bold">3. Допунско гориво за електране које користе обновљиве изворе енергије и електране за високоефикасну комбиновану производњу електричне и топлотне енергије </p>
				<p class="clan">Члан 5.</p>
				<p>У електранама из члана 3. став 1. тачка 1) подтач. (3), (4), (5), (8) и (9) ове уредбе и из члана 4. ове уредбе као допунско гориво може се користити фосилно гориво, отпадни технолошки гасови са органском фракцијом, отпадни муљ из постројења за третман отпадних вода или неки други обновљиви извор енергије.</p>
				<p class="bold">4. Услови за стицање статуса привременог повлашћеног произвођача</p>
				<p class="clan">Члан 6.</p>
				<p>Статус привременог повлашћеног произвођача (привремени повлашћени) може да стекне енергетски субјект и физичко лице за електрану ако:</p>
				<p>1) може да приступи грађењу електране из члана 70. ст. 1. и 2. Закона о енергетици, у складу са законом којим се уређује изградња објеката;</p>
				<p>2) је за електрану инсталисане снаге веће од 100 kW прибавио финансијски инструмент обезбеђења за случај да не стекне статус повлашћеног произвођача у складу са чланом 71. став 3. Закона о енергетици;</p>
				<p>3) из техничке документације, као и одредаба Закона о енергетици и прописа донетих на основу њега, произилази да за планирану електрану може да стекне статус повлашћеног произвођача и то:</p>
				<p>(1) ако је подносилац захтева физичко лице, да инсталисана снага планиране електране не прелази највиши износ инсталисане снаге за коју физичко лице по Закону о енергетици може стећи статус повлашћеног произвођача;</p>
				<p>(2) да се техничком документацијом у планираној електрани предвиђа коришћење обновљивих извора енергије у процесу производње електричне енергије, односно да се предвиђа уградња опреме којом се може остварити високоефикасна комбинована производња електричне и топлотне енергије у складу са овом уредбом;</p>
				<p>(3) да се техничком документацијом и условима за прикључење у планираној електрани предвиђа посебно мерење преузете и предате електричне, односно топлотне енергије у систем у складу са одредбама ове уредбе; </p>
				<p>(4) да je инсталисана снага за планирану електрану на ветар, односно соларну електрану мања или једнака слободном капацитету;</p>
				<p>(5) енергетском субјекту, односно физичком лицу није одузет или покренут поступак одузимања статуса повлашћеног произвођача из разлога прописаних у члану 73. став 1. тач. 1) до 3) Закона о енергетици, односно статуса привременог повлашћеног произвођача из разлога прописаних у члану 73. став 3. тач. 1), 2) и 4) Закона о енергетици;</p>
				<p>(6) ако за електрану за коју тражи статус привременог повлашћеног произвођача није претходно постојао статус повлашћеног произвођача или статус привременог повлашћеног произвођача, осим ако се ради о електрани на коју се односи случај из члана 19. став 3. ове уредбе;</p>
				<p>(7) у случају из члана 19. став 4. ове уредбе је именован од стране зајмодавца или агента зајмодавца. </p>
				<p class="bold">5. Финансијски инструмент обезбеђења за стицање статуса привременог повлашћеног произвођача</p>
				<p class="clan">Члан 7.</p>
				<p>Финансијски инструмент обезбеђења из члана 6. став 1. тачка 2) ове уредбе одређује се у висини од 60 евра по инсталисаном kW електране, који се обезбеђује као:</p>
				<p>1) новчани депозит у динарској противвредности по средњем курсу Народне банке Србије на дан уплате, који се уплаћује на подрачун посебних депозита министарства надлежног за послове енергетике (у даљем тексту: Министарство), у складу са прописима којима се уређује буџетски систем, или</p>
				<p>2) банкарска гаранција „на први позив”.</p>
				<p>Банкарска гаранција из става 1. тачка 2) овог члана садржи:</p>
				<p>1) податак да је корисник гаранције Министарство;</p>
				<p>2) податак да је банка гарант регистрована у Републици Србији;</p>
				<p>3) податак да је налогодавац подносилац захтева или друго лице, при чему друго лице може бити налогодавац само под условом да банка гарант гарантује за обавезе подносиоца захтева;</p>
				<p>4) податак да се гарантовани износ исплаћује у динарима по средњем курсу Народне банке Србије на дан наплате банкарске гаранције;</p>
				<p>5) изјаву банке гаранта којом се банка гарант, уколико подносилац захтева стекне статус привременог повлашћеног произвођача, обавезује неопозиво, безусловно и без права на приговор да ће у случају неиспуњења обавеза привременог повлашћеног произвођача, платити сваки износ сразмерно неизвршеној обавези, а највише до гарантованог износа, на први писани позив корисника гаранције којим се констатује да привремени повлашћени произвођач није у потпуности или делимично стекао статус повлашћеног произвођача у року прописаном законом у смислу Закона о енергетици;</p>
				<p>6) обавезу банке гаранта да ће плаћање извршити у року седам радних дана од дана примљеног захтева за плаћање по гаранцији;</p>
				<p>7) клаузулу да је банкарска гаранција ништава и престаје да важи у случају да подносилац захтева не стекне статус привременог повлашћеног произвођача. </p>
				<p>Ако рок важења банкарске гаранције истиче пре истека рока важења статуса привременог повлашћеног произвођача, привремени повлашћени произвођач је дужан да најкасније 60 дана пре истека рока важења банкарске гаранције продужи њено важење за најмање месец дана дуже од рока важења статуса привременог повлашћеног произвођача.</p>
				<p>Ако привремени повлашћени произвођач не испуни обавезу из става 3. овог члана, статус привременог повлашћеног произвођача му се одузима и сматра се да у року није стекао статус повлашћеног произвођача, а банкарска гаранција се наплаћује.</p>
				<p>Банкарска гаранција не сме да садржи додатне услове или прилоге уз захтев за наплату банкарске гаранције којима се условљава њена наплата у случају остварења услова за њено активирање.</p>
				<p>Ближе обавештење о уплати, прибављању и предаји финансијског инструмента обезбеђења плаћања, Министарство је дужно да прикаже на својој интернет страници.</p>
				<p class="bold">6. Услови за активирање и враћање финансијског инструмента обезбеђења за стицање статуса привременог повлашћеног произвођача</p>
				<p class="clan">Члан 8.</p>
				<p>Ако привремени повлашћени произвођач:</p>
				<p>1) стекне статус повлашћеног произвођача у року и начин прописан Законом о енергетици и овом уредбом, за укупну инсталисану снагу електране за коју је стечен статус привременог повлашћеног произвођача, финансијски инструмент обезбеђења му се враћа;</p>
				<p>2) стекне статус повлашћеног произвођача у року и начин прописан Законом о енергетици и овом уредбом, за инсталисану снагу мању од оне за коју је стечен статус привременог повлашћеног произвођача, финансијски инструмент обезбеђења наплаћује се у висини износа који сразмерно одговара проценту инсталисане снаге електране за коју није стечен статус повлашћеног произвођача електричне енергије у односу на инсталисану снагу за коју је стечен статус привременог произвођача, док се преостали износ финансијског инструмента обезбеђења не наплаћује;</p>
				<p>3) не стекне статус повлашћеног произвођача електричне енергије у року и на начин прописан Законом о енергетици или му се одузме статус привременог повлашћеног произвођача, финансијски инструмент обезбеђења у целости се наплаћује, односно трајно се присвајају средства из положеног новчаног депозита;</p>
				<p>4) достави други финансијски инструмент обезбеђења у висини претходног, претходни финансијски инструмент обезбеђења враћа се привременом повлашћеном произвођачу;</p>
				<p>5) ступа у претходни статус привременог повлашћеног произвођача у складу са чланом 18. ове уредбе, дужан је да Министарству достави финансијски инструмент обезбеђења у складу са чланом 7. ове уредбе.</p>
				<p>Финансијски инструмент обезбеђења враћа се и у случају ако се не стекне статус привременог повлашћеног произвођача.</p>
				<p>Новчана средства која су стечена на основу активирања финансијског инструмента обезбеђења исплаћују се гарантованом снабдевачу и користе се за подстицај повлашћених произвођача. </p>
				<p>Привремени повлашћени произвођач је дужан да у захтеву за враћање банкарске гаранције, односно повраћај новчаног депозита наведе начин преузимања банкарске гаранције, односно рачун и назив банке или друге организације код које се воде рачуни привременог повлашћеног произвођача на који треба уплатити средства новчаног депозита.</p>
				<p>Министарство је у обавези да на захтев врати финансијски инструмент обезбеђења у року од 30 дана од дана када су се стекли услови за његово враћање.</p>
				<p>Министарство материјално не одговара уколико привремени повлашћени произвођач наведе погрешну адресу за пријем банкарске гаранције, односно погрешан рачун и назив банке за исплату новчаног депозита, као и из других разлога због којих се инструмент обезбеђења не врати привременом повлашћеном произвођачу, а који му се могу приписати у кривицу. </p>
				<p class="bold">7. Услови за стицање статуса произвођача електричне енергије из обновљивих извора енергије</p>
				<p class="clan">Члан 9.</p>
				<p>Статус произвођача електричне енергије из обновљивих извора може да се стекне за електрану ако:</p>
				<p>1) у процесу производње електричне енергије користи обновљиве изворе енергије без обзира на инсталисану снагу;</p>
				<p>2) је изграђена и подобна за употребу у складу са законом којим се уређује изградња објеката;</p>
				<p>3) има обезбеђено посебно мерење, одвојено од мерења у другим технолошким процесима, којим се мери преузета и предата електрична, односно топлотна енергија у систем на начин прописан у члану 3. став 1. тачка 3) ове уредбе;</p>
				<p>4) има лиценцу за обављање делатности производње електричне енергије, у складу са Законом о енергетици;</p>
				<p>5) за електрану нема важећи статус повлашћеног произвођача електричне енергије;</p>
				<p>6) је прикључена на дистрибутивни систем, односно преносни систем у складу са Законом о енергетици и прописима донетим на основу њега.</p>
				<p class="clan">III. МАКСИМАЛНИ КАПАЦИТЕТ ЗА ЕЛЕКТРАНE НА ВЕТАР И СОЛАРНЕ ЕЛЕКТРАНЕ </p>
				<p class="bold">1. Максимални капацитет</p>
				<p class="clan">Члан 10.</p>
				<p>За електране на ветар и соларне електране прописује се максимални капацитет за стицање статуса повлашћеног произвођача, односно привременог повлашћеног произвођача у зависности од категорије којој припадају и то: </p>
				<p>1) 500 МW за електране на ветар;</p>
				<p>2) 2 МW за соларне електране на објекту појединачне снаге до 30 kW;</p>
				<p>3) 2 МW за соларне електране на објекту појединачне снаге веће од 30 kW до 500 kW;</p>
				<p>4) 6 МW за соларне електране на земљи појединачне снаге до 500 kW.</p>
				<p class="bold">2. Слободни капацитет</p>
				<p class="clan">Члан 11.</p>
				<p>За сваку од категорија електрана из члана 10. ове уредбе, Министарство посебно утврђује слободни капацитет на основу максималног капацитета и заузетог капацитета.</p>
				<p>Ослобођени капацитет за електране из члана 10. ове уредбе расподељује се само уз повећање максималног капацитета.</p>
				<p>У случају из члана 19. став 3. ове уредбе, у ослобођени капацитет из става 2. овог члана урачунава се инсталисана снага електране ако зајмодавац или агент зајмодавца повлашћеног произвођача, односно привременог повлашћеног произвођача не предложи у прописаном року ново лице за повлашћеног произвођача, односно привременог повлашћеног произвођача. </p>
				<p class="bold">3. Расподела слободног капацитета </p>
				<p class="clan">Члан 12.</p>
				<p>Слободни капацитет се цени на дан подношења захтева, а расподељује се према времену подношења захтева за стицање статуса привременог повлашћеног произвођача, односно статуса повлашћеног произвођача, ако је више захтева поднето истог дана. </p>
				<p>За електрану на ветар, односно соларну електрану, има слободног постицајног капацитета, само уколико је њена инсталисана снага мања или једнака слободном капацитету.</p>
				<p>Ако је инсталисана снага електране већа од слободног капацитета, статус повлашћеног произвођача, односно привременог повлашћеног произвођача може се издати уколико подносилац захтева у року који не може бити краћи од 30, ни дужи од 45 дана од дана достављања дописа од стране Министарства, усклади да укупна инсталисана снага електране буде мања или једнака слободном капацитету. </p>
				<p>Ако подносилац захтева у року из става 3. овог члана не усклади или не може да усклади да укупна инсталисана снага електране буде једнака или мања слободном капацитету, захтев се одбија.</p>
				<p>Сматра се да је инсталисана снага електране на ветар, односно соларне електране за коју је претходно стечен статус привременог повлашћеног произвођача мања од слободног капацитета, ако је захтев за стицање статуса повлашћеног произвођача за ту електрану, односно део електране, поднет најкасније на дан истека рока важења статуса привременог повлашћеног произвођача. </p>
				<p class="clan">Члан 13.</p>
				<p>Ако се изградња електране на ветар, односно соларне електране финансира из међународног зајма, донација или других сличних облика међународног финансирања и представља испуњење обавеза Републике Србије преузетих на основу закључених међународних споразума, њена инсталисана снага не урачунава се у заузети капацитет и сматра се да је њена инсталисана снага мања од слободног капацитета.</p>
				<p class="clan">IV. ТРАЈАЊЕ И ПРЕСТАНАК СТАТУСА ПОВЛАШЋЕНОГ ПРОИЗВОЂАЧА, ПРИВРЕМЕНОГ ПОВЛАШЋЕНОГ ПРОИЗВОЂАЧА И ПРОИЗВОЂАЧА ИЗ ОБНОВЉИВИХ ИЗВОРА ЕНЕРГИЈЕ</p>
				<p class="bold">1. Трајање статуса повлашћеног произвођача, привременог повлашћеног произвођача и произвођача из обновљивих извора енергије </p>
				<p class="clan">Члан 14.</p>
				<p>Статус повлашћеног произвођача и статус произвођача електричне енергије из обновљивих извора енергије траје неодређено време, осим уколико нису наступили разлози прописани Законом о енергетици и овом уредбом за његов престанак.</p>
				<p class="v2-clan-left-1">Статус привременог повлашћеног 
				произвођача траје у року прописаном Законом о енергетици, а по 
				захтеву привременог повлашћеног произвођача, Министарство 
				продужава његово важење за: </p>
				<p class="v2-clan-left-1">1) период истакнут у захтеву из члана 
				22. став 1. ове уредбе, а највише за годину дана, под условом да 
				је електрана изграђена, и/или</p>
				<p class="v2-clan-left-1">2) период који је потребан да се 
				отклоне дејства непредвидивих околности које спречавају 
				привременог повлашћеног произвођача да стекне статус повлашћеног 
				произвођача у складу са Законом о енергетици. </p>
				<p class="v2-clan-left-1">Продужење статуса привременог 
				повлашћеног произвођача по основу из става 2. тачка 1) овог 
				члана могуће је само једном, али ако наступе непредвидиве 
				околности у току продуженог рока, Министарство продужава статус 
				привременог повлашћеног произвођача на захтев привременог 
				повлашћеног произвођача у складу са ставом 2. тачка 2) овог 
				члана. </p>
				<p class="v2-clan-left-1">Ако привремени повлашћени произвођач 
				поднесе једном или више пута захтев за продужење статуса 
				привременог повлашћеног произвођача, укупно време продужења 
				статуса привременог повлашћеног произвођача не може да траје 
				дуже од рока важења статуса привременог повлашћеног произвођача 
				утврђеног решењем којим је тај статус стечен.</p>
				<p><span class="hide-change">*Службени гласник РС, број 54/2019</span></p>
				<p class="bold">2. Непредвидиве околности у току трајања статуса привременог повлашћеног произвођача </p>
				<p class="clan">Члан 15.</p>
				<p>Непредвидиве околности из члана 14. ове уредбе, подразумевају сваке непредвидиве или неизбежне догађаје који су изван моћи привременог повлашћеног произвођача и то:</p>
				<p>1) природне катастрофе, као што су пожар, поплава, земљотрес, вулканска ерупција и други облици катастрофалних временских услова, ратно и ванредно стање, тероризам, револуција, јавне демонстрације, саботаже, вандализам, штрајк и други случајеви непредвидивих околности;</p>
				<p>2) кашњење надлежног органа јавне власти или организације којој су поверена јавна овлашћења да изда у прописаном року општа и појединачна акта која су неопходна за стицање статуса повлашћеног произвођача. </p>
				<p>У случају пропуста надлежног органа да изда појединачни акт у прописаном року, привремени повлашћени произвођач је дужан да употреби жалбу, односно тужбу због ћутања управе или друго правно средство против непоступања надлежног органа у прописаном року.</p>
				<p class="bold">3. Промене у току трајања статуса повлашћеног произвођача, привременог повлашћеног произвођача и произвођача из обновљивих извора енергије</p>
				<p class="clan">Члан 16.</p>
				<p>Ако се промене подаци о чињеницама на основу којих је стечен статус повлашћеног произвођача, статус привременог повлашћеног произвођача, односно статус произвођача из обновљивих извора, повлашћени произвођач, привремени повлашћени произвођач и произвођач из обновљивих извора дужни су да обавесте Министарство о насталим променама у року од 60 дана од дана настанка промене.</p>
				<p>У случају из става 1. овог члана, Министарство мора изменити решење ако настале промене не утичу на испуњеност услова на основу којих је решење издато, у року од 30 дана од дана сазнања за настале промене.</p>
				<p class="bold">4. Промене које се односе на повлашћеног произвођача, привременог повлашћеног произвођача и произвођача електричне енергије из обновљивих извора енергије</p>
				<p class="clan">Члан 17.</p>
				<p>Уколико се промене из члана 16. ове уредбе односе на повлашћеног произвођача и произвођача из обновљивих извора по основу статусне промене, наслеђивања, промене правне форме или правног посла, захтев за измену решења може поднети правни следбеник, односно лице на кога се преноси одговарајући статус.</p>
				<p>Правни следбеник уз захтев за измену решења подноси као доказ правноснажно решење о наслеђивању, као и решење о статусној промени, односно промени правне форме или други акт из кога се са сигурношћу може утврдити правни континуитет подносиоца захтева са повлашћеним произвођачем, односно произвођачем из обновљивих извора.</p>
				<p>У случају преноса одговарајућег статуса на основу правног посла, уз захтев за измену решења подноси се исправа о правном послу са овереном изјавом повлашћеног произвођача, односно произвођача из обновљивих извора којом даје изричиту сагласност да се права и обавезе из статуса пренесу.</p>
				<p>За електране инсталисане снаге 30 МW и више, зајмодавац или агент зајмодавца повлашћеног произвођача, односно привременог повлашћеног произвођача који је омогућио финансирање електране, може поднети захтев за измену решења о стицању статуса повлашћеног произвођача, односно привременог повлашћеног произвођача на име другог лица уколико приложи:</p>
				<p>1) уговор о кредиту којим доказује да је зајмодавац, без обзира да ли се ради о једном или више, омогућио финансирање електране;</p>
				<p>2) оверену изјаву повлашћеног произвођача, односно привременог повлашћеног произвођача да зајмодавац или агент зајмодавца може без његове сагласности предложити друго лице за повлашћеног произвођача;</p>
				<p>3) оверену изјаву и потпис предложеног лица од стране зајмодавца или агента зајмодавца да прихвата да постане повлашћени произвођач, односно привремени повлашћени произвођач са одговарајућим исправама сходно чл. 20. и 21. ове уредбе на основу којих предложено лице испуњава услове да постане повлашћени произвођач, односно привремени повлашћени произвођач; </p>
				<p>4) доказ да предложено лице из тачке 3) овог става има право својине, закупа или друго стварно право на основу којег може користити електрану која је предмет захтева за измену решења.</p>
				<p>Осим у случају из става 4. овог члана, ималац статуса привременог повлашћеног произвођача не може да се измени у току трајања статуса привременог повлашћеног произвођача. </p>
				<p class="bold">5. Промене које се односе на електрану у току трајања статуса повлашћеног произвођача, привременог повлашћеног произвођача и произвођача из обновљивих извора енергије</p>
				<p class="clan">Члан 18.</p>
				<p>Ако се промене чињенице у односу на електрану у току трајања статуса повлашћеног произвођача, привременог повлашћеног произвођача и произвођача из обновљивих извора енергије, решење се може изменити ако те промене не утичу на испуњеност услова који важе за стицање статуса повлашћеног произвођача, привременог повлашћеног произвођача, односно произвођача из обновљивих извора.</p>
				<p class="bold">6. Престанак статуса повлашћеног произвођача, привременог повлашћеног произвођача и произвођача из обновљивих извора енергије</p>
				<p class="clan">Члан 19.</p>
				<p>Статус повлашћеног произвођача престаје:</p>
				<p>1) на дан коначности решења о одузимању статуса повлашћеног произвођача или на дан престанка важења решења о стицању статуса повлашћеног произвођача; </p>
				<p>2) на дан престанка уговора о откупу електричне енергије са гарантованим снабдевачем;</p>
				<p>3) на дан отварања стечајног или ликвидационог поступка над повлашћеним произвођачем;</p>
				<p>4) на дан брисања повлашћеног произвођача као предузетника из регистра привредних субјеката, осим уколико је брисање учињено због промене правне форме.</p>
				<p>Статус привременог повлашћеног произвођача престаје:</p>
				<p>1) на дан коначности решења о одузимању статуса привременог повлашћеног произвођача или на дан престанка важења решења о стицању статуса привременог повлашћеног произвођача;</p>
				<p>2) на дан отварања стечајног или ликвидационог поступка над привременим повлашћеним произвођачем;</p>
				<p>3) на дан брисања привременог повлашћеног произвођача као предузетника из регистра привредних субјеката, осим уколико је брисање учињено због промене правне форме;</p>
				<p>4) на дан истека рока важења статуса привременог повлашћеног произвођача;</p>
				<p>5) на дан престанка уговора о откупу електричне енергије са гарантованим снабдевачем.</p>
				<p>За електрану инсталисане снаге 30 MW и више, зајмодавац или агент зајмодавца повлашћеног произвођача, односно привременог повлашћеног произвођача коме је престао статус из ст. 1. и 2. овог члана има право да предложи ново лице за повлашћеног произвођача, односно привременог повлашћеног произвођача у року од 
				<span class="v2-clan-left-1">360 дана</span> од дана пријема обавештења о престанку статуса из ст. 1. и 2. овог члана. </p>
				<p>Зајмодавац или агент зајмодавца повлашћеног произвођача, односно привременог повлашћеног произвођача може да поднесе у року из става 3. овог члана захтев за стицање статуса повлашћеног произвођача, односно статуса привременог повлашћеног произвођача у име и за рачун новог лица или да изда новом лицу оверену потврду да га је именовало да поднесе захтев за стицање статуса повлашћеног произвођача, односно статуса привременог повлашћеног произвођача.</p>
				<p>Статус произвођача из обновљивих извора енергије престаје на дан коначности решења о одузимању статуса повлашћеног произвођача у случају одузимања тог статуса, или на дан престанка важења решења на основу кога је тај статус стечен, као и на основу изјаве произвођача да му се укине решење о стицању статуса произвођача електричне енергије из обновљивих извора.</p>
				<p class="hide-change">*Службени гласник РС, број 60/2017</p>
				<p class="clan">V. ПОСТУПАК ЗА СТИЦАЊЕ СТАТУСА ПОВЛАШЋЕНОГ ПРОИЗВОЂАЧА, ПРОИЗВОЂАЧА ЕЛЕКТРИЧНЕ ЕНЕРГИЈЕ ИЗ ОБНОВЉИВИХ ИЗВОРА ЕНЕРГИЈЕ, СТИЦАЊЕ И ПРОДУЖЕТАК ТРАЈАЊА СТАТУСА ПРИВРЕМЕНОГ ПОВЛАШЋЕНОГ ПРОИЗВОЂАЧА </p>
				<p class="bold">1. Захтев и докази за стицање статуса повлашћеног произвођача</p>
				<p class="clan">Члан 20.</p>
				<p>Поступак за стицање статуса повлашћеног произвођача, покреће се на основу поднетог захтева на обрасцу који утврђује Министарство и објављује на својој интернет страници. </p>
				<p>Захтев се подноси посебно за сваку електрану, односно за део електране.</p>
				<p>Уз захтев за стицање статуса повлашћеног произвођача, подносе се:</p>
				<p>1) за правно лице, односно предузетника: извод о регистрованим подацима (пословно име, правна форма, седиште, делатност, порески идентификациони број, матични број);</p>
				<p>2) за физичко лице: фотокопија личне карте, односно уверење о држављанству или фотокопија пасоша, ако је подносилац страни држављанин;</p>
				<p>3) употребна дозвола у складу са законом којим се уређује планирање и изградња објеката или потврда надлежног органа да за изграђену електрану, односно део електране није потребно прибавити употребну дозволу;</p>
				<p>4) за соларне електране на објекту, лист непокретности са копијом катастарског плана за објекат на коме је монтирана електрана, ако се доказом из става 3. тачка 3) овог члана не може утврдити на ком објекту је монтирана електрана;</p>
				<p>5) за реконструисана постројења доказ о реконструкцији постројења са датумом изградње и пуштања у рад реконструисаног постројења, ако се доказом из става 3. тачка 3) овог члана не може утврдити да је електрана реконструисана; </p>
				<p>6) одобрење за прикључење електране са шемом мерних уређаја; </p>
				<p>7) докази да уграђена опрема није претходно коришћена, као што су: подаци о години производње, рачун о набавци опреме или радова, уговор са произвођачем/добављачем, декларација произвођача/добављача или слични докази којима се недвосмислено доказује да уграђена опрема није претходно коришћена;</p>
				<p>8) оверена изјава одговорног лица подносиоца захтева којом под материјалном и кривичном одговорношћу потврђује да уграђена опрема није претходно коришћена;</p>
				<p>9) уговор о продаји топлотне енергије, односно изјаву подносиоца захтева да се произведена топлотна енергија користи за сопствене потребе што подразумева грејање објеката или потрошњу топлотне енергије за производне процесе, уколико се захтев односи на електрану из члана 4. ове уредбе;</p>
				<p>10) копија извештаја о спроведеним пријемним термотехничким испитивањима које је спровела акредитована институција, а из којег се види да електрана у изведеном стању има техничку могућност да испуни прописани услов у погледу минималног укупног годишњег степена корисности за електрану из члана 4. ове уредбе;</p>
				<p>11) лиценца за обављање делатности производње електричне енергије, у складу са Законом о енергетици;</p>
				<p>12) за електране из члана 4. ове уредбе потврда енергетског инспектора о уграђеним мерним уређајима и означеним мерним местима на којима се мери укупно произведена и предата енергија и утрошено гориво;</p>
				<p>13) у случају из члана 19. став 3. ове уредбе оверена потврда зајмодавца или агента зајмодавца да је подносилац захтева именован за подношење захтева за стицање статуса повлашћеног произвођача; </p>
				<p>14) доказ о уплати административне таксе.</p>
				<p><em><span lang="sr-RS">НАПОМЕНА ИЗДАВАЧА: Престају да важе 
				одредбе </span>Уредбе </em><span lang="SR-CYRL-RS"><em>у </em>
				</span><em>обрасц</em><span lang="SR-CYRL-RS"><em>у</em></span><em> 
				прописаном у члану 20. став 1. </em><span lang="SR-CYRL-RS"><em>
				у</em></span><em> Уредби, </em><span lang="sr-RS"><em>у делу у 
				ком се установљава обавеза употребе печата у пословању друштава 
				и предузетника, даном почетка примене члана 160. Закона о 
				изменама и допунама Закона о привредним друштвима („Службени 
				гласник РС“, број 44/2018), односно 1. октобра 2018. године 
				(види члан 160. Закона – 44/2018-27).</em></span><o:p></o:p></p>
				<p class="bold">2. Захтев и докази за стицање статуса привременог повлашћеног произвођача</p>
				<p class="clan">Члан 21.</p>
				<p>Поступак за стицање статуса привременог повлашћеног произвођача, покреће се на основу поднетог захтева на обрасцу који утврђује Министарство и објављује на својој интернет страници.</p>
				<p>Захтев се подноси посебно за сваку електрану.</p>
				<p>Уз захтев за стицање статуса привременог повлашћеног произвођача, подносе се:</p>
				<p>1) за правно лице, односно предузетника: извод о регистрованим подацима (пословно име, правна форма, седиште, делатност, порески идентификациони број, матични број);</p>
				<p>2) за физичко лице: фотокопија личне карте, односно уверење о држављанству или фотокопија пасоша, ако је подносилац страни држављанин;</p>
				<p>3) правноснажна грађевинска дозвола или правноснажно одобрење за изградњу, осим ако за електрану није потребно прибавити акт надлежног органа за изградњу у ком случају се подноси информација о локацији која није старија од шест месеци од дана подношења захтева;</p>
				<p>4) копија извода из пројекта за потребе прибављања грађевинске дозволе или идејни пројекат или друга техничка документација на основу које се гради електрана, у складу са законом којим се уређује планирање и изградња објеката;</p>
				<p>5) за соларне електране на објекту, лист непокретности за објекат на коме се планира монтирање електране са копијом катастарског плана, ако се доказом из тачке 3) овог става не може утврдити на ком објекту се планира монтирање електране;</p>
				<p>6) акт (мишљење, услови и сл.) о могућности прикључења на дистрибутивни, односно преносни систем издат од стране оператора дистрибутивног, односно преносног система који је прибавио у претходним поступцима ради добијања грађевинске дозволе и израде техничке документације за електрану; </p>
				<p>7) потврда о уплати новчаног депозита, односно оригинални примерак банкарске гаранције прибављених у складу са одредбама ове уредбе;</p>
				<p>8) у случају из члана 19. став 3. ове уредбе оверена потврда зајмодавца или агента зајмодавца да је подносилац захтева именован за подношење захтева за стицање статуса повлашћеног произвођача;</p>
				<p>9) доказ о уплати административне таксе.</p>
				<p><em><span lang="sr-RS">НАПОМЕНА ИЗДАВАЧА: Престају да важе 
				одредбе </span>Уредбе </em><span lang="SR-CYRL-RS"><em>у </em>
				</span><em>обрасц</em><span lang="SR-CYRL-RS"><em>у</em></span><em> 
				прописаном у члану 21. став 1. </em><span lang="SR-CYRL-RS"><em>
				у</em></span><em> Уредби, </em><span lang="sr-RS"><em>у делу у 
				ком се установљава обавеза употребе печата у пословању друштава 
				и предузетника, даном почетка примене члана 160. Закона о 
				изменама и допунама Закона о привредним друштвима („Службени 
				гласник РС“, број 44/2018), односно 1. октобра 2018. године 
				(види члан 160. Закона – 44/2018-27).</em></span><o:p></o:p></p>
				<p class="bold">3. Захтев за продужетак трајања статуса привременог повлашћеног произвођача</p>
				<p class="clan">Члан 22.</p>
				<p>Захтев за продужетак статуса привременог повлашћеног произвођача подноси се у слободној форми и садржи: број решења о стицању привременог статуса повлашћеног произвођача чије се продужење тражи, законски основ за продужетак статуса привременог повлашћеног произвођача, чињенице и доказе којима привремени повлашћени произвођач потврђује своје наводе, предлог рока за који подносилац захтева сматра да треба продужити статус привременог повлашћеног произвођача и доказ о уплати административне таксе.</p>
				<p>Уколико је приликом стицања статуса привременог повлашћеног произвођача достављена банкарска гаранција, привремени повлашћени произвођач је дужан да уз захтев из става 1. овог члана поднесе нову банкарску гаранцију или банкарску гаранцију чије је важење продужено или доказ о уплати новчаног депозита.</p>
				<p class="bold">4. Докази за продужетак трајања статуса привременог повлашћеног произвођача када је електрана изграђена</p>
				<p class="clan">Члан 23.</p>
				<p><span class="v2-clan-left-1">Уз захтев за продужетак статуса 
				привременог повлашћеног произвођача који се заснива на члану 71. 
				став 3. Закона о енергетици и члану 14. став 2. тачка 1) ове 
				уредбе, подноси се обавештење Централне евиденције обједињених 
				процедура (ЦЕОП), надлежног органа о завршетку објекта у 
				конструктивном смислу.</span></p>
				<p>Ако електрана не подлеже техничком прегледу према прописима којима се уређује планирање и изградња објеката, привремени повлашћени произвођач дужан је да достави записник са извођачем радова о примопредаји радова за електрану или други акт којим се потврђује да је електрана изграђена.</p>
				<p><span class="hide-change">*Службени гласник РС, број 54/2019</span></p>
				<p class="bold">5. Докази за продужетак статуса привременог повлашћеног произвођача у случају непредвидивих околности</p>
				<p class="clan">Члан 24.</p>
				<p>Ако се захтев за продужетак статуса привременог повлашћеног произвођача заснива на члану 71. став 5. Закона о енергетици, подносилац захтева је дужан да поднесе исправе којима потврђује да су непредвидиве околности спречиле привременог повлашћеног произвођача да у року стекне статус повлашћеног произвођача, осим ако су општепознате (земљотрес, поплаве, вулканске ерупције и сл.).</p>
				<p>У случају непредвидивих околности из члана 15. став 1. тачка 2) ове уредбе, уз захтев из става 1. овог члана, подноси се доказ о подношењу тужбе, жалбе, приговора или другог правног средства због радње или непоступања надлежног органа да поступи у прописаном року.</p>
				<p class="bold">6. Захтев и докази за стицање статуса произвођача из обновљивих извора</p>
				<p class="clan">Члан 25.</p>
				<p>Поступак за стицање статуса произвођача из обновљивих извора енергије, покреће се на основу поднетог захтева на обрасцу који утврђује Министарство и објављује на својој интернет страници.</p>
				<p>Захтев се подноси посебно за сваку електрану.</p>
				<p>Уз захтев за стицање статуса произвођача из обновљивих извора, подносе се докази из члана 20. став 3. тач. 1), 2), 3), 6), 11) и 14) ове уредбе.</p>
				<p><em><span lang="sr-RS">НАПОМЕНА ИЗДАВАЧА: Престају да важе 
				одредбе </span>Уредбе </em><span lang="SR-CYRL-RS"><em>у </em>
				</span><em>обрасц</em><span lang="SR-CYRL-RS"><em>у</em></span><em> 
				прописаном у члану 25. став 1. </em><span lang="SR-CYRL-RS"><em>
				у</em></span><em> Уредби, </em><span lang="sr-RS"><em>у делу у 
				ком се установљава обавеза употребе печата у пословању друштава 
				и предузетника, даном почетка примене члана 160. Закона о 
				изменама и допунама Закона о привредним друштвима („Службени 
				гласник РС“, број 44/2018), односно 1. октобра 2018. године 
				(види члан 160. Закона – 44/2018-27).</em></span><o:p></o:p></p>
				<p class="bold">7. Заједничке одредбе о поступку за стицање статуса повлашћеног произвођача, произвођача електричне енергије из обновљивих извора енергије, стицање и продужетак статуса привременог повлашћеног произвођача</p>
				<p class="clan">Члан 26.</p>
				<p>Статус повлашћеног произвођача, привременог повлашћеног произвођача, продужетак статуса привременог повлашћеног произвођача и произвођача из обновљивих извора енергије издаје се решењем у року од 30 дана од дана подношења захтева ако су испуњени услови утврђени Законом о енергетици и овом уредбом.</p>
				<p>По пријему захтева испитује се да ли је захтев уредан, потпун и поднет у форми одговарајућег обрасца и да ли су уз захтев из става 1. овог члана, приложени одговарајући докази.</p>
				<p>За соларне електране и електране на ветар, по службеној дужности прво се утврђује постојање слободног капацитета, па остали услови за стицање статуса повлашћеног произвођача, односно привременог повлашћеног произвођача.</p>
				<p>Ако се на основу доказа из чл. 20, 21. и 22. ове уредбе, не може утврдити да су испуњени услови за стицање статуса повлашћеног произвођача, произвођача из обновљивих извора енергије, стицање и продужетак статуса привременог повлашћеног произвођача, могу се употребити и друга доказна средства у складу са законом којим се уређује општи управни поступак.</p>
				<p>Ако захтев није поднет на обрасцу прописаном овом уредбом, односно ако је неразумљив, непотпун или уз који нису приложени докази из чл. 20, 21. и 22. ове уредбе, поступиће се у складу са законом којим се уређује општи управни поступак.</p>
				<p>Неблаговремени захтев привременог повлашћеног произвођача за стицање статуса повлашћеног произвођача, односно продужетак статуса привременог повлашћеног произвођача одбацује се.</p>
				<p>На сва питања у управним поступцима која нису посебно уређена овом уредбом, примењује се закон којим се уређује општи управни поступак.</p>
				<p class="clan">VI. ОБАВЕЗЕ ПОВЛАШЋЕНОГ ПРОИЗВОЂАЧА, ПРИВРЕМЕНОГ ПОВЛАШЋЕНОГ ПРОИЗВОЂАЧА И ПРОИЗВОЂАЧА ЕЛЕКТРИЧНЕ ЕНЕРГИЈЕ ИЗ ОБНОВЉИВИХ ИЗВОРА ЕНЕРГИЈЕ</p>
				<p class="bold">1. Oбавезе повлашћеног произвођача</p>
				<p class="clan">Члан 27.</p>
				<p>Повлашћени произвођач је дужан да:</p>
				<p>1) у електрани из члана 3. став 1. тачка 1) подтачка (3) ове уредбе, енергетска вредност основног горива, односно биомасе на годишњем нивоу износи најмање 80% укупне енергетске вредности утрошеног горива;</p>
				<p>2) у електранама из члана 3. став 1. тачка 1) подтач. (4), (5) и (9) и из члана 4. ове уредбе енергетска вредност основног горива на годишњем нивоу износи најмање 90% укупне енергетске вредности утрошеног горива;</p>
				<p>3) у електрани из члана 3. став 1. тачка 1) подтачка (8) ове уредбе енергетска вредност употребљене геотермалне енергије за производњу електричне енергије износи најмање 90% укупне енергетске вредности утрошене примарне енергије;</p>
				<p>4) у електрани из члана 3. став 1. тачка 1) подтачка (4) ове уредбе удео кукурузне силаже у годишњем масеном билансу суве материје супстрата не прелази 40%;</p>
				<p>5) води евиденцију о утрошеном основном и допунском гориву у којој се бележи количина и просечне доње топлотне моћи утрошеног горива у електранама из члана 3. став 1. тачка 1) подтач. (3), (4), (5) и (9) и из члана 4. ове уредбе, на основу које саставља извештај за претходну календарску годину; </p>
				<p>6) писмено обавести Министарство о свим планираним променама података из захтева за стицање статуса повлашћеног произвођача, односно о свим планираним променама технолошког процеса, врсти основног горива или других карактеристика електране које су од значаја за стицање статуса повлашћеног произвођача према Закону о енергетици и овој уредби, најкасније 30 дана пре започињања планираних радова;</p>
				<p>7) за електране из члана 4. ове уредбе остварује минимални укупни годишњи степен корисности наведен у члану 4. став 1. тачка 1) ове уредбе;</p>
				<p>8) из мреже не преузима електричну енергију за сопствене потребе електране у износу већем од 10% произведене електричне енергије електране, на годишњем нивоу, при чему општа потрошња електране, ако има посебно мерење, не улази у тај обрачун;</p>
				<p>9) достави Министарству до краја фебруара текуће године извештај за претходну календарску годину са подацима којима доказује да испуњава обавезе из става 1. тач. 1), 2), 3), 4), 7) и 8) овог члана;</p>
				<p>10) не мења инсталисану снагу електране за електране на ветар и соларне електране.</p>
				<p>Тачност евиденције из става 1. тачка 5) овог члана, доказује се:</p>
				<p>1) копијама рачуна о набавци горива са документацијом која прати гориво, а у случају да повлашћени произвођач за постројење има сопствену производњу горива, измереним вредностима утрошене количине сваког горива, регистрованим преко инсталисаних и запечаћених мерно-регистрационих мерача за континуално праћење утрошка сваке врсте горива које се не купује;</p>
				<p>2) резултатима анализа доње топлотне моћи репрезентативног узорка за сваку набавку горива извршеним од стране акредитованих институција, а у случају коришћења горива која повлашћени произвођач сам производи, резултатима анализа репрезентативних узорака сваке врсте горива рађених једном годишње за електране инсталисане електричне снаге веће или једнаке од 200 kW, односно само једном у року од првих годину дана од стицања статуса повлашћеног произвођача за електране снаге мање од 200 kW.</p>
				<p>Извештај из става 1. тачка 9) овог члана доставља се у форми елабората у којем су приказани материјални и енергетски токови у електрани и уз који се прилажу копије рачуна за набављена горива и стање залиха, као и рачуни за продату топлотну енергију, осим ако се целокупна произведена топлотна енергија користи за сопствене потребе. Приликом приказа материјалних токова посебно се израчунава и приказује маса суве материје сировина које су искоришћене као енергент у електрани. </p>
				<p>У случају коришћења шумске биомасе као основног или допунског горива докази из става 2. овог члана сматрају се ваљаним једино уколико потврђују да набављена шумска биомаса потиче из шума којима се газдује у складу са прописима којима се уређује шумарство, односно да није била предмет бесправних сеча.</p>
				<p class="bold">2. Oбавезе привременог повлашћеног произвођача</p>
				<p class="clan">Члан 28.</p>
				<p>Привремени повлашћени произвођач је дужан да:</p>
				<p>1) одржава важење финансијског инструмента обезбеђења; </p>
				<p>2) не мења инсталисану снагу електране за коју је стекао статус привременог повлашћеног произвођача;</p>
				<p>3) у току отклањања последица непредвидивих околности користи све разумно неопходне мере да се непредвидиве околности превазиђу и пружи Министарству извештаје о месечном напретку, са описима и доказима предузетих радњи у циљу окончања њихових последица.</p>
				<p class="bold">3. Oбавезе произвођача електричне енергије из обновљивих извора енергије</p>
				<p class="clan">Члан 29.</p>
				<p>Произвођач из обновљивих извора енергије је дужан да користи обновљиве изворе енергије у процесу производње електричне енергије.</p>
				<p>Произвођач из обновљивих извора енергије у складу са чланом 27. ст. 2. и 4. ове уредбе води евиденцију о утрошеном основном и допунском гориву у којој се бележи количина и просечне доње топлотне моћи утрошеног горива у електранама из члана 3. став 1. тачка 1) подтач. (3) (4), (5) и (9) и из члана 4. ове уредбе, на основу које саставља извештај за претходну календарску годину. </p>
				<p>Извештај из става 2. овог члана, доставља се Министарству до краја фебруара текуће године за претходну календарску годину у складу са чланом 27. став 3. ове уредбе.</p>
				<p class="clan">VII. РЕГИСТАР ПОВЛАШЋЕНИХ ПРОИЗВОЂАЧА, ПРИВРЕМЕНИХ ПОВЛАШЋЕНИХ ПРОИЗВОЂАЧА И ПРОИЗВОЂАЧА ЕЛЕКТРИЧНЕ ЕНЕРГИЈЕ ИЗ ОБНОВЉИВИХ ИЗВОРА ЕНЕРГИЈЕ</p>
				<p class="bold">1. Регистар</p>
				<p class="clan">Члан 30.</p>
				<p>Регистар повлашћених произвођача, привремених повлашћених произвођача и произвођача електричне енергије из обновљивих извора енергије (у даљем тексту: регистар) је јединствена, централна и електронска база података јавно доступна свим заинтересованим лицима која садржи податке о произвођачима:</p>
				<p>1) који имају статус повлашћених произвођача;</p>
				<p>2) који имају статус привремених повлашћених произвођача;</p>
				<p>3) који имају статус произвођача из обновљивих извора;</p>
				<p>4) којима је статус из тач. 1), 2) и 3) овог става престао да важи.</p>
				<p>Регистар садржи главни регистар и помоћни регистар.</p>
				<p class="bold">2. Главни регистар</p>
				<p class="clan">Члан 31.</p>
				<p>Главни регистар садржи:</p>
				<p>1) идентификациони број, име, адресу и врсту повлашћеног произвођача, привременог повлашћеног произвођача и произвођача из обновљивих извора енергије (правно лице, предузетник, физичко лице);</p>
				<p>2) основне податке о електрани:</p>
				<p>(2.1). назив и локација електране;</p>
				<p>(2.2). основне техничке податке:</p>
				<p>2.2.1. – врсту електране;</p>
				<p>2.2.2. – основно и допунско гориво (само за електране из које користе гориво);</p>
				<p>2.2.3. – број производних јединица и њихове појединачне инсталисане снаге, као и укупну инсталисану снагу електране, а у случају комбиноване производње и укупну инсталисану топлотну снагу;</p>
				<p>2.2.4. – датум прикључења на мрежу;</p>
				<p>2.2.5. – годину у којој се очекује крај радног века електране;</p>
				<p>2.2.6. – називну вредност напона мреже на коју је електрана прикључена;</p>
				<p>2.2.7. – очекивану годишњу производњу електричне енергије;</p>
				<p>(2.3) лице одговорно за рад електране;</p>
				<p>3) број решења, датум издавања, датум измене и датум престанка важења решења о стицању статуса повлашћеног произвођача, решења о стицању статуса произвођача електричне енергије из обновљивих извора енергије, као и решење о статусу привременог повлашћеног произвођача ако је издато;</p>
				<p>4) дигитализовану верзију решења;</p>
				<p>5) датум последњег ажурирања.</p>
				<p>На интернет страници Министарства у оквиру главног регистра посебно се приказују подаци о произвођачима који имају статус повлашћеног произвођача, статус привременог повлашћеног произвођача и статус произвођача из обновљивих извора, а посебно подаци о произвођачима којима је тај статус престао да важи.</p>
				<p>У случају измене повлашћеног произвођача и произвођача из обновљивих извора енергије, у регистар се уписује нови повлашћени произвођач, односно произвођач из обновљивих извора енергије, а уз претходног повлашћеног произвођача и произвођача из обновљивих извора енергије ставља се напомена да није више повлашћени произвођач, односно произвођач из обновљивих извора енергије.</p>
				<p class="bold">3. Помоћни регистар</p>
				<p class="clan">Члан 32.</p>
				<p>Помоћни регистар садржи податке који су од значаја за тачно вођење података и транспарентност уписа података за електране на ветар и соларне електране у главни регистар. </p>
				<p>У помоћном регистру води се списак поднетих захтева за стицање статуса привременог повлашћеног произвођача, односно повлашћеног произвођача за електране на ветар и соларне електране, као и захтева за продужетак статуса привременог повлашћеног произвођача, а који садржи:</p>
				<p>1) датум подношења захтева;</p>
				<p>2) број захтева;</p>
				<p>3) предмет захтева;</p>
				<p>4) назив подносиоца захтева;</p>
				<p>5) инсталисану снагу електране за коју се тражи статус привременог повлашћеног произвођача, односно статус повлашћеног произвођача;</p>
				<p>6) инсталисану снагу електране којој је признат статус привременог повлашћеног произвођача, односно статус повлашћеног произвођача;</p>
				<p>7) податак да ли је захтев позитивно или негативно решен или је поступак решавања у току.</p>
				<p class="bold">4. Начин вођења и доступност података из регистра</p>
				<p class="clan">Члан 33.</p>
				<p>Министарство је дужно да врши ажурирање података у главном регистру без одлагања од сазнања разлога за ажурирање и да датум последњег ажурирања видно прикаже на својој интернет страници.</p>
				<p>Помоћни регистар Министарство ажурира и објављује најмање на сваких месец дана.</p>
				<p class="clan">VIII. ПРЕЛАЗНЕ И ЗАВРШНЕ ОДРЕДБЕ</p>
				<p class="clan">Члан 34.</p>
				<p>Даном ступања на снагу ове уредбе, одредбе ове уредбе којима се уређују обавезе привременог повлашћеног произвођача и повлашћеног произвођача, услови за престанак статуса привременог повлашћеног произвођача и повлашћеног произвођача, услови за продужетак статуса привременог повлашћеног произвођача примењују се и на статусе привремених повлашћених произвођача, односно повлашћених произвођача који су стечени до дана ступања на снагу ове уредбе.</p>
				<p>Статус привременог повлашћеног произвођача који је стечен до дана ступања на снагу ове уредбе траје у складу са прописима који су били на снази у време стицања статуса привременог повлашћеног произвођача. </p>
				<p>Привремени повлашћени произвођач који је доставио банкарску гаранцију чија важност истиче пре истека рока важења статуса привременог повлашћеног произвођача, дужан је да најкасније 60 дана пре истека рока важења банкарске гаранције продужи њено важење за најмање месец дана дуже од рока важења статуса привременог повлашћеног произвођача који је стекао.</p>
				<p>Ако привремени повлашћени произвођач не испуни обавезу из става 3. овог члана, статус привременог повлашћеног произвођача му се одузима и сматра се да у року није стекао статус повлашћеног произвођача, а банкарска гаранција се наплаћује.</p>
				<p>Даном ступања на снагу ове уредбе важећи статуси повлашћених произвођача и привремених повлашћених произвођача за електране на ветар и соларне електране урачунавају се у заузети капацитет са инсталисаном снагом електране, односно дела електране за коју су стекли статус привременог, односно повлашћеног произвођача.</p>
				<p>Министарство је дужно да обрасце из чл. 20, 21. и 25. ове уредбе пропише и објави на својој интернет страници у року од 15 дана од ступања на снагу ове уредбе. </p>
				<p>До објављивања образаца из става 5. овог члана примењују се обрасци утврђени Уредбом о условима и поступку стицања статуса повлашћеног произвођача електричне енергије („Службени гласник РС”, бр. 8/13 и 70/14).</p>
				<p>Министарство је дужно да у року од 15 дана од дана ступања на снагу ове уредбе на интернет страници Министарства успостави регистар из члана 30. ове уредбе и учини га доступним свим заинтересованим лицима.</p>
				<p class="clan">Члан 35.</p>
				<p>Даном ступања на снагу ове уредбе престаје да важи Уредба о условима и поступку стицања статуса повлашћеног произвођача електричне енергије („Службени гласник РС”, бр. 8/13 и 70/14).</p>
				<p class="clan">Члан 36.</p>
				<p>Ова уредба ступа на снагу наредног дана од дана објављивања у „Службеном гласнику Републике Србије”, осим одредбе члана 27. став 1. тачка 9) ове уредбе и одредбе члана 29. став 3. ове уредбе, које се примењују од 1. јануара 2017. године.</p>
				<p>&nbsp;</p>
				<p class="potpis">05 број 110-4791/2016</p>
				<p class="auto-style2">У Београду, 13. јуна 2016. године</p>
				<p class="auto-style2"><span class="bold">Влада</span></p>
				<p class="auto-style2">Председник,</p>
				<p class="auto-style2"><span class="bold">Александар Вучић, </span>с.р.</p>
	</div>

