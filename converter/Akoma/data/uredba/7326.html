

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>
<style type="text/css">
.auto-style1 {
	color: #008000;
}
</style>


	<div class="story">
			<p class="Basic-Paragraph">На основу чл. 64. и 79. Закона о Војсци Србије („Службени гласник РС”, бр. 116/07, 88/09, 101/10 – др. закон, 10/15, 88/15 – УС и 36/18) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС, 44/14 и 30/18 – др. закон), </p>
			<p class="Basic-Paragraph">Влада доноси</p>
			<p class="odluka-zakon">УРЕДБУ</p>
			<p class="odluka-zakon">о стањима у служби професионалних војних лица и о унапређивању официра и подофицира</p>
			<p class="centar">"Службени гласник РС", број 28 од 17. априла 2019.</p>
			<p class="clan">I. УВОДНА ОДРЕДБА</p>
			<p class="clan">Члан 1.</p>
			<p class="Basic-Paragraph">Овом уредбом уређују се начин и услови постављања професионалних војних лица на дужности, премештај и регулисање других стања у служби за време мира, распоређивање професионалних војних лица на одговарајуће дужности и начин решавања других питања која произлазе из односа у служби за време ратног стања, као и услови и начин унапређења официра и подофицира у виши чин. </p>
			<p class="clan">II. СТАЊА У СЛУЖБИ ПРОФЕСИОНАЛНИХ ВОЈНИХ ЛИЦА</p>
			<p class="bold">1. Постављење на дужност</p>
			<p class="italik">Заједничке одредбе</p>
			<p class="clan">Члан 2.</p>
			<p class="Basic-Paragraph">Официр, односно подофицир у радном односу на неодређено време распоређује се у организацијске целине, односно команде, јединице или установе и поставља на одговарајућу дужност, односно формацијско место одређено за официра, односно подофицира у радном односу на неодређено време у складу са потребама службе.</p>
			<p class="Basic-Paragraph">На дужност за коју је формацијом предвиђено научно или наставно звање поставља се официр који је претходно изабран у одговарајуће научно или наставно звање.</p>
			<p class="Basic-Paragraph">Изузетно од става 2. овог члана, ако се формацијско место за које је формацијом прописано научно или наставно звање не може попунити официром који је претходно изабран у одговарајуће научно или наставно звање, онда се на то формацијско место може поставити официр без научног или наставног звања, али не дуже од једне године.</p>
			<p class="Basic-Paragraph">Официр, односно подофицир у радном односу на неодређено време, у складу са Законом о Војсци Србије (у даљем тексту: Закон) може се распоредити и поставити према потребама службе на одговарајуће формацијско, односно радно место ван Војске Србије које је утврђено актима о систематизацији радних места у Министарству одбране и другим државним органима и правним лицима (у даљем тексту: ван Војске Србије). </p>
			<p class="Basic-Paragraph">Официр, односно подофицир у радном односу на неодређено време, изузетно, уз свој пристанак, може се поставити на формацијско, односно радно место цивилног лица на служби у Војсци Србије, односно државног службеника, односно намештеника, ако се то формацијско, односно радно место не може попунити цивилним лицем на служби у Војсци Србије, односно државним службеником, односно намештеником, под условом да има одговарајуће образовање.</p>
			<p class="Basic-Paragraph">Професионално војно лице у радном односу на одређено време распоређује се и поставља на одговарајућу дужност, односно формацијско место одређено за професионално војно лице у радном односу на одређено време у складу са уговором о раду на одређено време. </p>
			<p class="Basic-Paragraph">Распоређивање професионалних војних лица и решавање других питања која произилазе из односа у служби тих лица за време ратног стања врши се према одредбама ове уредбе.</p>
			<p class="clan">Члан 3.</p>
			<p class="Basic-Paragraph">Формацијским местом, у смислу ове уредбе, сматра се формацијско место у Војсци Србије и радно место одређено одговарајућим актима о систематизацији радних места на која се постављају официри у радном односу на неодређено време и подофицири у радном односу на неодређено време распоређени ван Војске Србије (у даљем тексту: формацијско место ван Војске Србије). </p>
			<p class="Basic-Paragraph">Постављењем, у смислу ове уредбе, сматра се постављење официра, односно подофицира на одређено формацијско место на основу акта надлежног старешине. </p>
			<p class="Basic-Paragraph">Официр, односно подофицир сматра се постављеним на формацијско место даном пријема дужности, што се констатује у Извештају о пријему – предаји дужности који се сачињава на Обрасцу ПД-1, који је дат у Прилогу 1. ове уредбе и чини њен саставни део.</p>
			<p class="clan">Члан 4.</p>
			<p class="Basic-Paragraph">Под постављењем официра, односно подофицира на формацијско место по потреби службе у смислу ове уредбе подразумева се постављење официра, односно подофицира на формацијско место које је упражњено услед формирања нове, односно укидања постојеће организацијске целине односно команде, јединице или установе или укидања појединих формацијских места, као и попуна појединих новоотворених или упражњених места у организацијској целини односно команди, јединици или установи.</p>
			<p class="clan">Члан 5.</p>
			<p class="Basic-Paragraph">Официр, односно подофицир поставља се на формацијско место свог чина или вишег чина рода, односно службе којој припада према врсти и степену образовања, односно војноевиденционој специјалности.</p>
			<p class="Basic-Paragraph">Официр, односно подофицир, изузетно, без свог пристанка, а по потреби службе, може се поставити и на формацијско место непосредно нижег чина, уз задржавање права свог чина и положаја, у складу са Законом. </p>
			<p class="Basic-Paragraph">Официр, односно подофицир, изузетно, по потреби службе и уз свој пристанак, може се поставити и на дужност у оквиру другог рода или службе, у складу са Законом. </p>
			<p class="Basic-Paragraph">Официр, односно подофицир који је постављен на формацијско место за које је формацијом одређена војноевиденциона специјалност којом се не захтева припадност одређеном роду, односно служби сматра се да је, у смислу ове уредбе, постављен на одговарајуће формацијско место. </p>
			<p class="Basic-Paragraph">На формацијско место за које су актом о унутрашњем уређењу и систематизацији радних места предвиђени посебни услови поставља се професионално војно лице које испуњава те услове. </p>
			<p class="clan">Члан 6. </p>
			<p class="Basic-Paragraph">Официр, односно подофицир распоређује се или премешта и поставља на одређену дужност, односно на одређено формацијско место актом надлежног старешине (указом ако је доносилац акта председник Републике или наредбом ако је доносилац акта министар одбране или други надлежни старешина). </p>
			<p class="Basic-Paragraph">Акт о распоређивању или премештају официра, односно подофицира садржи: презиме, име једног родитеља и име; чин и припадност роду, односно служби; личну војноевиденциону специјалност; датум рођења; јединствени матични број грађана; стање у служби у којем је до тада био; место службовања; назив команде, јединице или установе у коју се распоређује или премешта; места службовања у које се распоређује или премешта, као и образложење и упутство о правном средству. </p>
			<p class="Basic-Paragraph">Акт о постављењу професионалног војног лица на формацијско место, поред података из става 2. овог члана, садржи и: назив дужности на коју се поставља; формацијску војноевиденциону специјалност; формацијску положајну групу; формацијски чин; место службовања; стаж осигурања са увећаним трајањем; шифру стажа осигурања са увећаним трајањем, а за професионално војно лице у радном односу на одређено време и деловодни број и датум уговора о раду. </p>
			<p class="Basic-Paragraph">Ако је исти старешина надлежан и за распоређивање или премештај и за постављење, актом о распоређивању или премештају истовремено се врши и постављење официра, односно подофицира. </p>
			<p class="Basic-Paragraph">Акт о постављењу професионалног војног лица по ратној формацији садржи: презиме, име једног родитеља и име; чин и припадност роду, односно служби; личну војноевиденциону специјалност; јединствени матични број грађана; стање у служби у којем је до тада био и место службовања по мирнодопској и ратној формацији; назив дужности по ратној формацији на коју се поставља; формацијску војноевиденциону специјалност; формацијски чин; формацијску положајну групу, као и упутство о правном средству. </p>
			<p class="italik">Постављење на формацијско место свог чина </p>
			<p class="clan">Члан 7.</p>
			<p class="Basic-Paragraph">Официр, односно подофицир поставља се на формацијско место свог чина у роду, односно служби којој припада. </p>
			<p class="Basic-Paragraph">Формацијским местом свог чина сматра се место одређено формацијом које се попуњава официром или подофициром за које је одређен чин једнак чину који официр, односно подофицир има. </p>
			<p class="italik">Постављење на формацијско место вишег чина </p>
			<p class="clan">Члан 8. </p>
			<p class="Basic-Paragraph">Официр, односно подофицир који се истиче резултатима у раду може бити постављен на формацијско место непосредно вишег чина.</p>
			<p class="Basic-Paragraph">Официр, односно подофицир, изузетно, може бити постављен на формацијско место за које је одређен чин који је за два чина виши од чина који има, ако се то место не може попунити на начин прописан у ставу 1. овог члана. </p>
			<p class="Basic-Paragraph">Официр, односно подофицир из ст. 1. и 2. овог члана поставља се на формацијско место рода или службе којима припада или на формацијско место за које формацијом није одређен род, односно служба. </p>
			<p class="italik">Смењивање са формацијског места </p>
			<p class="clan">Члан 9. </p>
			<p class="Basic-Paragraph">Официр, односно подофицир који је постављен на формацијско место може се сменити: </p>
			<p class="Basic-Paragraph">1)  ако је на том формацијском месту оцењен неповољном оценом; </p>
			<p class="Basic-Paragraph">2) ако се у организационој целини, команди, јединици или установи у којој је на служби деси ванредни догађај с тежим последицама, а на основу коначне одлуке надлежног суда се утврди да он за то сноси кривицу или део кривице;</p>
			<p class="Basic-Paragraph">3) ако је смењен са командне, односно руководеће дужности на основу извршне одлуке надлежног Војнодисциплинског суда. </p>
			<p class="Basic-Paragraph">Предлог за смењивање са формацијског места официра, односно подофицира подноси претпостављени старешина јединице, односно установе на положају команданта батаљона, старешина њему равног или вишег положаја у Војсци Србије и војним јединицама и установама ван Војске Србије, односно руководилац организационе јединице Министарства одбране на положају начелника управе, њему равног или вишег положаја.</p>
			<p class="clan">Члан 10.</p>
			<p class="Basic-Paragraph">Официр, односно подофицир који је смењен са формацијског места у складу са чланом 9. став 1. ове уредбе, по правилу, поставља се на формацијско место нижег положаја. </p>
			<p class="italik">Постављење официра, односно подофицира на формацијско место другог рода, односно службе и на формацијско место друге врсте, односно специјалности </p>
			<p class="clan">Члан 11. </p>
			<p class="Basic-Paragraph">Официр, односно подофицир који због укидања формацијског места на које је постављен или смањења броја извршилаца на једном формацијском месту, као и због других потреба службе не може бити постављен на друго формацијско место у оквиру рода или службе, а не може бити упућен на стручно усавршавање за другу дужност, изузетно, може бити постављен на формацијско место у оквиру другог рода, односно службе ако у другом роду, односно служби постоји упражњено формацијско место и ако да пристанак за такво постављење. </p>
			<p class="Basic-Paragraph">Официр, односно подофицир у оквиру свог рода, односно службе, изузетно, може се поставити на формацијско место друге врсте, односно специјалности, ако потребе службе налажу да се то формацијско место приоритетно попуни у односу на формацијско место које одговара врсти, односно специјалности официра, односно подофицира који се поставља, уз по потреби, оспособљавање за рад на формацијском месту друге врсте, односно специјалности. </p>
			<p class="italik">Постављење на формацијско место нижег чина </p>
			<p class="clan">Члан 12. </p>
			<p class="Basic-Paragraph">Официр, односно подофицир, изузетно, може бити постављен, без свог пристанка, на формацијско место непосредно нижег чина уз задржавање права свог чина и положаја: </p>
			<p class="Basic-Paragraph">1) када се укине формацијско место или када се смањи број извршилаца на једном формацијском месту или се измени формацијски чин у елементима формацијског места, а нема могућности постављења на одговарајуће формацијско место у чину који има; </p>
			<p class="Basic-Paragraph">2) када након престанка разлога за стављање у стање у служби на располагању, на лечењу и боловању, удаљењу од дужности или престанка мировања радног односа у Војсци Србије нема могућности постављења на одговарајуће формацијско место у чину који има; </p>
			<p class="Basic-Paragraph">3) када престане да испуњава посебне услове за постављење на формацијско место предвиђене актом о унутрашњем уређењу и систематизацији радних места или је престала потреба за службом ван Војске Србије, а нема могућности постављења на одговарајуће формацијско место чина које има; </p>
			<p class="Basic-Paragraph">4) у случају потребе службе за попуном упражњеног формацијског места, најдуже до годину дана. </p>
			<p class="italik">Постављење официра, односно подофицира за чијом је службом ван Војске Србије престала потреба </p>
			<p class="clan">Члан 13. </p>
			<p class="Basic-Paragraph">Официр, односно подофицир распоређен и постављен на формацијско место ван Војске Србије за чијом службом ван Војске Србије је престала потреба, распоређује се у Војску Србије и поставља на одговарајућу дужност актом надлежног старешине. </p>
			<p class="Basic-Paragraph">Ако нема могућности да се официр, односно подофицир из става 1. овог члана постави на одговарајуће формацијско место у Војсци Србије, надлежни старешина се обавезује да му регулише стање у служби, у складу са Законом и овом уредбом.</p>
			<p class="italik">Постављење официра, односно подофицира на формацијско, односно радно место цивилног лица на служби у Војсци Србије или државног службеника или намештеника</p>
			<p class="clan">Члан 14.</p>
			<p class="Basic-Paragraph">Официр, односно подофицир који има одговарајуће образовање, изузетно, уз свој пристанак, може се поставити на формацијско, односно радно место цивилног лица на служби у Војсци Србије, односно државног службеника, односно намештеника, уколико се то формацијско, односно радно место не може попунити цивилним лицем на служби у Војсци Србије односно државним службеником, односно намештеником.</p>
			<p class="Basic-Paragraph">Официр, односно подофицир распоређен на формацијско место  на основу става 1. овог члана нема права и обавезе професионалног војног лица кojи je постављен на дужност, осим оних права и обавеза које су одређене решењем о распореду надлежног старешине. </p>
			<p class="Basic-Paragraph">Решење о распореду официра, односно подофицира на формацијско, односно радно место из става 1. овог члана  садржи: презиме, име једног родитеља и име, чин и припадност роду, односно служби, датум рођења, јединствени матични број грађана, стање у служби у којем је до тада био, назив организационе целине, односно команде, јединице и установе у коју се распоређује, назив формацијског, односно радног места на које се распоређује, место рада, звање државног службеника, уколико се распоређује на радно место државног службеника, права и обавезе које му припадају по основу распореда на формацијско, односно радно место из става 1. овог члана, као и образложење и упутство о правном средству.</p>
			<p class="italik">Постављење подофицира на дужности до чина старијег водника </p>
			<p class="clan">Члан 15. </p>
			<p class="Basic-Paragraph">Подофицир се по унапређењу у чин водника распоређује у команду, јединицу или установу и поставља на почетне дужности у роду, односно служби којој припада. </p>
			<p class="Basic-Paragraph">Почетним дужностима, у смислу става 1. овог члана, сматрају се дужности за које је формацијом одређен чин закључно са чином старијег водника. </p>
			<p class="Basic-Paragraph">Време задржавања на почетним дужностима не може бити краће од четири године. </p>
			<p class="italik">Постављење подофицира на наредне дужности и дужности првих подофицира и главних подофицира </p>
			<p class="clan">Члан 16. </p>
			<p class="Basic-Paragraph">Наредним дужностима подофицира сматрају се дужности за које је формацијом предвиђен чин старијег водника прве класе и виши чин. </p>
			<p class="Basic-Paragraph">На наредне дужности може бити постављен подофицир који испуњава следеће услове: </p>
			<p class="Basic-Paragraph">1) да има одговарајуће усавршавање прописано актима о унутрашњој организацији јединица, команди или установа за конкретно формацијско место; </p>
			<p class="Basic-Paragraph">2) да у току службе има просек оцена најмање „истиче се”; </p>
			<p class="Basic-Paragraph">3) да је дужност за коју је формацијом одређен непосредно нижи чин обављао најмање две године непрекидно. </p>
			<p class="clan">Члан 17. </p>
			<p class="Basic-Paragraph">На дужност првог подофицира може се поставити подофицир који испуњава следеће услове: </p>
			<p class="Basic-Paragraph">1) да је најмање три године вршио дужност командира одељења или одговарајућу дужност у роду, односно служби; </p>
			<p class="Basic-Paragraph">2) да има завршен курс за прве подофицире;</p>
			<p class="Basic-Paragraph">3) да нема здравствених ограничења за службу у Војсци Србије; </p>
			<p class="Basic-Paragraph">4) да има просек оцена најмање „истиче се” и последњу оцену „нарочито се истиче”. </p>
			<p class="clan">Члан 18. </p>
			<p class="Basic-Paragraph">На дужност главног подофицира у јединици ранга батаљона може се поставити подофицир који испуњава следеће услове: </p>
			<p class="Basic-Paragraph">1) да је најмање две године вршио дужност првог подофицира у чети – батерији, односно да је најмање три године вршио дужност командира 1. одељења у роду или одговарајућу дужност у служби; </p>
			<p class="Basic-Paragraph">2) да има завршен  одговарајући ниво усавршавања за главне подофицире;</p>
			<p class="Basic-Paragraph">3) да нема здравствених ограничења за службу у Војсци Србије; </p>
			<p class="Basic-Paragraph">4) да има просек оцена најмање „истиче се” и последње две оцене „нарочито се истиче”. </p>
			<p class="clan">Члан 19. </p>
			<p class="Basic-Paragraph">На дужност главног подофицира у јединици ранга бригаде, команди оперативног нивоа, Генералштабу Војске Србије и организационим јединицама Министарства одбране може се поставити подофицир који испуњава следеће услове: </p>
			<p class="Basic-Paragraph">1) да је најмање две године вршио дужност главног подофицира у команди непосредно нижег нивоа; </p>
			<p class="Basic-Paragraph">2)  да има завршен  одговарајући ниво усавршавања за главне подофицире;</p>
			<p class="Basic-Paragraph">3) да има просек оцена најмање „истиче се” и последње две оцене „нарочито се истиче”. </p>
			<p class="clan">Члан 20. </p>
			<p class="Basic-Paragraph">На дужност главног подофицира Војске Србије може се поставити подофицир који испуњава следеће услове: </p>
			<p class="Basic-Paragraph">1) да је најмање две године вршио дужност главног подофицира у Генералштабу Војске Србије или команди оперативног нивоа; </p>
			<p class="Basic-Paragraph">2) да има просек оцена „нарочито се истиче”.</p>
			<p class="italik">Постављење официра на почетне дужности</p>
			<p class="clan">Члан 21. </p>
			<p class="Basic-Paragraph">Официр се по пријему у професионалну војну службу распоређује у организацијске целине, односно команде, јединице или установе и поставља на почетну дужност у роду, односно служби којој припада. </p>
			<p class="Basic-Paragraph">Официр који је након пријема у професионалну војну службу упућен на приправнички стаж по завршетку тог стажа распоређује се и поставља на почетну дужност у роду, односно служби којој припада, а време проведено на приправничком стажу рачуна се као време проведено на почетним дужностима. </p>
			<p class="Basic-Paragraph">Почетним дужностима официра сматрају се дужности за које је формацијом одређен чин закључно са чином капетана, односно поручника фрегате. </p>
			<p class="Basic-Paragraph">Време задржавања на почетним дужностима не може бити краће од четири године. </p>
			<p class="italik">Постављење официра на дужност за коју је формацијом одређен чин мајора, односно капетана корвете</p>
			<p class="clan">Члан 22. </p>
			<p class="Basic-Paragraph">На дужност за коју је формацијом одређен чин мајора, односно капетана корвете  може бити постављен официр рода чина капетана, односно поручника фрегате и вишег чина који је завршио Војну академију. </p>
			<p class="Basic-Paragraph">На дужност за коју је формацијом одређен чин мајора, у складу са условима формацијског места, може бити постављен официр служби чина капетана и вишег чина који испуњава један од  следећих услова:</p>
			<p class="Basic-Paragraph">1) да је завршио Војну академију;</p>
			<p class="Basic-Paragraph">2) основне академске студије у обиму од  најмање 240 ЕСПБ бодова;</p>
			<p class="Basic-Paragraph">3) основне струковне студије са завршеним струковним специјалистичким студијама у обиму од  најмање 240 ЕСПБ бодова;</p>
			<p class="Basic-Paragraph">4) интегрисане академске студије из области медицинских или ветеринарских наука.</p>
			<p class="Basic-Paragraph">Поред услова из ст. 1. и 2. овог члана официр чина капетана, односно поручника фрегате и вишег чина мора да испуњава и следеће услове:</p>
			<p class="Basic-Paragraph">1) да је завршио основни командно-штабни курс у земљи или иностранству, или одговарајући облик стручног усавршавања за који је извршена еквиваленција програма са програмом основног командно-штабног курса на војној високошколској установи, осим за официре санитетске, ветеринарске, верске, музичке, метеоролошке и навигацијске и грађевинске службе, који имају завршен одговарајући облик стручног усавршавања у својој служби;</p>
			<p class="Basic-Paragraph">2) да у току службе има просек оцена најмање „истиче се”; </p>
			<p class="Basic-Paragraph">3) да је дужност за коју је формацијом одређен најмање чин капетана, односно поручника фрегате обављао непрекидно две године;</p>
			<p class="Basic-Paragraph">4) да познаје један од светских језика на нивоу који је прописан актом о унутрашњем уређењу за то формацијско место. </p>
			<p class="Basic-Paragraph">Уколико нема официра чина капетана, односно поручника фрегате и вишег чина који испуњава услове за постављење на дужност из овог члана може се поставити и официр рода чина поручника, односно поручника корвете, који испуњава услове из ст. 1. и  3. овог члана, односно официр служби чина поручника који испуњава услове из ст. 2. и  3. овог члана. </p>
			<p class="Basic-Paragraph">Ако се на дужност из ст. 1. и 2. овог члана не може поставити официр који испуњава услове из ст. 1. или 2. и става 3. овог члана, изузетно, на ту дужност може се поставити официр чина поручника, односно поручника корвете и вишег чина који испуњава услове из ст. 1. или  2. и става 3. тач. 2), 3) и 4) овог члана.</p>
			<p class="italik">Постављење официра на дужност за коју је формацијом одређен чин потпуковника, односно капетана фрегате </p>
			<p class="clan">Члан 23. </p>
			<p class="Basic-Paragraph">На дужност за коју је формацијом одређен чин потпуковника, односно капетана фрегате може бити постављен официр чина мајора, односно капетана корвете и вишег чина који испуњава следеће услове: </p>
			<p class="Basic-Paragraph">1) да је завршио командно-штабно усавршавање за формацијска места за која је прописано командно-штабно усавршавање или да је стекао академски назив магистра наука или да има завршене специјалистичке академске студије или посебно завршене мастер академске студије у одговарајућој научној или стручној области за формацијска места за која је то прописано или да има положен правосудни испит; </p>
			<p class="Basic-Paragraph">2) да у току службе има просек оцена најмање „истиче се”; </p>
			<p class="Basic-Paragraph">3) да је дужност за коју је формацијом одређен најмање чин мајора, односно капетана корвете обављао најмање две године; </p>
			<p class="Basic-Paragraph">4) да познаје један од светских језика на нивоу који је прописан актом о унутрашњем уређењу за то формацијско место. </p>
			<p class="Basic-Paragraph">Уколико нема официра чина мајора, односно капетана корвете и вишег чина који испуњава услове за постављење, на дужност из става 1. овог члана може се поставити официр чина капетана, односно поручника фрегате који испуњава услове из става 1. овог члана. </p>
			<p class="Basic-Paragraph">Ако се на дужност из става 1. овог члана не може поставити официр који испуњава услове из става 1. овог члана, изузетно, на ту дужност може се поставити официр чина мајора, односно капетана корвете и вишег чина који испуњава услове из члана 22. став 5. ове уредбе. </p>
			<p class="italik">Постављење официра на дужност за коју је формацијом одређен чин пуковника, односно капетана бојног брода</p>
			<p class="clan">Члан 24.</p>
			<p class="Basic-Paragraph">На дужност за коју је формацијом одређен чин пуковника, односно капетана бојног брода може бити постављен официр чина потпуковника, односно капетана фрегате и вишег чина који испуњава следеће услове: </p>
			<p class="Basic-Paragraph">1) да је завршио генералштабно усавршавање за формацијско место за које је прописано генералштабно усавршавање или је стекао научни назив доктора наука или је завршио докторске академске студије из научне области у оквиру образовнонаучних поља за формацијско место за које је то прописано; </p>
			<p class="Basic-Paragraph">2) да у току службе има просек оцена најмање „истиче се”; </p>
			<p class="Basic-Paragraph">3) да је дужност за коју је формацијом одређен најмање чин потпуковника, односно капетана фрегате обављао најмање три године;</p>
			<p class="Basic-Paragraph">4) да је руководеће или командне дужности обављао најмање две године кумулативно у чину из којег се поставља;</p>
			<p class="Basic-Paragraph">5) да познаје један од светских језика на нивоу који је прописан актом о унутрашњем уређењу за то формацијско место. </p>
			<p class="Basic-Paragraph">Уколико нема официра чина потпуковника, односно капетана фрегате и вишег чина који испуњава услове за постављење, на дужност из става 1. овог члана може се поставити официр чина мајора, односно капетана корвете који испуњава услове из става 1. овог члана. </p>
			<p class="Basic-Paragraph">Ако се на дужност из става 1. овог члана не може поставити официр који испуњава услове из става 1. овог члана, изузетно, на ту дужност може се поставити официр чина потпуковника, односно капетана фрегате или пуковника, односно капетана бојног брода који испуњава услове из члана 23. став 1. ове уредбе. </p>
			<p class="italik">Постављење официра на дужност за коју је формацијом одређен чин бригадног генерала, односно комодора и виши чин </p>
			<p class="clan">Члан 25. </p>
			<p class="Basic-Paragraph">На дужност за коју је формацијом одређен чин бригадног генерала, односно комодора и виши чин може бити постављен официр чина пуковника, односно капетана бојног брода и вишег чина који испуњава следеће услове: </p>
			<p class="Basic-Paragraph">1) да је завршио генералштабно усавршавање или стекао научни назив доктора наука или је завршио докторске академске студије из научне области у оквиру образовнонаучних поља прописаних за формацијско место; </p>
			<p class="Basic-Paragraph">2) да у току службе има све повољне оцене чији је просек најмање „истиче се” и да за последња два периода оцењивања има оцене „нарочито се истиче”; </p>
			<p class="Basic-Paragraph">3) да је најмање четири године обављао дужност за коју је формацијом одређен најмање чин пуковника, односно капетана бојног брода;</p>
			<p class="Basic-Paragraph">4) да познаје један од светских језика на нивоу који је прописан актом о унутрашњем уређењу за то формацијско место. </p>
			<p class="italik">Заступање на дужности </p>
			<p class="clan">Члан 26. </p>
			<p class="Basic-Paragraph">Официру, односно подофициру који је привремено спречен да врши дужност може се одредити заступник, у складу са Законом. </p>
			<p class="Basic-Paragraph">Официр, односно подофицир, изузетно, уз свој пристанак, може се одредити за заступника на формацијском, односно радном месту цивилног лица на служби у Војсци Србије, односно државног службеника, односно намештеника, под условом да има одговарајуће образовање и да се то формацијско, односно радно место не може попунити цивилним лицем на служби у Војсци Србије односно државним службеником, односно намештеником.</p>
			<p class="Basic-Paragraph">Заступника одређује надлежни старешина актом који, поред података из члана 6. ст. 2. и 3. ове уредбе, садржи и податак о почетку заступања.</p>
			<p class="italik">Премештај, односно распоред официра, односно подофицира </p>
			<p class="clan">Члан 27. </p>
			<p class="Basic-Paragraph">Премештај, односно распоред официра, односно подофицира врши се према потребама службе, а у оквиру места одређених формацијом. </p>
			<p class="clan">Члан 28. </p>
			<p class="Basic-Paragraph">Премештај, односно распоред, по правилу, врши се једанпут годишње, у периоду од 1. јуна до 1. септембра (у даљем тексту: редован премештајни период). </p>
			<p class="Basic-Paragraph">Премештај и распоред официра, односно подофицира могу се вршити и пре и после редовног премештајног периода због: </p>
			<p class="Basic-Paragraph">1) распореда кадета војношколских установа и лица на другом стручном оспособљавању, по завршеном школовању и стручном оспособљавању; </p>
			<p class="Basic-Paragraph">2) попуне појединих формацијских места која остану упражњена после упућивања официра и подофицира на школовање ако се школовање завршава, односно ако се упућивање на школовање врши пре почетка и после завршетка редовног премештајног периода; </p>
			<p class="Basic-Paragraph">3) неодложних потреба службе услед организацијских промена, као и попуне појединих упражњених формацијских места у команди, јединици или установи. </p>
			<p class="clan">Члан 29. </p>
			<p class="Basic-Paragraph">Официр, односно подофицир може поднети молбу за премештај у писаној форми преко првопретпостављеног старешине од 1. новембра до 31. децембра текуће године. </p>
			<p class="Basic-Paragraph">Официр, односно подофицир у молби за премештај наводи разлоге због којих тражи премештај и прилаже доказе о тим разлозима, као и попуњен Упитник за официре и подофицире који се предлажу, односно који подносе молбу за премештај из једног места службовања у друго место службовања, који је дат у Прилогу 2. ове уредбе и чини њен саставни део. </p>
			<p class="Basic-Paragraph">Официр, односно подофицир може поднети молбу за премештај, ако је у војној служби провео најмање три године. </p>
			<p class="Basic-Paragraph">Официр, односно подофицир може бити премештен, ако у месту службовања у којем тражи премештај постоји потреба и могућност за његово постављење на одговарајуће формацијско место. </p>
			<p class="Basic-Paragraph">При разматрању молби за премештај првенствено се решавају молбе официра, односно подофицира који војну службу врше на територији на којој се служба врши под отежаним условима непрекидно шест година или с прекидима више од осам година, као и молбе официра, односно подофицира чији је супружник официр односно подофицир премештен у друго место службовања. </p>
			<p class="Basic-Paragraph">Територију на којој се служба врши под отежаним условима, у смислу става 5. овог члана, одређује начелник Генералштаба Војске Србије. </p>
			<p class="Basic-Paragraph">Молбе за премештај јединице односно установе достављају редовним путем надлежном старешини до 1. марта наредне године. О свакој достављеној молби за премештај, команда јединице, односно установе даје мишљење. </p>
			<p class="clan">Члан 30.</p>
			<p class="Basic-Paragraph">Предлог за премештај официра, односно подофицира подноси старешина јединице односно установе на положају команданта батаљона – дивизиона, старешина њему равног или вишег положаја у Војсци Србије и војним јединицама и установама ван Војске Србије, односно руководилац организационе јединице Министарства одбране на положају начелника управе, њему равног или вишег положаја. </p>
			<p class="Basic-Paragraph">Предлог за премештај доставља се редовним путем надлежном старешини. </p>
			<p class="clan">Члан 31. </p>
			<p class="Basic-Paragraph">Пре достављања на одлучивање предлога за премештај, распоред односно постављење, надлежни старешина у обавези је да омогући официру, односно подофициру да се изјасни о предстојећем премештају, распореду, односно постављењу, о чему се саставља записник и доставља се уз предлог за регулисање стања у служби. </p>
			<p class="clan">Члан 32. </p>
			<p class="Basic-Paragraph">Официр, односно подофицир не може без свог пристанка бити премештен, ако у року од четири године испуњава услове за престанак војне службе по сили закона, осим ако се укида или преформира команда, јединица или установа у којој је на служби, или се укида формацијско место на које је постављен, а нема одговарајућег упражњеног формацијског места на које би могао бити постављен у месту службовања. </p>
			<p class="italik">Промена места рада професионалног војног лица у радном односу на одређено време </p>
			<p class="clan">Члан 33. </p>
			<p class="Basic-Paragraph">Професионално војно лице у радном односу на одређено време у току професионалне војне службе, уз његов пристанак може променити место рада и наставити рад у истој или другој команди, јединици или установи у случају: </p>
			<p class="Basic-Paragraph">1) укидања команде, јединице или установе у којој је на служби; </p>
			<p class="Basic-Paragraph">2) дислокације команде, јединице или установе у којој је на служби; </p>
			<p class="Basic-Paragraph">3) укидања формацијског места на које је постављено; </p>
			<p class="Basic-Paragraph">4) постојања потреба службе за распоредом на друго формацијско место које одговара његовој специјалности у истој или другој команди, јединици или установи у истом месту службовања. </p>
			<p class="Basic-Paragraph">Пре достављања предлога за промену места рада у складу са ставом 1. овог члана, надлежни старешина у обавези је да омогући професионалном војном лицу у радном односу на одређено време да се изјасни о предстојећој промени места рада, о чему се саставља записник.</p>
			<p class="Basic-Paragraph">Изузетно, професионално војно лице у радном односу на одређено време може променити место рада на основу молбе коју подноси у писаној форми преко првопретпостављеног старешине, у периоду од 1. новембра до 31. децембра текуће године. </p>
			<p class="Basic-Paragraph">Професионално војно лице у радном односу на одређено време у молби наводи разлоге због којих тражи промену места рада и уз молбу прилаже потребне доказе о тим разлозима. </p>
			<p class="Basic-Paragraph">Промена места рада професионалног војног лица у радном односу на одређено време врши се изменом постојећег уговора о раду и актом надлежног старешине о постављењу на дужност до истека уговора о раду на одређено време. </p>
			<p class="italik">Привремено упућивање на рад </p>
			<p class="clan">Члан 34. </p>
			<p class="Basic-Paragraph">Професионално војно лице, у складу са Законом, може се по потреби службе привремено упутити на рад у другу команду, јединицу или установу Војске Србије, односно у други државни орган или правно лице у истом или другом месту службовања ради извршења одређених задатака. </p>
			<p class="Basic-Paragraph">Професионално војно лице упућује се на привремени рад актом надлежног старешине који, поред података из члана 6. став 2. ове уредбе, садржи и разлог упућивања и период на који се упућује.</p>
			<p class="bold">2. Приправнички стаж </p>
			<p class="clan">Члан 35. </p>
			<p class="Basic-Paragraph">Официр који није завршио Војну академију, а први пут заснива радни однос у својој струци, по пријему у професионалну војну службу може се упутити  на приправнички стаж ради стицања праксе за самостално вршење дужности. </p>
			<p class="Basic-Paragraph">Официр се упућује на приправнички стаж актом надлежног старешине који, поред података из члана 6. став 2. ове уредбе, садржи и податке о трајању приправничког стажа и назив команде, јединице или установе која официра води у евиденцији за време трајања приправничког стажа. </p>
			<p class="bold">3. Упућивање на школовање </p>
			<p class="clan">Члан 36. </p>
			<p class="Basic-Paragraph">Официр, односно подофицир може се упућивати на школовање, односно усавршавање у складу са потребама Министарства одбране и Војске Србије. </p>
			<p class="Basic-Paragraph">Официр, односно подофицир упућује се на усавршавање ради оспособљавања за обављање одговарајућих дужности. </p>
			<p class="Basic-Paragraph">Официр се може упућивати и на студије другог и трећег степена, ради стицања знања кроз школовање за обављање појединих дужности у Војсци Србије и ван Војске Србије и школује се уз рад. </p>
			<p class="clan">Члан 37. </p>
			<p class="Basic-Paragraph">Официр, односно подофицир који је упућен на школовање, односно усавршавање разрешава се од дужности, ако школовање, односно усавршавање траје најмање једну школску годину, осим лица упућених на школовање уз рад. </p>
			<p class="Basic-Paragraph">Разрешење од дужности и упућивање официра, односно подофицира на школовање, односно усавршавање врши се актом надлежног старешине који, поред података из члана 6. став 2. ове уредбе, садржи и податак о врсти и трајању школовања, односно усавршавања. </p>
			<p class="Basic-Paragraph">Официр упућен на студије другог и трећег степена ради стицања услова за вршење дужности у катедри високе војношколске установе, односно војној научноистраживачкој установи за време школовања, може се поставити на формацијско место за које испуњава услове прописане овом уредбом у високој војношколској установи, односно војној научноистраживачкој установи у којој се планира његово постављење након завршетка школовања. </p>
			<p class="bold">4. Лечење и боловање </p>
			<p class="clan">Члан 38.</p>
			<p class="Basic-Paragraph">Професионално војно лице разрешава се од дужности и ставља у стање на лечењу и боловању актом надлежног старешине који се доноси по наступању коначности налаза, оцене и мишљења надлежног органа здравствене службе којим се предвиђа да ће лечење и боловање трајати дуже од шест месеци, односно после истека времена од шест месеци непрекидног лечења и боловања, с тим што му се време у том стању у служби рачуна од првог дана када је непрекидно одсуствовао са дужности због овог разлога. </p>
			<p class="Basic-Paragraph">Професионално војно лице које је спречено да врши дужност због трудноће, породиљског одсуства, неге детета и посебне неге детета не разрешава се од дужности и има права прописана општим прописима о раду. </p>
			<p class="Basic-Paragraph">Под условима из става 1. овог члана у стање у служби на лечењу и боловању ставља се и официр који се налази на приправничком стажу или на школовању, односно усавршавању или на располагању, односно подофицир који се налази на школовању, односно усавршавању или на располагању. </p>
			<p class="Basic-Paragraph">Акт из ст. 1. и 3. овог члана, поред података наведених у члану 6. став 2. ове уредбе, садржи и податак од када се професионалном војном лицу рачуна наведено стање у служби и која ће га команда, јединица или установа водити у евиденцији. </p>
			<p class="bold">5. Стављање на располагање </p>
			<p class="clan">Члан 39.</p>
			<p class="Basic-Paragraph">Официр, односно подофицир ставља се на располагање актом надлежног старешине који, поред података из члана 6. став 2. ове уредбе, садржи и податак од када се налази на располагању и којој се команди, јединици или установи ставља на располагање.</p>
			<p class="Basic-Paragraph">Официр, односно подофицир за време стања у служби на располагању, уз његову писану сагласност, може бити упућен на преквалификацију за цивилна занимања или послове у складу са Законом. </p>
			<p class="Basic-Paragraph">Официру, односно подофициру време на располагању рачуна се од дана предаје дужности коју је вршио у време наступања разлога за стављање на располагање, односно од престанка разлога због којих се налазио на лечењу и боловању или удаљењу од дужности. </p>
			<p class="bold">6. Стање мировања</p>
			<p class="clan">Члан 40.</p>
			<p class="Basic-Paragraph">Професионалном војном лицу мирују права и обавезе на служби и по основу службе у Војсци Србије, осим ако је Законом или општим актом другачије одређено, уколико привремено не врши службу због разлога из члана 76а став 1. Закона.</p>
			<p class="Basic-Paragraph">Официр, односно подофицир којем права и обавезе мирују, разрешава се од дужности и остварује права у складу са Законом.</p>
			<p class="Basic-Paragraph">Официр, односно подофицир ставља се у стање мировања актом надлежног старешине који садржи: презиме, име једног од родитеља и име, јединствени матични број грађана, чин који има, јединицу у којој је био на дужности, разлог стављања у стање мировања, датум стављања у стање мировања, јединицу која ће га водити у евиденцији, као и образложење и упутство о правном средству. </p>
			<p class="bold">7. Удаљење од дужности </p>
			<p class="clan">Члан 41.</p>
			<p class="Basic-Paragraph">Професионално војно лице које се налази у притвору или на издржавању казне затвора због кривичног дела, удаљава се од дужности даном одређивања притвора односно даном ступања у завод ради издржавања казне затвора. </p>
			<p class="Basic-Paragraph">Удаљавање професионалног војног лица у складу са одредбом члана 77. став 2. Закона, врши се даном саопштења акта надлежног старешине о удаљењу од дужности. </p>
			<p class="Basic-Paragraph">Акт о удаљењу од дужности професионалног војног лица, поред података из члана 6. став 2. ове уредбе, садржи и податке о разлогу за удаљење од дужности, времену од када се удаљење од дужности рачуна и која ће команда, јединица или установа водити у евиденцији лице удаљено од дужности. Ако се професионално војно лице удаљава од дужности у складу са одредбом члана 77. став 2. Закона, у акту о удаљењу од дужности наводи се и податак о распоређивању на рад у команду, јединицу или установу у којој је на служби или у другу команду, јединицу или установу у месту службовања или ван места службовања, ако то налажу интереси службе. </p>
			<p class="clan">Члан 42.</p>
			<p class="Basic-Paragraph">Разлози за удаљење од дужности професионалног војног лица у складу са одредбом члана 77. став 1. Закона постоје до дана укидања притвора, односно до дана отпуштања лица са издржавања казне затвора због кривичног дела.</p>
			<p class="Basic-Paragraph">Разлози за удаљење од дужности професионалног војног лица у складу са одредбом члана 77. став 2. Закона постоје до дана окончања дисциплинског поступка правоснажном одлуком војног дисциплинског суда, односно до дана окончања кривичног поступка правоснажном одлуком надлежног суда. </p>
			<p class="Basic-Paragraph">Професионално војно лице које је било удаљено од дужности у складу са одредбом члана 77. став 1. тачка 1. Закона, после укидања притвора, може се удаљити од дужности у складу са одредбом члана 77. став 2. Закона, ако је кривично дело такве природе да би било штетно по интерес службе да се то лице поставља на дужност пре окончања кривичног поступка или поступка због дисциплинског преступа. </p>
			<p class="clan">Члан 43.</p>
			<p class="Basic-Paragraph">Приликом промене стања у служби професионалног војног лица израђује се Извештај о промени стања у служби на Обрасцу ПД-2, који је дат у Прилогу 3. ове уредбе и чини њен саставни део. </p>
			<p class="clan">III. УНАПРЕЂИВАЊЕ ОФИЦИРА И ПОДОФИЦИРА </p>
			<p class="bold">1. Заједничка одредба</p>
			<p class="clan">Члан 44.</p>
			<p class="Basic-Paragraph">Официр, односно подофицир унапређује се у виши чин актом надлежног старешине, који садржи: презиме, име једног од родитеља, име, јединствени матични број грађана, чин који има, род односно службу којој припада, чин у који се унапређује, датум рођења, јединицу у којој је на дужности, датум унапређивања, као и образложење и упутство о правном средству. </p>
			<p class="bold">2. Унапређивање </p>
			<p class="clan">Члан 45.</p>
			<p class="Basic-Paragraph">У непосредно виши чин може се унапредити официр, односно подофицир који, поред услова из чл. 55, 56. и 57. Закона, испуњава и следеће посебне услове: </p>
			<p class="Basic-Paragraph">1) да има одговарајућу врсту и степен образовања и одговарајуће усавршавање прописано за формацијско место на које је постављен и за које је формацијом одређен чин у који се унапређује; </p>
			<p class="Basic-Paragraph">2) да за унапређење у виши чин закључно са чином капетана, односно поручника фрегате за последња два периода оцењивања има просек оцена најмање „истиче се”; </p>
			<p class="Basic-Paragraph">3) да за унапређење у чин мајора, односно капетана корвете и чин потпуковника, односно капетана фрегате за последња два периода оцењивања има просек оцена најмање 4,00;</p>
			<p class="Basic-Paragraph">4) да за унапређење у чин пуковника, односно капетана бојног брода за последња два периода оцењивања има оцене „нарочито се истиче”; </p>
			<p class="Basic-Paragraph">5) да за унапређење у чин бригадног генерала, односно комодора и виши чин за последња два периода оцењивања има оцене „нарочито се истиче”, односно „потпуно функционално оспособљен за дужност коју обавља”;</p>
			<p class="Basic-Paragraph">6) да је за унапређење у чин мајора, односно капетана корвете, потпуковника, односно капетана фрегате и пуковника, односно капетана бојног брода на формацијском месту вишег чина од чина који има, провео кумулативно најмање једну годину, из чина из којег се унапређује;</p>
			<p class="Basic-Paragraph">7) да на листи кандидата за унапређење у виши чин заузима место обухваћено могућим бројем кандидата за унапређење одређеним у складу са чланом 58. став 1. Закона. </p>
			<p class="Basic-Paragraph">Официр санитетске службе док се налази на специјализацији, може се унапредити под условима прописаним Законом,  у непосредно виши чин, закључно са чином мајора.</p>
			<p class="Basic-Paragraph">Официр, односно подофицир који је актом надлежног старешине одређен за заступника, време које је провео на формацијском месту вишег чина за које је одређен за заступника, рачуна се у време проведено на формацијском месту вишег чина.</p>
			<p class="clan">Члан 46.</p>
			<p class="Basic-Paragraph">Листе кандидата за унапређење подофицира у Војсци Србије формирају и ажурирају команде оперативног нивоа и организационе јединице Генералштаба Војске Србије. </p>
			<p class="Basic-Paragraph">Листе кандидата за унапређење официра до чина потпуковника, односно капетана фрегате у Војсци Србије формира и ажурира надлежна организациона јединица Генералштаба Војске Србије. </p>
			<p class="Basic-Paragraph">Листе кандидата за унапређење подофицира и официра ван Војске Србије и официра чина пуковника, односно капетана бојног брода и генерала, односно комодора и адмирала формира и ажурира надлежна организациона јединица Министарства одбране. </p>
			<p class="Basic-Paragraph">Број кандидата за унапређење за сваку годину утврђује министар одбране. </p>
			<p class="Basic-Paragraph">Критеријуме за формирање листе кандидата из ст. 1, 2. и 3. овог члана утврђује министар одбране. </p>
			<p class="Basic-Paragraph">Листе кандидата формирају се и ажурирају по родовима, односно службама независно од тога да ли се кандидати за унапређење налазе на дужностима у оквиру свог рода, односно службе или на другим дужностима. </p>
			<p class="Basic-Paragraph">Листе кандидата за унапређење у виши чин надлежна организациона јединица доставља старешини, односно овлашћеном руководиоцу надлежном за одлучивање о унапређењу. </p>
			<p class="Basic-Paragraph">Одлуку о томе који ће кандидат бити унапређен доноси старешина, односно овлашћени руководилац надлежан за унапређивање. </p>
			<p class="clan">Члан 47.</p>
			<p class="Basic-Paragraph">Старешина надлежан за унапређивање, на образложен предлог непосредно потчињеног старешине, може изузетно одлучити да се због потреба службе кандидат који постиже изванредне резултате у раду и показује изванредне способности, посебно у командовању јединицама, унапреди у непосредно виши чин мимо реда првенства утврђеног листом кандидата из члана 46. ст. 1, 2. и 3. ове уредбе. </p>
			<p class="clan">Члан 48. </p>
			<p class="Basic-Paragraph">Са официром, односно подофициром у радном односу на одређено време приликом обнављања уговора може се уговорити виши чин од чина који има уколико, поред услова из чл. 55, 56. и 57. Закона, испуњава и следеће посебне услове: </p>
			<p class="Basic-Paragraph">1) да има одговарајући степен образовања за дужност која се уговара; </p>
			<p class="Basic-Paragraph">2) да има просек оцене најмање „истиче се” и последњу оцену најмање 4,00; </p>
			<p class="Basic-Paragraph">3) да му за последњу годину дана пре обнављања уговора нису изрицане дисциплинске мере и дисциплинске казне. </p>
			<p class="Basic-Paragraph">Официру, односно подофициру у радном односу на одређено време приликом обнављања уговора, може се одредити виши чин од чина одређеног за формацијско место на којем ће вршити дужност, у случају када се то лице поставља на формацијско место нижег чина у односу на претходно уговорени чин.</p>
			<p class="bold">3. Ванредно унапређивање </p>
			<p class="clan">Члан 49.</p>
			<p class="Basic-Paragraph">Официр, односно подофицир који испуњава услове за унапређење који су прописани Законом и овом уредбом (осим услова који се односи на време проведено у чину), а који постиже изванредне резултате у раду и показује изванредне способности посебно у командовању јединицама, ради убрзаног кретања у служби, може бити унапређен у непосредно виши чин ако је провео у чину најмање једну половину времена које је Законом прописано за поједине чинове. </p>
			<p class="clan">Члан 50.</p>
			<p class="Basic-Paragraph">Официр, односно подофицир који испуњава услове за унапређење из члана 55. Закона, осим услова који се односи на постављење на формацијско место вишег чина, изузетно може бити ванредно унапређен у непосредно виши чин ако је учинио дело од посебног значаја за одбрану земље. </p>
			<p class="Basic-Paragraph">Сматра се да је официр, односно подофицир учинио дело од посебног значаја за одбрану земље због којег може бити ванредно унапређен ако је: </p>
			<p class="Basic-Paragraph">1) непосредним ангажовањем на задацима борбене обуке, задацима истраживања, развоја и усавршавања или на другим задацима који имају трајну научну вредност и посебан значај за систем одбране знатно допринео изградњи оперативне и функционалне способности јединице, развоју војне науке у одговарајућој научној области и научним достигнућима које се могу успешно применити у одбрани земље, ратној вештини и модернизацији Војске Србије или ако је учествовао у борбеним операцијама;</p>
			<p class="Basic-Paragraph">2) испољио изузетно пожртвовање у спасавању људских живота, војне имовине или друге имовине већег обима. </p>
			<p class="clan">Члан 51.</p>
			<p class="Basic-Paragraph">Официр, односно подофицир који испуњава прописане услове за ванредно унапређење и коме војна служба престаје због трајне неспособности за службу у Војсци Србије, а настала је као непосредна последица вршења војне службе, може бити ванредно унапређен у непосредно виши чин без обзира на време проведено у чину који има. </p>
			<p class="clan">Члан 52.</p>
			<p class="Basic-Paragraph">Официр, односно подофицир код којег је наступило умањење способности за професионалну војну службу као непосредна последица учешћа у борбеним операцијама може, по овом основу, бити једном у току службе ванредно унапређен у непосредно виши чин, ако испуњава опште услове за унапређење у виши чин из члана 55. став 1. тач. 2), 3) и 4) Закона.</p>
			<p class="bold">4. Поступак за унапређивање официра и подофицира</p>
			<p class="clan">Члан 53.</p>
			<p class="Basic-Paragraph">Унапређење официра и подофицира у виши чин, врши се након испуњења услова за унапређење.</p>
			<p class="clan">Члан 54.</p>
			<p class="Basic-Paragraph">За сва лица која испуњавају услове, претпостављени старешина предлог за унапређење подноси редовним путем надлежном старешини који га посебно образлаже и документује. </p>
			<p class="Basic-Paragraph">Образац Предлога за унапређење дат је у Прилогу 4. ове уредбе и чини њен саставни део. </p>
			<p class="Basic-Paragraph">Предлог за унапређење, по правилу, доставља се 30 дана пре дана испуњења услова за унапређење.</p>
			<p class="Basic-Paragraph">Официр, односно подофицир унапређује се у виши чин са даном испуњења услова за унапређење.</p>
			<p class="clan">Члан 55.</p>
			<p class="Basic-Paragraph">Предлог за ванредно унапређење официра и подофицира доставља се редовним путем надлежној организационој јединици Генералштаба Војске Србије – за официре и подофицире у Војсци Србије, односно надлежној организационој јединици Министарства одбране – за официре и подофицире ван Војске Србије. </p>
			<p class="Basic-Paragraph">Официр, односно подофицир који испуњава услове из члана 49. и члана 50. став 2. тачка 1) ове уредбе ванредно се унапређује, по правилу, за Дан Војске Србије. </p>
			<p class="Basic-Paragraph">Официр, односно подофицир који испуњава услове из члана 50. став 2. тачка 2)  ове уредбе може се ванредно унапредити и пре времена датог у ставу 2. овог члана.</p>
			<p class="clan">IV. ПРЕЛАЗНЕ И ЗАВРШНЕ ОДРЕДБЕ</p>
			<p class="clan">Члан 56.</p>
			<p class="Basic-Paragraph">Акти о постављењима и другим односима у служби које су надлежне старешине, у складу са овлашћењима, донеле до почетка примене ове уредбе остају на снази до доношења других аката о постављењима и другим односима у служби. </p>
			<p class="Basic-Paragraph">Акти о постављењима и другим односима у служби професионалних војних лица у радном односу на одређено време које су надлежне старешине, у складу са овлашћењима донеле до почетка примене ове уредбе остају на снази до доношења других аката о постављењима и другим односима у служби или до истека уговора о раду. </p>
			<p class="clan">Члан 57.</p>
			<p class="Basic-Paragraph">Поступци за избор кандидата за упућивање на школовање и усавршавање официра, односно подофицира, осим поступака за упућивање на школовање официра, односно подофицира санитетске и ветеринарске службе, који су започети, а нису окончани, окончаће се по одредбама уредбе која је била на снази до дана ступања на снагу ове уредбе. </p>
			<p class="Basic-Paragraph">Официри, односно подофицири који су стекли услове за унапређење у непосредно виши чин до дана ступања на снагу ове уредбе, унапредиће се по одредбама уредбе која је била на снази до дана ступања на снагу ове уредбе.</p>
			<p class="clan">Члан 58.</p>
			<p class="Basic-Paragraph">Даном ступања на снагу ове уредбе престаје да важи Уредба о стањима у служби професионалних војних лица и о унапређивању официра и подофицира („Службени гласник РС”, бр. 35/12 и 119/17).</p>
			<p class="clan">Члан 59.</p>
			<p class="Basic-Paragraph">Ова уредба ступа на снагу осмог дана од дана објављивања у „Службеном гласнику Републике Србије”. </p>
			<p class="potpis">05 број 110-3607/2019</p>
			<p class="potpis">У Београду, 16. априла 2019. године</p>
			<p class="potpis"><span class="bold">Влада</span></p>
			<p class="potpis">Председник,</p>
			<p class="potpis"><span class="bold">Ана Брнабић, </span>с.р.</p>
			<p class="clan" style="text-align: right">Прилози</p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog1.html&amp;doctype=reg&amp;abc=cba&amp;eli=true&amp;eliActId=428242&amp;regactid=428242" target="_blank">
			Прилог 1 (Образац ПД-1) - Извештај о пријему - предаји дужности</a></p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog2.html&amp;doctype=reg&amp;abc=cba&amp;eli=true&amp;eliActId=428242&amp;regactid=428242" target="_blank">
			Прилог 2 - Упитник за официре и подофицире који се предлажу, односно 
			који подносе молбу за премештај из једног места службовања у друго 
			место службовања</a></p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog3.html&amp;doctype=reg&amp;abc=cba&amp;eli=true&amp;eliActId=428242&amp;regactid=428242" target="_blank">
			Прилог 3 (Образац ПД-2) - Извештај о промени стања у служби</a></p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog4.html&amp;doctype=reg&amp;abc=cba&amp;eli=true&amp;eliActId=428242&amp;regactid=428242" target="_blank">
			Прилог 4 - Предлог за унапређење</a></p>
	</div>

