


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	text-align: center;
}
</style>


	<div class="story">
				<p>На основу члана 14. став 10. Закона о транспорту опасне робе („Службени гласник РС”, брoj 104/16) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС и 44/14),</p>
				<p>Влада доноси</p>
				<p class="odluka-zakon">УРЕДБУ</p>
				<p class="odluka-zakon">о покретној опреми под притиском</p>
				<p class="centar">"Службени гласник РС", број 120 од 30. 
				децембра 2017.</p>
				<p class="clan">I. УВОДНЕ ОДРЕДБЕ</p>
				<p class="bold">Предмет</p>
				<p class="clan">Члан 1.</p>
				<p>Овом уредбом ближе се утврђује начин поступања произвођача, увозника, дистрибутера, власника и оператера у односу на покретну опрему под притиском, начин именовања овлашћеног представника произвођача и послове које може да врши на основу писменог овлашћења произвођача, начин обавештавања о привредним друштвима која су доставила покретну опрему под притиском или којима је достављена покретна опрема под притиском, захтеве за оцењивање усаглашености, начин оцењивања и поновног оцењивања усаглашености, правила, услове, изглед и захтеве за постављање знака усаглашености, начин именовања тела која спроводе поступак оцењивања усаглашености, испитивања, односно контролисања покретне опреме под притиском, захтеве у погледу стручне оспособљености запослених и других ангажованих лица у телу за оцењивање усаглашености, опреме, независности и непристрасности у односу на лица повезана са производом који је предмет оцењивања усаглашености, поступања са приговорима на рад и одлуке тела за оцењивање усаглашености, чувања пословне тајне и осигурања од одговорности за штету, као и поступање са покретном опремом под притиском која представља опасност за безбедност и здравље људи и заштиту животне средине, односно поступање у случају формалних неусаглашености покретне опреме под притиском.</p>
				<p class="bold">Подручје примене</p>
				<p class="clan">Члан 2.</p>
				<p>Ова уредба примењује се на:</p>
				<p>1) нову покретну опрему под притиском из члана 3. тачка 17) ове уредбе ради њеног стављања на тржиште;</p>
				<p>2) постојећу покретну опрему под притиском из члана 3. тачка 17) ове уредбе која носи знак усаглашености прописан Правилником о покретној опреми под притиском („Службени гласник РС”, број 30/14) и овом уредбом, за потребе периодичног контролисања, међуконтролисања, ванредног контролисања и употребе;</p>
				<p>3) покретну опрему под притиском из члана 3. тачка 17) ове уредбе која не носи знак усаглашености прописан у Правилнику о покретној опреми под притиском, ради поновног оцењивања усаглашености.</p>
				<p>Ова уредба се не примењује на покретну опрему под притиском која се користи искључиво за транспорт опасне робе са трећим земљама ако је у складу са захтевима Европског споразума о међународном друмском превозу опасне робе (ADR) (у даљем тексту: ADR), Конвенције о међународним железничким превозима (COTIF) – Додатак Ц – Правилник о међународном железничком превозу опасне робе (RID) (у даљем тексту: RID) и Европског споразума о међународном транспорту опасног терета на унутрашњим пловним путевима (ADN) (у даљем тексту: ADN).</p>
				<p class="bold">Значење појмова</p>
				<p class="clan">Члан 3.</p>
				<p>Поједини изрази употребљени у овој уредби имају следеће значење:</p>
				<p>1) а<span class="italik">кредитација</span> је потврђивање, од стране националног акредитационог тела, да ли тело за оцењивање усаглашености испуњава захтеве одговарајућих српских, односно међународних и европских стандарда, и када је применљиво, све додатне захтеве дефинисане за поједине области, како би се вршили одређени послови оцењивања усаглашености у складу са ADR/RID/ADN;</p>
				<p>2) <span class="italik">власник </span>је физичко лице са прeбивалиштем у Републици Србији или правно лице регистровано у Републици Србији које је носилац права својине на покретној опреми под притиском која је у употреби;</p>
				<p>3) <span class="italik">ванредно контролисање</span> је ванредно проверавање испуњености прописаних захтева за безбедност покретне опреме под притиском током века употребе у складу са ADR/RID/ADN и овом уредбом; </p>
				<p>4) <span class="italik">дистрибутер</span> је свако физичко или правно лице са пребивалиштем, односно седиштем у Републици Србији, осим произвођача или увозника, који испоручује на тржиште покретну опрему под притиском или њене делове у оквиру своје делатности;</p>
				<p>5) <span class="italik">знак усаглашености</span> је ознака коју произвођач ставља на покретну опрему под притиском којом се потврђује да је опрема усаглашена са техничким захтевима у складу са ADR/RID/ADN<span class="bold"> </span>и одредбама ове уредбе;</p>
				<p>6) <span class="italik">именовано тело</span> је тело за оцењивање усаглашености које испуњава услове ADR/RID/ADN и услове из члана 22. ове уредбе, које је именовано у складу са чланом 21. ове уредбе и које је пријављено у складу са чланом 27.<span class="bold"> </span>ове уредбе;</p>
				<p>7) <span class="italik">испорука на тржиште</span> је свака испорука покретне опреме под притиском ради дистрибуирања или употребе на тржишту Републике Србије у оквиру трговачке делатности или пружања јавних услуга, са или без накнаде;</p>
				<p>8) <span class="italik">међуконтролисање</span> је редовно проверавање испуњености прописаних захтева за безбедност покретне опреме под притиском током века употребе на половини интервала периодичног контролисања у складу са ADR/RID/ADN;</p>
				<p>9) <span class="italik">национално акредитационо тело</span> је једино тело у Републици Србији коме је законом којим се уређује акредитација поверено обављање послова акредитације;</p>
				<p>10) <span class="italik">овлашћени представник произвођача</span> је свако физичко или правно лице са пребивалиштем, односно седиштем у Републици Србији које је произвођач писаним путем овластио да у његово име предузима радње из овлашћења, а у вези са стављањем покретне опреме под притиском на тржиште Републике Србије; </p>
				<p>11) <span class="italik">оператер</span> је свако физичко или правно лице са пребивалиштем, односно седиштем у Републици Србији које употребљава покретну опрему под притиском;</p>
				<p>12) <span class="italik">опозив</span> је свака мера у циљу повраћаја покретне опреме под притиском која је већ била испоручена крајњем кориснику;</p>
				<p>13) <span class="italik">орган који врши пријављивање</span> је министарство надлежно за вођење регистра именованих тела који пријављује из своје надлежности тела за оцењивање усаглашености Европској комисији и државама чланицама;</p>
				<p>14) <span class="italik">оцењивање усаглашености</span> је поступак за оцењивање усаглашености покретне опреме под притиском са техничким захтевима наведеним у ADR/RID/ADN;</p>
				<p>15) <span class="italik">периодично контролисање </span>је редовно проверавање испуњености прописаних захтева за безбедност покретне опреме под притиском током века употребе са интервалом контролисања одређеним у ADR/RID/ADN;</p>
				<p>16) <span class="italik">повлачење</span> је свака мера у циљу спречавања испоруке покретне опреме под притиском на тржиште или њене употребе;</p>
				<p>17) <span class="italik">покретна опрема под притиском</span> су:</p>
				<p>(1) све посуде под притиском, њихови вентили и остала потребна опрема обухваћени Поглављем 6.2 ADR/RID;</p>
				<p>(2) цистерне, батеријска возила/кола, контејнери за гас са више елемената (MEGC), њихови вентили и остали потребан прибор у складу са Поглављем 6.8 ADR/RID.</p>
				<p>Опрема из подтач. (1) и (2) ове тачке се сматра покретном опремом под притиском ако се употребљава у складу са ADR/RID/ADN, за транспорт опасне робе класе 2 (гасови) изузев гасова чији класификациони код садржи бројеве 6. или 7. и за транспорт опасних материја других класа датих у Прилогу 1 – Списак опасне робе која не припада класи 2, који је одштампан уз ову уредбу и чини њен саставни део.</p>
				<p>У покретну опрему под притиском спадају гасне патроне (UN 2037) a не спадају аеросоли (UN 1950), отворене криогене посуде, боце са гасом за апарате за дисање, апарати за гашење пожара (UN 1044), покретна опрема под притиском изузета у складу са пододељком 1.1.3.2 – ADR/RID/ADN и опремa изузетa од правила за израду и испитивање амбалаже у складу са одредбама Поглавља 3.3 ADR/RID/ADN.</p>
				<p>18) <span class="italik">поновно оцењивање усаглашености</span> су поступци који се спроводе на захтев власника или оператера ради накнадног утврђивања усаглашености покретне опреме под притиском произведене и стављене на тржиште пре ступања на снагу Правилника о покретној опреми под притиском;</p>
				<p>19) <span class="italik">постојећа опрема</span> је покретна опрема под притиском која је стављена на тржиште;</p>
				<p>20) <span class="italik">привредни субјект</span> је произвођач, овлашћени представник произвођача, увозник, дистрибутер, власник или оператер, који обавља привредну делатност или делатност пружања јавних услуга, уз накнаду или без ње;</p>
				<p>21) <span class="italik">пријављивање</span> је процес додељивања статуса именованом телу за оцењивање усаглашености који укључује обавештавање о томе министарства надлежног за вођење регистра именованих тела за оцењивање усаглашености Републике Србије;</p>
				<p>22) <span class="italik">произвођач</span> је свако физичко или правно лице које израђује покретну опрему под притиском, односно њене делове, или за које се таква опрема пројектује или израђује, и које ту опрему ставља на тржиште под својим именом или жигом;</p>
				<p>23) <span class="italik">стављање на тржиште</span> је прва испорука покретне опреме под притиском на тржиште Републике Србије;</p>
				<p>24<span class="italik">) тржишни надзор</span> обухвата активности које спроводе и мере које предузимају надлежни државни органи у Републици Србији како би се обезбедило да покретна опрема под притиском током века употребе испуњава захтеве ADR/RID/ADN и ове уредбе и да не угрожава здравље, безбедност или било који други аспект заштите јавног интереса;</p>
				<p>25) <span class="italik">увозник</span> је свако физичко или правно лице са пребивалиштем, односно седиштем у Републици Србији које покретну опрему под притиском или њене делове, из других држава ставља на тржиште Републике Србије;</p>
				<p>26) <span class="italik">употреба</span> је пуњење, привремено складиштење везано за транспорт, пражњење и поновно пуњење покретне опреме под притиском.</p>
				<p>Други изрази који се употребљавају у овој уредби имају значење утврђено законом којим се уређују технички захтеви за производе и оцењивање усаглашености и законом којим се уређује транспорт опасне робе.</p>
				<p class="bold">Посебни захтеви за покретну опрему под притиском</p>
				<p class="clan">Члан 4.</p>
				<p>На територији Републике Србије може се користити само она покретна опрема под притиском која задовољава минималну температуру околине од Tmin = – 20°C.</p>
				<p>Провера функционалности сигурносних уређаја врши се у периоду наведеном у односном стандарду који је дат у ADR/RID, а у случајевима у којима то није стандардом утврђено најдуже у периоду од годину дана.</p>
				<p class="clan">II. НАЧИН ПОСТУПАЊА ПРИВРЕДНИХ СУБЈЕКАТА</p>
				<p class="bold">Начин поступања произвођача</p>
				<p class="clan">Члан 5.</p>
				<p>Приликом стављања покретне опреме под притиском на тржиште, произвођач је дужан да обезбеди да је та опрема пројектована, произведена и праћена документима у складу са захтевима утврђеним у ADR/RID/ADN и у овој уредби.</p>
				<p>У случају када је усаглашеност покретне опреме под притиском са примењивим захтевима доказана поступком оцењивања усаглашености утврђеним у ADR/RID/ADN и у овој уредби, произвођач на њу ставља знак усаглашености у складу са чланом 18. ове уредбе.</p>
				<p>Произвођач је дужан да чува техничку документацију наведену у ADR/RID/ADN. Документација се чува у периоду одређеном у ADR/RID/ADN.</p>
				<p>Ако пpоизвођач сматра или има разлога да поверује да покретна опрема под притиском коју је ставио на тржиште није у складу сa ADR/RID/ADN или са овом уредбом дужан је да одмах предузме корективне мере потребне како би се та опрема усагласила, повукла или опозвала, већ према потреби. Уколико та опрема представља ризик, произвођач о томе одмах мора обавестити министарство надлежно за послове саобраћаја (у даљем тексту: Министарство), наводећи појединости посебно о неусаглашености и о предузетим корективним мерама.</p>
				<p>Произвођач је дужан да документује све случајеве неусаглашености и предузетe корективнe мерe.</p>
				<p>Произвођач је дужан, да на образложени захтев Министарства, пружи све информације и документацију потребну како би се доказала усаглашеност покретне опреме под притиском. Произвођач је дужан да сарађује са Министарством, на његов захтев, у погледу свих мера које се предузимају како би се уклонили ризици које носи покретна опрема под притиском коју је ставио на тржиште.</p>
				<p>Произвођач ће оператерима обезбедити само оне информације које су у складу са захтевима наведенима у ADR/RID/ADN и у овој уредби.</p>
				<p class="bold">Начин поступања увозника</p>
				<p class="clan">Члан 6.</p>
				<p>Увозник може на тржиште Републике Србије да стави само ону покретну опрему под притиском која је у складу са ADR/RID/ADN и овом уредбом.</p>
				<p>Пре стављања покретне опреме под притиском на тржиште, увозник је дужан да се увери:</p>
				<p>– да је произвођач спровео одговарајући поступак за оцењивање усаглашености,</p>
				<p>– да је произвођач израдио техничку документацију,</p>
				<p>– да покретна опрема под притиском носи знак усаглашености,</p>
				<p>– да покретну опрему под притиском прати сертификат и декларација о усаглашености наведен у ADR/RID/ADN.</p>
				<p>Уколико увозник сматра или има разлога да поверује, да покретна опрема под притиском није у складу са ADR/RID/ADN или овом уредбом, он ту опрему не сме ставити на тржиште све док се иста не усагласи. Уколико покретна опрема под притиском представља ризик, увозник о томе мора да обавести произвођача и Министарство.</p>
				<p class="clan">Члан 7.</p>
				<p>Увозник мора у изјави (декларацији) о усаглашености назначити своје име и адресу на коју их могу контактирати или је приложити уз декларацију о усаглашености наведеној у ADR/RID/ADN.</p>
				<p>Увозник мора да обезбеди да услови складиштења и транспорта не угрожавају усаглашеност покретне опреме под притиском са захтевима утврђеним у ADR/RID/ADN, све док је опрема под његовом одговорношћу.</p>
				<p>Увозник који сматра или има разлога да поверује да покретна опрема под притиском коју је ставио на тржиште није у складу са ADR/RID/ADN или овом уредбом, дужан је да одмах предузме корективне мере потребне за усаглашавање те опреме, за њено повлачење или опозив, према потреби. Уколико покретна опрема под притиском представља ризик, увозник о томе одмах мора да обавести произвођача и Министарство, наводећи појединости посебно о неусаглашености и о свим предузетим корективним мерама.</p>
				<p>Увозник је дужан да документује све случајеве неусаглашености и предузете корективне мере.</p>
				<p class="clan">Члан 8.</p>
				<p>Увозник је дужан, најмање током периода предвиђеног за произвођаче у ADR/RID/ADN да чува копију техничке документације и да обезбеди да се та техничка документација може, на захтев, ставити на располагање Министарству.</p>
				<p>Увозник је дужан, да на образложени захтев Министарства, пружи све информације и документацију потребну како би се доказала усаглашеност покретне опреме под притиском. Он је дужан да сарађује са Министарством у свим мерама које се предузимају како би се уклонили ризици које представља покретна опрема под притиском коју је ставио на тржиште.</p>
				<p>Увозници ће оператерима обезбедити само оне информације које су у складу са захтевима утврђеним у ADR/RID/ADN и у овој уредби.</p>
				<p class="bold">Начин поступања дистрибутера</p>
				<p class="clan">Члан 9.</p>
				<p>Дистрибутер може да испоручи на тржиште Републике Србије само ону покретну опрему под притиском која је у складу са ADR/RID/ADN и овом уредбом. Пре испоруке на тржиште дистрибутер је дужан да провери да ли је на покретну опрему под притиском стављен знак усаглашености и да ли је приложена изјава (декларација) о усаглашености, као и контакт адреса наведена у члану 7. став 1. ове уредбе.</p>
				<p>Уколико дистрибутер сматра или има разлога да поверује да покретна опрема под притиском није у складу са ADR/RID/ADN или овом уредбом, он ту опрему не може испоручити на тржиште све док иста не буде усаглашена. Уколико покретна опрема под притиском представља ризик, дистрибутер је о томе дужан да обавести произвођача или увозника, као и Министарство.</p>
				<p class="clan">Члан 10.</p>
				<p>Дистрибутер мора да обезбеди да услови складиштења и транспорта не угрожавају усаглашеност покретне опреме под притиском са захтевима утврђеним у ADR/RID/ADN, све док је опрема под његовом одговорношћу.</p>
				<p>Ако дистрибутер сматра или има разлога да поверује да покретна опрема под притиском коју је испоручио на тржиште није у складу са ADR/RID/ADN или овом уредбом дужан је да одмах предузме корективне мере потребне за усаглашавање те опреме, за њено повлачење или опозив, према потреби. Уколико покретна опрема под притиском представља ризик, дистрибутер о томе мора одмах да обавести произвођача, увозника, када је то потребно и Министарство, наводећи појединости посебно о неусаглашености и о свим предузетим корективним мерама.</p>
				<p>Дистрибутер је дужан да документује све случајеве неусаглашености и предузете корективне мере.</p>
				<p>Дистрибутер је дужан, да, на образложени захтев Министарства, пружи све информације и документацију која је потребна како би се доказала усаглашеност покретне опреме под притиском. Он сарађује са Министарством у погледу свих мера које се предузимају како би се отклонили ризици које представља покретна опрема под притиском коју је испоручио на тржиште.</p>
				<p>Дистрибутери ће оператерима омогућити само оне информације које су у складу са захтевима утврђеним у ADR/RID/ADN и у овој уредби.</p>
				<p class="bold">Начин поступања власника</p>
				<p class="clan">Члан 11.</p>
				<p>Ако власник сматра или има разлога да поверује да покретна опрема под притиском није у складу са ADR/RID/ADN, укључујући захтеве за периодичним контролисањем и овом уредбом, он ту опрему не може ставити на располагање нити је користити све док иста не буде усаглашена. Уколико покретна опрема под притиском представља ризик, власник о томе мора обавестити произвођача или увозника или дистрибутера, као и Министарство.</p>
				<p>Власник је дужан да документује све случајеве неусаглашености и предузете корективне мере.</p>
				<p>Власник мора да обезбеди да услови складиштења и транспорта не угрожавају усаглашеност покретне опреме под притиском са захтевима утврђеним у ADR/RID/ADN, све док је опрема под његовом одговорношћу.</p>
				<p>Власник ставља на располагање корисницима само оне информације које су у складу са захтевима утврђеним у ADR/RID/ADN и у овој уредби.</p>
				<p>Одредбе овог члана не примењују се на физичка лица која намеравају да користе или који користе покретну опрему под притиском за своју личну или кућну употребу или за своје слободне и спортске активности.</p>
				<p class="bold">Начин поступања оператера</p>
				<p class="clan">Члан 12.</p>
				<p>Оператер може да употребљава само ону покретну опрему под притиском која је у складу са ADR/RID/ADN и овом уредбом и има важећи извештај о периодичном контролисању или међуконтролисању, односно важећи трајно утиснути жиг периодичног контролисања или међуконтролисања са трајно утиснутим знаком усаглашености.</p>
				<p>Уколико покретна опрема под притиском представља ризик, оператер о томе мора обавестити власника, као и Министарство.</p>
				<p>Оператер који врши пуњење гасова може бити привредни субјект који испуњава прописане захтеве за обављање делатности пуњења покретне опреме под притиском и техничке захтеве у погледу опреме за рад.</p>
				<p>Оператер који врши пуњење гасова може пунити покретну опрему под притиском у сопственом власништву, покретну опрему под притиском за коју је евидентирано да не постоји власник, као и покретну опрему под притиском која је у власништву дистрибутера, других оператера који врше пуњење или је употребљавају, а на основу писаног споразума са власником покретне опреме под притиском или налога за пуњење добијеног од власника покретне опреме под притиском.</p>
				<p>Трошкови периодичног контролисања или међуконтролисања су обавеза власника боце. За боце за које у евиденцији није наведен власник, трошкови периодичног контролисања или међуконтролисања су обавеза оператера код кога се покретна опрема под притиском затекне.</p>
				<p>Оператер који пуни покретну опрему под притиском или дистрибутер није дужан да прими покретну опрему под притиском на замену уколико покретна опрема под притиском нема важећи извештај о периодичном контролисању или међуконтролисању, односно важећи трајно утиснути жиг периодичног контролисања или међуконтролисања са трајно утиснутим знаком усаглашености, осим уколико је власник те покретне опреме под притиском.</p>
				<p>Оператер који пуни покретну опрему под притиском дужан је да Министарству квартално доставља извештај о пуњењу покретне опреме под притиском, који мора да садржи најмање број боце, податке о власнику или дистрибутеру и датум пуњења.</p>
				<p>Оператер који користи гас за потрошњу, одговоран је за безбедну употребу покретне опреме под притиском у складу са важећим прописима и упутством за руковање.</p>
				<p class="bold">Овлашћени представници произвођача</p>
				<p class="clan">Члан 13.</p>
				<p>Произвођач може писменим путем именовати овлашћеног представника. Обавезе наведене у члану 5. ст. 1. и 2. ове уредбе и сачињавање техничке документације нису део овлашћења овлашћеног представника произвођача.</p>
				<p>Овлашћени представник произвођача обавља послове наведене у овлашћењу које је добио од произвођача. Овлашћени представник произвођача на основу тог овлашћења може обављати најмање следеће послове:</p>
				<p>1) чувати техничку документацију ради стављања на располагање Министарству у најмањем временском периоду које је утврђено у ADR/RID/ADN за произвођаче;</p>
				<p>2) на образложен захтев Министарства, пружа све информације и документацију потребну како би се доказала усаглашеност покретне опреме под притиском;</p>
				<p>3) сарађује са Министарством у свим мерама које се предузимају ради уклањања ризика које представља покретна опрема под притиском обухваћена тим овлашћењем.</p>
				<p>Име и адреса овлашћеног представника произвођача наводе се на изјави (декларацији) о усаглашености одређеној у ADR/RID/ADN. </p>
				<p>Овлашћени представници ће оператерима омогућити само оне информације које су у складу са захтевима наведеним у ADR/RID/ADN и у овој уредби.</p>
				<p class="bold">Случајеви у којима се обавезе произвођача примењују <br>на увознике и дистрибутере</p>
				<p class="clan">Члан 14.</p>
				<p>Увозник или дистрибутер сматра се произвођачем у смислу ове уредбе и на њега се односе обавезе произвођача у складу са чланом 5. ове уредбе у случају када покретну опрему под притиском стави на тржиште под својим именом или робним жигом или када покретну опрему под притиском која је већ стављена на тржиште измени на начин да може утицати на усаглашеност са важећим захтевима.</p>
				<p class="bold">Идентификација привредних друштава</p>
				<p class="clan">Члан 15.</p>
				<p>На захтев Министарства, привредни субјекти дужни су да за период од најмање десет година обезбеде следеће податке о:</p>
				<p>1) привредним субјектима који су им испоручили покретну опрему под притиском;</p>
				<p>2) привредним субјектима којима су испоручили покретну опрему под притиском.</p>
				<p class="clan">III. УСАГЛАШЕНОСТ ПОКРЕТНЕ ОПРЕМЕ <br>ПОД ПРИТИСКОМ</p>
				<p class="clan">Члан 16.</p>
				<p>Покретна опрема под притиском из члана 2. став 1. тачка 1) ове уредбе мора испуњавати одговарајуће захтеве у погледу оцењивања усаглашености, периодичног контролисања, међуконтролисања и ванредних провера, утврђених у ADR/RID/ADN<span class="bold"> </span>и Главама III. и IV. ове уредбе.</p>
				<p>Покретна опрема под притиском из члана 2. став 1. тачка 2) ове уредбе мора задовољити техничке захтеве из документације према којој је произведена. Та опрема подлеже периодичним контролисањима, међуконтролисањима и ванредним проверама у складу са ADR/RID/ADN и са захтевима прописаним у главама III и IV ове уредбе.</p>
				<p>Сертификати о оцењивању усаглашености и сертификати о поновном оцењивању усаглашености, извештаји о периодичном контролисању, међуконтролисању и ванредним проверама које је издало пријављено тело у било којој држави чланици Европске уније важи у Републици Србији.</p>
				<p>За одвојиве делове покретне опреме под притиском која се може поново пунити може се спровести засебно оцењивање усаглашености.</p>
				<p class="bold">Поновно оцењивање усаглашености</p>
				<p class="clan">Члан 17.</p>
				<p>Поновно оцењивање усаглашености покретне опреме под притиском из члана 2. став 1. тачка 3) произведене и стављене на тржиште пре дана ступања на снагу Правилника о покретној опреми под притиском врши се у складу са поступком за поновно оцењивање усаглашености наведеном у Прилогу 2 – Поступак за поновно оцењивање усаглашености, који је одштампан уз ову уредбу и чини њен саставни део.</p>
				<p>Знак усаглашености мора бити постављен у складу са Прилогом 3 – Знак усаглашености, који је одштампан уз ову уредбу и чини њен саставни део. </p>
				<p class="clan">IV. ЗНАК УСАГЛАШЕНОСТИ</p>
				<p class="bold">Означавање усаглашености</p>
				<p class="clan">Члан 18.</p>
				<p>На покретну опрему под притиском из члана 3. тачка 17) ове уредбе или одвојиве делове покретне опреме под притиском која се може поново пунити који су усаглашени са захтевима ове уредбе, пре њеног стављања на тржиште и/или испоруке на тржиште, ставља се знак усаглашености у складу са Прилогом 3 – Знак усаглашености.</p>
				<p>Знак усаглашености ставља на покретну опрему под притиском искључиво произвођач изузев у случају поновног оцењивања усаглашености, како је наведено у Прилогу 2 – Поступак за поновно оцењивање усаглашености. За боце за гас које су претходно биле усаглашене са Правилником о техничким нормативима за покретне затворене судове за компримиране, течне и под притиском растворене гасове („Службени лист СФРЈ”, бр. 25/80 и 9/86, „Службени лист СРЈ”, бр. 21/94, 56/95 и 1/03 и „Службени гласник РС”, број 21/10) и Наредбом о обавезном атестирању челичних боца за пропан-бутан гас са вентилом („Службени лист СФРЈ”, број 44/87) знак усаглашености поставља именовано тело или се постављање тог знака врши под надзором именованог тела.</p>
				<p>Знак усаглашености поставља се само на ону покретну опрему под притиском која:</p>
				<p>1) испуњава захтеве о оцењивању усаглашености из ADR/RID/ADN и ове уредбе; или</p>
				<p>2) испуњава захтеве о поновном оцењивању усаглашености из члана 17. ове уредбе.</p>
				<p>Знак усаглашености се не може постављати на било коју другу покретну опрему под притиском.</p>
				<p>Стављањем знака усаглашености потврђује се усаглашеност покретне опреме под притиском на коју се примењује ова уредба са свим захтевима утврђеним у ADR/RID/ADN и овој уредби.</p>
				<p>Стављањем знака усаглашености произвођач преузима одговорност за усаглашеност покретне опреме под притиском са свим примењивим захтевима утврђеним у ADR/RID/ADN и у овој уредби.</p>
				<p class="bold">Правила и услови за постављање знака усаглашености</p>
				<p class="clan">Члан 19.</p>
				<p>Знак усаглашености поставља се пре него што се нова покретна опрема под притиском или одвојиви делови поновно пуњиве покретне опреме под притиском са непосредном сигурносном функцијом ставе на тржиште.</p>
				<p>Знак усаглашености ставља се на покретну опрему под притиском на коју се примењује ова уредба на видном месту тако да буде читљив и трајно причвршћен на опрему или њену плочицу са подацима, као и на све одвојиве делове пуњиве покретне опреме под притиском са непосредно сигурносном функцијом.</p>
				<p>Одвојиви делови поновно пуњиве покретне опреме под притиском са непосредном сигурносном функцијом означавају се знаком усаглашености.</p>
				<p>Након знака усаглашености наводи се идентификациони број именованог тела које је извршило прво контролисање и испитивање. Идентификациони број именованог тела поставља само то тело или произвођач према упутствима именованог тела.</p>
				<p>Обележје датума периодичног контролисања или, где је то примењиво, међуконтролисања, наводи се уз идентификациони број именованог тела одговорног за периодично контролисање.</p>
				<p>На боце за гас које су претходно биле у складу са Правилником о техничким нормативима за покретне затворене судове за компримиране, течне и под притиском растворене гасове („Службени лист СФРЈ”, бр. 25/80 и 9/86, „Службени лист СРЈ”, бр. 21/94, 56/95 и 1/03 и „Службени гласник РС”, број 21/10) и Наредбом о обавезном атестирању челичних боца за пропан-бутан гас са вентилом („Службени лист СФРЈ”, број 44/87) а не носе знак усаглашености, приликом првог периодичног контролисања, знак усаглашености поставља именовано тело или се постављање тог знака врши под надзором именованог тела.</p>
				<p>На покретну опрему под притиском не могу се постављати ознаке, симболи и натписи који би могли својим значењем или обликом да буду замењени са знаком усаглашености. Све друге ознаке постављају се на покретну опрему под притиском на начин који неће умањити видљивост, читљивост и значење знака усаглашености.</p>
				<p class="bold">Слободно кретање покретне опреме под притиском </p>
				<p class="clan">Члан 20<span class="italik">.</span></p>
				<p>Покретна опрема под притиском из члана 3. тачка 17) ове уредбе може да буде стављена на тржиште и/или испоручена на тржиште, без ограничења, ометања и забране под условом да испуњава техничке захтеве ADR/RID/ADN и ове уредбе.</p>
				<p>Именовано тело за оцењивање усаглашености евидентира покретну опрему под притиском приликом првог контролисања, међуконтролисања или ванредних провера, који најмање садржи податке о произвођачу, години израде, фабричком броју, капацитету, називу, седишту и матичном броју уколико је власник покретне опреме под притиском правно лице, броју потврде о контролисању, датуму провере, именованом телу под чијим надзором је спроведено контролисање, години следећег периодичног прегледа и податак да ли је покретна опрема под притиском повучена или опозвана.</p>
				<p>Промена власништва се мора евидентирати.</p>
				<p class="clan">V. НАЧИН ИМЕНОВАЊА И ПРИЈАВЉИВАЊА ТЕЛА <br>ЗА ОЦЕЊИВАЊЕ УСАГЛАШЕНОСТИ</p>
				<p class="bold">Начин именовања тела за оцењивање усаглашености</p>
				<p class="clan">Члан 21.</p>
				<p>Именовање тела за оцењивање усаглашености покретне опреме под притиском на којa се примењује ова уредба са захтевима ADR/RID/ADN врши се на основу захтева за именовање, које подноси тело за оцењивање усаглашености.</p>
				<p>Именовање тела за оцењивање усаглашености врши Министарство у складу са законом којим се уређује транспорт опасне робе и законом којим се уређују технички захтеви за производе и оцењивање усаглашености и прописа донетих на основу тих закона.</p>
				<p>Министарство у решењу о именовању тела за оцењивање усаглашености дефинише обим оцењивања усаглашености и врсту покретне опреме под притиском за које се тело за оцењивање усаглашености именује, у складу са захтевима ADR/RID/ADN и искуством запослених лица у телу за оцењивање усаглашености у одговарајућем контролисању.</p>
				<p>Решење којим се именује тело за оцењивање усаглашености издаје се у управном поступку и коначно је и против њега се може покренути управни спор код Управног суда у року од 30 дана од дана његовог пријема.</p>
				<p>У решењу се наводи идентификациони број именованог тела.</p>
				<p>Тело за оцењивање усаглашености не може да врши оцењивање усаглашености ако није именовано од стране Министарства у складу са ставом 2. овог члана.</p>
				<p class="bold">Услови који се односе на именовано тело</p>
				<p class="clan">Члан 22.</p>
				<p>Тело за оцењивање усаглашености мора да испуњава прописане услове у складу са ADR/RID/ADN и овом уредбом.</p>
				<p>Тело из става 1. ове овог члана мора бити регистрованo у Републици Србији, да има својство правног лица и да је акредитовано за обим послова који је неопходан за оцењивање усаглашености покретне опреме под притиском.</p>
				<p>Поред услова из става 2. овог члана тело за оцењивање усаглашености мора да испуњава и следеће услове:</p>
				<p>1) да има најмање три запослена лица из научне, односно стручне области машинског инжењерства на основним академским студијама у обиму од најмање 300 ЕСПБ, мастер на академским студијама, односно на основним студијама у трајању од најмање четири године или специјалистичким студијама на факултету који поседују искуство од најмање пет година у обављању послова оцењивања усаглашености одговарајуће покретне опреме под притиском;</p>
				<p>2) да има најмање једно запослено лице са дипломом европског инжењера за заваривање или међународног инжењера за заваривање;</p>
				<p>3) да има најмање два запослена лица са сертификатима о завршеном курсу за визуелно испитивање;</p>
				<p>4) да су запослена лица независна и непристрасна у односу на лица повезана са покретном опремом под притиском који је предмет оцењивања усаглашености;</p>
				<p>5) да имају на располагању одговарајућу техничку опрему неопходну за спровођење активности контролисања и испитивања покретне опреме под притиском, као и опрему за електронски пренос и размену података са Министарством;</p>
				<p>6) да има полису осигурању од опште и професионалне одговорности за штете које проузрокују при обављању делатности оцењивања усаглашености;</p>
				<p>7) да је уредио поступање са приговорима на његов рад и донете одлуке у вези са пословима оцењивања усаглашености, што доказује достављањем процедуре за поступање и одлучивање по приговорима у складу са стандардом захтеваним у акредитацији.</p>
				<p class="bold">Захтев за именовање</p>
				<p class="clan">Члан 23.</p>
				<p>Тело за оцењивање усаглашености, уз захтев за доношење решења о именовању, поред доказа о испуњености прописаних услова прилаже:</p>
				<p>1) опис активности у вези са оцењивањем усаглашености, периодичним контролисањем, међуконтролисањем, ванредним проверама и поновним оцењивањем усаглашености;</p>
				<p>2) опис поступака у вези са тачком 1) овог члана;</p>
				<p>3) опис покретне опреме под притиском за коју тело за оцењивање усаглашености тврди да је компетентно;</p>
				<p>4) сертификат са обимом акредитације издат од стране националног акредитационог тела којом се потврђује да испуњава захтеве неопходне за оцењивање усаглашености покретне опреме под притиском.</p>
				<p class="bold">Одузимање именовања</p>
				<p class="clan">Члан 24.</p>
				<p>Уколико Mинистарство утврди да именовано тело више не испуњава услове прописане овом уредбом или да оно не испуњава своје обавезе, доноси решење о одузимању именовања о чему обавештава министарство надлежно за вођења регистра именованих тела. </p>
				<p>У случају одузимања именовања из става 1. овог члана или ако је именовано тело престало са обављањем своје делатности, документацију у вези поступака које је водило то тело, Mинистарство одређује да је преузме друго именовано тело или да се та документација стави на располагање Министарству.</p>
				<p class="bold">Обавезе именованих тела</p>
				<p class="clan">Члан 25.</p>
				<p>Именована тела спроводе оцењивање усаглашености, периодично контролисање, међуконтролисање и ванредне провере у складу са њиховим именовањем и поступцима утврђеним у ADR/RID/ADN и у овој уредби.</p>
				<p>Именована тела врше поновно оцењивање усаглашености у складу са Прилогом 2 – Поступак за поновно оцењивање усаглашености.</p>
				<p>Именовано тело не може донети позитиван извештај о оцењивању усаглашености покретне опреме под притиском уколико је друго тело за ту исту покретну опрему под притиском донело негативан извештај о оцењивању усаглашености.</p>
				<p class="bold">Обавезе обавештавања</p>
				<p class="clan">Члан 26.</p>
				<p>Именовано тело је дужно да Министарство обавести о:</p>
				<p>1) било каквом одбијању, ограничавању или повлачењу сертификата о усаглашености;</p>
				<p>2) свим околностима које утичу на обим и услове за именовање; </p>
				<p>3) свим захтевима за информације о извршеним активностима, које су примили од надлежних државних органа за надзор тржишта у Републици Србији;</p>
				<p>4) свим активностима које обављају у оквиру именовања и другим активностима које обављају, укључујући и подуговарање, сходно захтеву Министарства.</p>
				<p>Именована тела достављају другим телима именованим у складу са овом уредбом која спроводе сличне активности оцењивања усаглашености, периодичног контролисања, међуконтролисања и ванредних провера које се односе на исту покретну опрему под притиском, релевантне информације о питањима у вези са негативним, а на захтев, позитивним извештајима о оцењивању усаглашености.</p>
				<p class="bold">Пријављивање именованог тела</p>
				<p class="clan">Члан 27.</p>
				<p>Министарство пријављује именована тела за оцењивање усаглашености у складу са законом којим се уређују технички захтеви за производе и оцењивање усаглашености, министарству надлежном за вођење регистра именованих тела за оцењивање усаглашености.</p>
				<p class="clan">Члан 28.</p>
				<p>За спровођење активности и предузимање мера тржишног надзора, надлежни су органи тржишног надзора, и то: Министарство преко инспектора за транспорт опасне робе и други органи и организације чија је надлежност у области тржишног надзора утврђена законом који уређује тржишни надзор и другим прописима који уређују захтеве за покретну опрему под притиском, које та опрема треба да испуњава током века употребе и којима се обезбеђује да не угрожава здравље, безбедност и друге аспекте јавног интереса.</p>
				<p>Надлежни органи из става 1. овог члана спроводе активности и предузимају мере, укључујући меру повлачења и опозива покретне опреме под притиском када је то неопходно имајући у виду и резултате процене ризика, у складу са овом уредбом, посебним прописима и законом којим се уређује тржишни надзор.</p>
				<p class="clan">VI. ПРЕКРШАЈИ</p>
				<p class="clan">Члан 29.</p>
				<p>Новчаном казном од 100.000 до 2.000.000 динара казниће се за прекршај привредно друштво или друго правно лице које спроводи поступак оцењивања ако:</p>
				<p>1) врши оцењивање усаглашености, а није именовано од стране Министарства (члан 21. став&nbsp;6).</p>
				<p>За радње из става 1. овог члана казниће се за прекршај и одговорно лице у привредном друштву или другом правном лицу новчаном казном од 20.000 до 150.000 динара.</p>
				<p class="clan">Члан 30.</p>
				<p>Новчаном казном од 100.000 до 1.000.000 казниће се за прекршај привредно друштво или друго правно лице, односно дистрибутер ако:</p>
				<p>1) не обавести произвођача или увозника, као и Министарство да покретна опрема под притиском коју је ставио на тржиште није усаглашена и да преставља ризик (члан 9. став 2).</p>
				<p class="clan">Члан 31.</p>
				<p>Новчаном казном од 100.000 до 1.000.000 казниће се за прекршај произвођач који је правно лице ако:</p>
				<p>1) не обезбеди да је покретна опрема под притиском пројектована, произведена и праћена документима, не стави знак усаглашености и не чува техничку документацију у складу са прописаним роком (члан 5. ст. 1, 2. и 3);</p>
				<p>2) не предузме корективне мере потребне за усаглашавање покретне опреме под притиском и не обавести Министарство да покретна опрема под притиском коју је ставио на тржиште није усаглашена и да преставља ризик (члан 5. став 4).</p>
				<p>За радње из става 1. овог члана казниће се за прекршај и одговорно лице у привредном друштву, односно произвођачу новчаном казном од 20.000 до 50.000 динара.</p>
				<p>Новчаном казном од 50.000 до 300.000 динара казниће се предузетник које изврши прекршај из става 1. овог члана.</p>
				<p>Новчаном казном од 20.000 до 150.000 динара казниће се физичко лице које изврши прекршај из става 1. овог члана.</p>
				<p class="clan">Члан 32.</p>
				<p>Новчаном казном од 100.000 до 1.000.000 казниће се за прекршај увозник који је правно лице ако:</p>
				<p>1) ако не предузме корективне мере потребне за усаглашавање покретне опреме под притиском (члан 7. став 3);</p>
				<p>2) нема копију техничке документације и не обезбеди да се копија техничке документације стави на располагање Министарству на његов захтев (члан 8. став&nbsp;1).</p>
				<p class="clan">Члан 33.</p>
				<p>Новчаном казном од 100.000 до 1.000.000 казниће се за прекршај оператер који је правно лице ако:</p>
				<p>1) не обавести власника и Министарство да покретна опрема под притиском представља ризик (члан 12. став 2);</p>
				<p>2) не испуњава прописане захтеве за обављање делатности пуњења покретне опреме под притиском и техничке захтеве у погледу опреме за рад (члан 12. став 3);</p>
				<p>3) врши пуњење покретне опреме под притиском која је у власништву дистрибутера или других оператера који врше пуњење или је употребљавају, без писаног споразума са власником покретне опреме под притиском или налога за пуњење добијеног од власника покретне опреме под притиском (члан 12. став 4);</p>
				<p>4) Министарству квартално не доставља извештај о пуњењу покретне опреме под притиском (члан 12. став 7).</p>
				<p>За радње из става 1. овог члана казниће се за прекршај и одговорно лице у привредном друштву, односно код оператера новчаном казном од 20.000 до 50.000 динара.</p>
				<p>Новчаном казном од 50.000 до 300.000 динара казниће се предузетник које изврши прекршај из става 1. овог члана.</p>
				<p>Новчаном казном од 20.000 до 150.000 динара казниће се физичко лице које изврши прекршај из става 1. овог члана.</p>
				<p class="bold">Усклађеност са прописима Европске уније</p>
				<p class="clan">Члан 34.</p>
				<p>Ова уредба је усклађена са начелима и свим битним захтевима из Директиве 2010/35/ЕУ Европског парламента и Савета од 16. јуна<span class="bold"> </span>2010. године о покретној опреми под притиском.</p>
				<p class="clan">VII. ПРЕЛАЗНЕ И ЗАВРШНЕ ОДРЕДБЕ</p>
				<p class="clan">Члан 35.</p>
				<p>Од дана ступања на снагу потврђеног међународног уговора о оцењивању усаглашености и прихватању индустријских производа са Европском унијом (у даљем тексту: ACAA споразум), односно од дана приступања Републике Србије Европској унији уколико овај уговор не буде закључен, израз „знак усаглашености” имаће значење „ознака Пи”. Од дана ступања на снагу ове уредбе до дана ступања на снагу АСАА споразума, до дана приступања Републике Србије Европској унији, означавање усаглашености покретне опреме под притиском на коју се примењује ова уредба врши се стављањем Српског знака усаглашености у складу са прописом којим се уређује облик, изглед и садржај знака усаглашености.</p>
				<p>Покретна опрема под притиском која се увози из држава Европске уније мора бити означена знаком усаглашености „ознака Пи”.</p>
				<p>Од дана ступања на снагу ACAA споразума, односно од дана приступања Републике Србије Европској унији, означавање усаглашености покретне опреме под притиском на коју се примењује ова уредба обавља се стављањем „ознаке Пи” у складу са овом уредбом.</p>
				<p class="clan">Члан 36.</p>
				<p>Покретна опрема под притиском која није означена знаком усаглашености или је означена знаком усаглашености који није у складу са захтевима из ове уредбе, а стављена је на тржиште до ступања на снагу Правилника о покретној опреми под притиском, чија је усаглашеност оцењена у складу са Правилником о техничким нормативима за покретне затворене судове за компримиране, течне и под притиском растворене гасове („Службени лист СФРЈ”, бр. 25/80 и 9/86, „Службени лист СРЈ”, бр. 21/94, 56/95 и 1/03 и „Службени гласник РС”, број 21/10) и Наредбом о обавезном атестирању челичних боца за пропан-бутан гас са вентилом („Службени лист СФРЈ”, број 44/87) може се употребљавати до првог наредног оцењивања усаглашености током века употребе (периодично контролисање).</p>
				<p>Поновно оцењивање усаглашености постојеће покретне опреме под притиском може се спроводити у року важности исправе о усаглашености покретне опреме под притиском из става 1. овог члана и уколико степен сигурности те опреме није ограничен утицајем старости материјала, нити постоје прописана ограничења у вези услова употребе те опреме.</p>
				<p>У поступку поновног оцењивања усаглашености постојеће покретне опреме под притиском из става 1. овог члана сматра се да су, за утврђивање степена сигурности те опреме најмање према одредбама ADR/RID, захтеви за пореклом и правилима конструкције познати ако постоји жиг и потврда Министарства издата на основу важећег прописа за покретну опрему под притиском у време жигосања односно издавања потврде.</p>
				<p class="clan">Члан 37.</p>
				<p>Именована и овлашћена тела акредитована према Правилнику о покретној опреми под притиском су дужна да усагласе обим акредитације са одредбама ове уредбе до истека акредитације а најкасније у року од две године од ступања на снагу ове уредбе.</p>
				<p class="clan">Члан 38.</p>
				<p>Одредбе члана 2. став 2. и члана 16. став 3. ове уредбе се примењују од дана приступања Републике Србије Европској унији.</p>
				<p class="clan">Члан 39.</p>
				<p>Даном ступања на снагу ове уредбе престаје да важи Правилник о покретној опреми под притиском („Службени гласник РС”, број 30/14).</p>
				<p class="clan">Члан 40.</p>
				<p>Ова уредба ступа на снагу осмог дана од дана објављивања у „Службеном гласнику Републике Србије”.</p>
				<p class="potpis">05 број 110-12775/2017</p>
				<p class="potpis">У Београду, 28. децембра 2017. године</p>
				<p class="potpis"><span class="bold">Влада</span></p>
				<p class="potpis">Председник,</p>
				<p class="potpis"><span class="bold">Ана Брнабић, </span>с.р.</p>
				<p class="clan" style="text-align: right">Прилози</p>
				<p>ПРИЛОГ 1 </p>
				<p class="centar">Списак опасне робе која не припада класи 2</p>
				<table class="tabela-sa-borderom">
					<tbody>
						<tr>
							<td>
								<p>UN број </p>
							</td>
							<td>
								<p>Класа</p>
							</td>
							<td>
								<p>Опасна материја</p>
							</td>
						</tr>
						<tr>
							<td>
								<p>1051</p>
							</td>
							<td>
								<p>6.1</p>
							</td>
							<td>
								<p>ЦИЈАНОВОДОНИК, СТАБИЛИЗОВАН, садржи мање од 3% воде</p>
							</td>
						</tr>
						<tr>
							<td>
								<p>1052</p>
							</td>
							<td>
								<p>8</p>
							</td>
							<td>
								<p>ФЛУОРОВОДОНИК, БЕЗВОДНИ</p>
							</td>
						</tr>
						<tr>
							<td>
								<p>1745</p>
							</td>
							<td>
								<p>5.1</p>
							</td>
							<td>
								<p>БРОМ-ПЕНТАФЛУОРИД, изузимајући транспорт у цистернама</p>
							</td>
						</tr>
						<tr>
							<td>
								<p>1746</p>
							</td>
							<td>
								<p>5.1</p>
							</td>
							<td>
								<p>БРОМ-ТРИФЛУОРИД, изузимајући транспорт у цистернама</p>
							</td>
						</tr>
						<tr>
							<td>
								<p>1790</p>
							</td>
							<td>
								<p>8</p>
							</td>
							<td>
								<p>ФЛУОРОВОДОНИЧНА КИСЕЛИНА, више од 85% флуороводоника</p>
							</td>
						</tr>
						<tr>
							<td>
								<p>2495</p>
							</td>
							<td>
								<p>5.1</p>
							</td>
							<td>
								<p>ЈОД-ПЕНТАФЛУОРИД, изузимајући транспорт у цистернама</p>
							</td>
						</tr>
					</tbody>
				</table>
				<p>ПРИЛОГ 2</p>
				<p class="centar">ПОСТУПАК ЗА ПОНОВНО ОЦЕЊИВАЊЕ УСАГЛАШЕНОСТИ</p>
				<p>1. Метода којом се обезбеђује усаглашеност покретне опреме под притиском из члана 2. став 1. тачка 3) ове уредбе која је произведена и стављена у употребу пре ступања на снагу Правилника о покретној опреми под притиском („Службени гласник РС”, број 30/14), која задовољава релевантне одредбе ADR/RID/ADN и ове уредбе у тренутку поновног оцењивања, утврђена је у овом Прилогу.</p>
				<p>2. Власник или оператер мора дати на располагање именованом телу које испуњава захтеве из SRP EN ISO 17020:2012 Тип А, и које је именовано за поновно оцењивање усаглашености, оне информације у вези са покретном опремом под притиском које том телу омогућава да тачно идентификује ту покретну опрему под притиском (порекло, правила конструкције, а за боце за ацетилен такође и појединости о порозном материјалу). Те информације морају укључивати, када је то примерено, било каква прописана ограничења употребе, као и било какве напомене о могућим оштећењима или поправкама који су извршене.</p>
				<p>3. Именовано тело типа А које је именовано за поновно оцењивање усаглашености оцењује је ли покретна опрема под притиском најмање истог степена сигурности као и покретна опрема под притиском из ADR/RID/ADN. То се оцењивање спроводи на основу информација добијених у складу са ставом 2. овог Прилога, или, када је то примерено, на основу даљих прегледа.</p>
				<p>4. Уколико су резултати оцењивања из ставa 3. овог прилога задовољавајући, покретна опрема под притиском подвргава се периодичном контролисању предвиђеном у ADR/RID/ADN. Уколико су испуњени захтеви периодичног контролисања, именовано тело одговорно за периодично контролисање ставља знак усаглашености или се тај знак ставља под његовим надзором, у складу са чланом 18. ст. 2–5. и члана 19. став 7. ове уредбе. Након знака усаглашености наводи се идентификациони број именованог тела одговорног за периодично контролисање. Именовано тело одговорно за периодично контролисање издаје сертификат о поновном оцењивању усаглашености у складу са ставом 6. овог прилога.</p>
				<p>5. Уколико је покретна опрема под притиском била произведена у серијама, може се извршити поновно оцењивање усаглашености појединачних посуда под притиском, укључујући њихове вентиле и остали прибор који се употребљавa за транспорт, од стране именованог тела за периодично контролисање одговарајуће покретне опреме под притиском под условом да је оцењена усаглашеност типа, у складу са ставом 3. овог прилога, од именованог тела типа А, одговорног за поновно оцењивање усаглашености, и да је издат сертификат о поновном оцењивању усаглашености типа. Након знака усаглашености наводи се идентификациони број именованог тела одговорног за периодично контролисање.</p>
				<p>6. Именовано тело одговорно за периодично контролисање издаје сертификат о поновном оцењивању који садржи, најмање:</p>
				<p>1) идентификацију именованог тела које издаје сертификат, уколико се ради о различитом телу, идентификациони број именованог тела типа А одговорног за поновно оцењивање усаглашености у складу са ставом 3. овог прилога;</p>
				<p>2) име и адресу власника или оператера наведеног у ставу 2. овог прилога;</p>
				<p>3) у случају примене поступка из става 5. овог прилога, податке којима се идентификује сертификат о поновном оцењивању усаглашености типа;</p>
				<p>4) подаци за идентификацију покретне опреме под притиском на коју је стављен знак усаглашености, укључујући, најмање, серијски број или бројеве и</p>
				<p>5) датум издавања.</p>
				<p>7. Сертификат о поновном оцењивању усаглашености типа издаје се ако је примењен поступак из става 5. овог прилога од стране тела типа А, одговорног за поновно оцењивање усаглашености.</p>
				<p>Именовано тело издаје сертификат о поновном оцењивању усаглашености типа који садржи, најмање:</p>
				<p>1) идентификацију именованог тела које издаје сертификат;</p>
				<p>2) име и адресу произвођача и носиоца одобрења за тип покретне опреме под притиском која се поновно оцењује онда када носилац није произвођач;</p>
				<p>3) податке који идентификују покретну опрему под притиском која је део серије;</p>
				<p>4) датум издавања и </p>
				<p>5) речи: „овим се сертификатом не одобрава производња покретне опреме под притиском или њених делова”.</p>
				<p>8. Стављањем знака усаглашености власник или оператер наводи да преузима одговорност за усаглашеност покретне опреме под притиском са свим применљивим захтевима наведеним у ADR/RID/ADN и у овој уредби, применљивим у моменту поновног оцењивања.</p>
				<p>ПРИЛОГ 3 </p>
				<p class="centar">ЗНАК УСАГЛАШЕНОСТИ</p>
				<p class="auto-style1"><img src="http://www.pravno-informacioni-sistem.rs/SlGlasnikPortal/slike/uredba-pritisak_Page_1_opt.jpeg&amp;doctype=reg&amp;abc=cba&amp;eli=true&amp;eliActId=424643&amp;regactid=424643" alt="uredba-pritisak_Page_1.tiff"></p>
				<p>Величина Српског знака усаглашености одређује се према висини B знака која може имати само заокружене вредности стандардних бројева према реду величина R10 изражених у милиметрима (mm) према српском стандарду SRPS А.А0.001 – Стандардни бројеви, бројчане вредности и дефиниције. </p>
				<p>Висина B знака износи, по правилу, најмање 5 mm. </p>
				<p class="auto-style1"><img src="http://www.pravno-informacioni-sistem.rs/SlGlasnikPortal/slike/uredba-pritisak_Page_2_opt.jpeg&amp;doctype=reg&amp;abc=cba&amp;eli=true&amp;eliActId=424643&amp;regactid=424643" alt="uredba-pritisak_Page_2.tiff"></p>
				<p>Минимална висина Ознаке Пи је 5 mm. За покретну опрему под притиском чији је пречник мањи или једнак 140 mm, минимална висина је 2,5 mm. </p>
				<p>Пропорције дате на цртежу се морају поштовати. „Мрежа” не представља део Ознаке Пи.</p>
	</div>

