

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>
<style type="text/css">
.auto-style1 {
	text-align: center;
}
</style>


	<div class="story">
			<p class="Basic-Paragraph">На основу члана 13. став 2. Закона о енергетици („Службени гласник РС”, бр. 145/14 и 95/18 – др. закон) и члана 43. став 1. Закона о Влади („Службени гласник РС”, 55/05, 71/05 – исправка, 101/07, 65/08, 16/11, 68/12 – УС, 72/12, 7/14 – УС, 44/14 и 30/18 – др. закон),</p>
			<p class="Basic-Paragraph">Влада доноси</p>
			<p class="odluka-zakon">ОДЛУКУ</p>
			<p class="odluka-zakon">о утврђивању Енергетског биланса Републике Србије за 2019. годину</p>
			<p class="centar">"Службени гласник РС", број 105 од 29. децембра 
			2018.</p>
			<p class="Basic-Paragraph">1. Утврђује се Енергетски биланс Републике Србије за 2019. годину, који је одштампан уз ову одлуку и чини њен саставни део.</p>
			<p class="Basic-Paragraph">2. Ову одлуку објавити у „Службеном гласнику Републике Србије”.</p>
			<p class="potpis">05 број 312-12707/2018</p>
			<p class="potpis">У Београду, 27. децембра 2018. године</p>
			<p class="potpis"><span class="bold">Влада</span></p>
			<p class="potpis">Председник, </p>
			<p class="potpis"><span class="bold">Ана Брнабић,</span> с.р.</p>
			<p class="bold">ЕНЕРГЕТСКИ БИЛАНС РЕПУБЛИКЕ СРБИЈЕ ЗА 2019. ГОДИНУ</p>
			<p class="clan">1. УВОД</p>
			<p class="Basic-Paragraph">Енергетски биланс представља документ којим се утврђују годишњи износи енергије и енергената потребни за поуздано и квалитетно снабдевање купаца и крајњих купаца енергије за 2019. годину. Пoред тога, документом су приказани и подаци који се односе на реализацију за 2017. годину и процену стања за 2018. годину. Овај документ је израђен на основу месечних и годишњих података о производњи, преради и снабдевању енергијом и енергентима, у складу са методологијом Међународне агенције за енергију и Евростата. </p>
			<p class="Basic-Paragraph">Све величине исказане су у физичким јединицама и то чврста горива у хиљадама t, течна горива у милионима t, гасовита горива у милионима Sm<span class="superscript">3</span> (сведени метар кубни гаса), електрична енергија у GWh, топлотна енергија у ТЈ, а збирни енергетски биланс исказан је у милионима тона еквивалентне нафте (Mtoe). Једна тона еквивалентне нафте износи 41,868 GJ или 11,630 MWh електричне енергије или две тоне каменог угља односно 5,586 t сировог лигнита. У Табели 1. приказани су фактори за конверзију јединица енергије у међународној статистици. </p>
			<p class="Basic-Paragraph">Сви токови енергије посматрају се у оквиру три система енергије:</p>
			<p class="Basic-Paragraph">– систем примарне енергије у оквиру кога се даје структура укупно расположиве примарне енергије за потрошњу. То је домаћа производња на бази коришћења сопствених ресурса који обухватају угаљ, сирову нафту, природни гас, хидропотенцијал, биомасу, биогас, енергију ветра, енергију сунца, геотермалну енергију и нето увоз (који представља разлику између увоза и извоза енергената) примарне енергије, укључујући и нето увоз електричне енергије;</p>
			<p class="Basic-Paragraph">– систем трансформација примарне енергије у оквиру кога се приказују енергенти потребни за процесе трансформације примарне енергије, те производња енергије (укључујући сопствену потрошњу, губитке у трансформацији, преносу и дистрибуцији енергије до крајњих потрошача). Структуру овог нивоа чине термоелектране, хидроелектране, термоелектране – топлане, електране на биогас, соларне електране, електране на ветар, топлане, индустријске енергане, рафинерије нафте и природног гаса, прерада угља, високе пећи и производња пелета и брикета; </p>
			<p class="Basic-Paragraph">– систем финалне енергије обједињује потрошњу енергије за неенергетске сврхе (неенергетска потрошња) и потрошњу финалне енергије у енергетске сврхе. Потрошња финалне енергије у енергетске сврхе исказује се на два начина. Први начин обухвата структуру сектора потрошње, а то су индустрија, саобраћај и остало (домаћинства, јавне и комерцијалне делатности и пољопривреда). Други начин обухвата структуру енергената: чврста горива, течна горива, гасовита горива, електрична енергија, топлотна енергија, обновљиви извори енергије (у даљем тексту: ОИЕ). </p>
			<p class="Basic-Paragraph">За израду Енергетског биланса Републике Србије за 2019. годину коришћени су подаци ЈП „Електропривреда Србије” Београд (у даљем тексту: ЈП ЕПС), АД „Електромрежа Србије” Београд (у даљем тексту: ЕМС АД), „ЕПС Снабдевање” Београд, ЈП „Србијагас” Нови Сад, ЈП „Транснафта” Панчево, „Нафтна индустрија Србије” а.д. Нови Сад (у даљем тексту: НИС а.д.), „Стандард гас” д.о.о. Нови Сад, „Хипол” а.д. Оџаци – у стечају, „Рафинеријa нафте” а.д. Београд, ЈП ПЕУ „Ресавица”, „Железара Смедерево” д.о.о., ПД „Рудник Ковин” а.д. Ковин, „Југоросгаз” а.д. Београд, „Југоросгаз-Транспорт Ниш” д.о.о., „Подземно складиштe гаса Банатски Двор” д.о.о. Нови Сад, индустријских енергана, дистрибутера гаса, снабдевача природним гасом, фабрика мазива, трговаца дериватима нафте, биогоривима и компримованим природним гасом, трговаца моторним и другим горивима на станицама за снабдевање превозних средстава, малих произвођача електричне и топлотне енергије, топлана у оквиру система даљинског грејања, као и евиденције коју Министарство рударства и енергетике води по службеној дужности (регистaр енергетских дозвола и регистaр повлашћених произвођача електричне енергије). </p>
			<p class="Basic-Paragraph">На основу добијених података и њихове обраде, установљени су појединачни, односно секторски биланси нафте, деривата нафте и биогорива, природног гаса, угља, електричне енергије, топлотне енергије и биланс ОИЕ, те су исти обједињени у Табели 3. Збирни енергетски биланс Републике Србије. </p>
			<p class="Basic-Paragraph">Приказани подаци односе се на територију Републике Србије без података са територије Аутономне покрајине Косово и Метохија.</p>
			<p class="Basic-Paragraph">Табела 1: Фактори за конверзију јединица енергије у међународној статистици</p>
			<table class="tabela-sa-borderom">
				<colgroup>
					<col>
					<col>
					<col>
					<col>
					<col>
					<col>
				</colgroup>
				<tbody>
					<tr class="No-Table-Style">
						<td class="No-Table-Style">
							<p class="Basic-Paragraph">У: </p>
							<p class="Basic-Paragraph">Из:</p>
						</td>
						<td class="No-Table-Style">
							<p class="Basic-Paragraph">ТЈ</p>
						</td>
						<td class="No-Table-Style">
							<p class="Basic-Paragraph">Gcal</p>
						</td>
						<td class="No-Table-Style">
							<p class="Basic-Paragraph">Mtoe</p>
						</td>
						<td class="No-Table-Style">
							<p class="Basic-Paragraph">MBtu</p>
						</td>
						<td class="No-Table-Style">
							<p class="Basic-Paragraph">GWh</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Тераџул (ТЈ)</p>
						</td>
						<td class="No-Table-Style">
							<p class="Basic-Paragraph">1</p>
						</td>
						<td class="No-Table-Style">
							<p class="Basic-Paragraph">238,8</p>
						</td>
						<td class="No-Table-Style">
							<p class="Basic-Paragraph">2,388 x 10<span class="superscript">-5</span></p>
						</td>
						<td class="No-Table-Style">
							<p class="Basic-Paragraph">947,8</p>
						</td>
						<td class="No-Table-Style">
							<p class="Basic-Paragraph">0,2778</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Гигакалорија (Gcal)</p>
						</td>
						<td class="No-Table-Style">
							<p class="Basic-Paragraph">4,1868 x 10<span class="superscript">-3</span></p>
						</td>
						<td class="No-Table-Style">
							<p class="Basic-Paragraph">1</p>
						</td>
						<td class="No-Table-Style">
							<p class="Basic-Paragraph">10<span class="superscript">-7</span></p>
						</td>
						<td class="No-Table-Style">
							<p class="Basic-Paragraph">3,968</p>
						</td>
						<td class="No-Table-Style">
							<p class="Basic-Paragraph">1,163 x 10<span class="superscript">-3</span></p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Милион тона еквивалентне нафте (Mtoe)</p>
						</td>
						<td class="No-Table-Style">
							<p class="Basic-Paragraph">4,1868 x 10<span class="superscript">4</span></p>
						</td>
						<td class="No-Table-Style">
							<p class="Basic-Paragraph">10<span class="superscript">7</span></p>
						</td>
						<td class="No-Table-Style">
							<p class="Basic-Paragraph">1</p>
						</td>
						<td class="No-Table-Style">
							<p class="Basic-Paragraph">3,968 x 10<span class="superscript">7</span></p>
						</td>
						<td class="No-Table-Style">
							<p class="Basic-Paragraph">11630</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Милион тона британске топлотне јединице (MBtu)</p>
						</td>
						<td class="No-Table-Style">
							<p class="Basic-Paragraph">1,0551 x 10<span class="superscript">-3</span></p>
						</td>
						<td class="No-Table-Style">
							<p class="Basic-Paragraph">0,252</p>
						</td>
						<td class="No-Table-Style">
							<p class="Basic-Paragraph">2,52 x 10<span class="superscript">-8</span></p>
						</td>
						<td class="No-Table-Style">
							<p class="Basic-Paragraph">1</p>
						</td>
						<td class="No-Table-Style">
							<p class="Basic-Paragraph">2,931 x 10<span class="superscript">-4</span></p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Гигават сат (GWh)</p>
						</td>
						<td class="No-Table-Style">
							<p class="Basic-Paragraph">3,6</p>
						</td>
						<td class="No-Table-Style">
							<p class="Basic-Paragraph">860</p>
						</td>
						<td class="No-Table-Style">
							<p class="Basic-Paragraph">8,6 x 10<span class="superscript">-5</span></p>
						</td>
						<td class="No-Table-Style">
							<p class="Basic-Paragraph">3412</p>
						</td>
						<td class="No-Table-Style">
							<p class="Basic-Paragraph">1</p>
						</td>
					</tr>
				</tbody>
			</table>
			<p class="clan">2. ЕНЕРГЕТСКИ БИЛАНСИ ПО ВРСТАМА ЕНЕРГЕНАТА</p>
			<p class="bold">2.1. НАФТА, ДЕРИВАТИ НАФТЕ И БИОГОРИВА</p>
			<p class="Basic-Paragraph">Производња нафте у Републици Србији обавља се на 63 нафтна поља са 666 бушотина, на којима се примењују различите методе експлоатације. НИС а.д. је једина компанија у Републици Србији која се бави истраживањем и производњом нафте и гаса. </p>
			<p class="Basic-Paragraph">У Републици Србији НИС а.д. поседује прерађивачки комплекс са два погона у Панчеву и Новом Саду, укупног капацитета прераде 7,3 милиона t сирове нафте годишње, у којима се производи широк спектар нафтних деривата – течни нафтни гас, моторни бензини и дизел горива, авио-горива, путни и индустријски битумени, мазива, уља, сировине за петрохемијску индустрију и други производи на бази нафте. Погон у Новом Саду тренутно се не користи, па је тренутни капацитет прераде 4,8 милиона t сирове нафте годишње. Поред наведеног, НИС а.д. поседује и Погон за припрему и транспорт нафте и гаса у Елемиру.</p>
			<p class="Basic-Paragraph">Производња течног нафтног гаса (ТНГ), као деривата нафте и природног гаса, обавља се у Елемиру у Погону за припрему и транспорт нафте и гаса НИС а.д. и у Оџацима и то у погонима „Стандард гаса” д.о.о. и у погонима Хипол а.д. који пропан добија као нуспроизвод у процесу пречишћавања рафинеријског, односно петрохемијског пропилена до пропилена полимерне чистоће. На истој локацији, али другим постројењима, производњу обавља и Energreen MTB д.о.о., Нови Сад. Производњу пропан-бутан смеше и аутогаса, засновану на намешавању компонената, обавља компанија Петрол ЛПГ д.о.о. Београд у погону у Смедереву, а компанија VML д.о.о. Београд у погону у Јакову.</p>
			<p class="Basic-Paragraph">Транспорт деривата нафте у Републици Србији обавља се железничким, бродским и друмским саобраћајем. Од рафинерија до терминалских постројења углавном се обавља железничким и бродским транспортом, а у развозу до крајњих потрошача, друмским. Једини давалац услуга цевоводног транспорта у Републици Србији је ЈП „Транснафта”. Делатност транспорта нафте нафтоводима (актуелна делатност) и транспорта деривата нафте продуктоводима (планирана делатност) су регулисане делатности од општег интереса, које ЈП „Транснафта” обавља по регулисаним ценама. </p>
			<p class="Basic-Paragraph">ЈП „Транснафта” обавља делатност транспорта нафте нафтоводом који се простире на траси од реке Дунав од Сотина на граници са Републиком Хрватском до Рафинерије Панчево и његова укупна дужина је 154,4 km. Деоница Сотин – Рафинерија Нови Сад дугачка је 63,4 km, а деоница Рафинерија Нови Сад – Рафинерија Панчево 91 km. Овај нафтовод је део магистралног Јадранског нафтовода (ЈАНАФ), пуштеног у рад 1979. гoдине. Припадајућу инфраструктуру нафтовода чини терминал у Новом Саду са четири резервоара за сирову нафту од по 10.000 m³, диспечерским центром и пумпном станицом, мерном станицом у Панчеву и осам блок станица дуж трасе нафтовода.</p>
			<p class="Basic-Paragraph">Делатност промета нафте и деривата нафте укључујући и биогорива, и складиштења, карактерише велики број привредних субјеката. До краја 2018. године издата су 22 лиценце за складиштење нафте, деривата нафте и биогорива, 51 за трговину нафтом, дериватима нафте, биогоривима и компримованим природним гасом, 463 за трговину моторним и другим горивима на станицама за снабдевање превозних средстава, пет лиценци за трговину горивима ван станица за снабдевање превозних средстава, 16 за пуњење посуда за течни нафтни гас, компримовани и утечњени природни гас, по једну за производњу биогорива и производњу биотечности и две лиценце за намешавање биогорива са горивима нафтног порекла. Увоз деривата нафте је слободан, а цене су тржишне.</p>
			<p class="Basic-Paragraph">Малопродаја деривата нафте на територији Републике Србије се обавља кроз развијену и разгранату трговачку мрежу од око 1.500 малопродајних објеката. Ову мрежу, у којој је најдоминантнији „НИС”, огранак НИС а.д., чине и мреже малопродајних објеката великих светских и регионалних нафтних компанија: „Лукоил-Беопетрол” а.д., „OMV Србија”, „EKO SERBIA” а.д., „Intermol” д.о.о., „Petrol”, „AVIA” и домаћих предузетника, коју чине или појединачни објекти са робном марком трговца или мали независни ланци („MB GAS OIL” д.о.о., „EURO GAS”, „ELP” и др.).</p>
			<p class="Basic-Paragraph">У Републици Србији се снабдевање превозних средстава компримованим природним гасом, као моторним горивом, обавља на 20 станица.</p>
			<p class="Basic-Paragraph">Биланс нафте, деривата нафте и биогорива обухвата производњу, увоз и извоз сирове нафте, прераду сирове нафте у рафинеријама као и производњу, увоз, извоз и потрошњу деривата нафте.</p>
			<p class="Basic-Paragraph">Производња сирове нафте одвија се у земљи и у Анголи, али се билансира само домаћа производња у земљи. У 2019. години снабдевање сировом нафтом за прераду у рафинеријама обезбедиће се из домаће производње у износу од 0,890 милиона t (25%) што је за 7,1% мање у односу на процењену домаћу производњу у 2018. години која износи 0,958 милиона t (25%). У 2019. години из увоза ће се обезбедити потребна додатна количина сирове нафте у износу од 2,561 милиона t (75%), што је за 6% мање у односу на процењени увоз у 2018. години који износи 2,725 милиона t (75%). </p>
			<p class="Basic-Paragraph">За прераду се користи расположива сирова нафта обезбеђена из домаће производње, увоза и залиха, као и компоненте за прераду (полупроизводи). У 2019. години прерада сирове нафте и полупроизвода планирана је у количини од 3,633 милиона t, док је домаћа производња деривата планирана у износу од 3,619 милиона t, што је за 6% мање у односу на процењену прераду сирове нафте и полупроизвода у 2018. години у износу од 3,864 милиона t и домаћу производњу деривата у износу од 3,849 милиона t. </p>
			<p class="Basic-Paragraph">Имајући у виду укупне потребе за нафтним дериватима у 2019. години, као и планирану домаћу производњу нафтних деривата и расположиве залихе, недостајуће потребне количине нафтних деривата у износу од 0,950 милионa t обезбедиће се из увоза, што је за 4% мање у односу на процењени увоз у 2018. години у износу од 0,987 милиона t. У 2019. години планиран је и извоз нафтних деривата у износу од 0,800 милиона t, што је на нивоу процењеног извоза у 2018. години у износу од 0,792 милиона t. Финална потрошња деривата нафте у 2019. години планирана је у количинама од 3,363 милиона t, од чега је:</p>
			<p class="Basic-Paragraph">– финална потрошња у неенергетске сврхе у 2019. години планирана у износу од 0,6 милиона t;</p>
			<p class="Basic-Paragraph">– финална потрошња у енергетске сврхе планирана је у износу од 2,763 милиона t. У структури ове финалне потрошње нафтних деривата за 2019. годину индустрија учествује са 12%, саобраћај са 79%, а остали сектори са 9%.</p>
			<p class="bold">2.2. ПРИРОДНИ ГАС</p>
			<p class="Basic-Paragraph">У Републици Србији користи се природни гас са домаћих налазишта и увозни гас. У Републици Србији, природни гас производи се из 78 бушотина. Највећа налазишта природног гаса смештена су у Аутономној покрајини Војводина. Једина компанија у Републици Србији која се бави истраживањем и производњом природног гаса је НИС а.д. У саставу НИС а.д. је и Погон за припрему и транспорт нафте и гаса у Елемиру, чија је основна делатност припрема домаћег природног гаса за транспорт и производња течног нафтног гаса и газолина. Недостајуће количине гаса, Република Србија највећим делом обезбеђује увозом из Русије на основу дугорочног уговора. </p>
			<p class="Basic-Paragraph">Цео гасоводни систем високог притиска, кога чине магистрални и разводни гасоводи и објекти на њима, осим магистралног гасовода МГ-9, деоница Појате–Ниш и МГ-11 деоница Ниш–Лесковац, у власништву је ЈП „Србијагас”. Наведене деонице магистралних гасовода МГ-9 и МГ-11 су у власништву „Југоросгаз” а.д. Гасоводни транспортни систем – гасоводи високог притиска од 16 до 50 бара имају дужину више од 2.330 km.</p>
			<p class="Basic-Paragraph">Гасоводне мреже средњег притиска и локалне дистрибутивне мреже ниског притиска налазе се у власништву ЈП „Србијагас”, „Југоросгаз” а.д., као и 32 локална дистрибутера. ЈП „Србијагас” дистрибуира природни гас до крајњих потрошача – домаћинстава и привредних субјеката у 57 општина Републике Србије. Дужина дистрибутивне мреже износи 6.033 km. </p>
			<p class="Basic-Paragraph">Снабдевање природним гасом обављају 63 лиценциране компаније.</p>
			<p class="Basic-Paragraph">Транспорт природног гаса за потребе Републике Србије, обављају ЈП „Србијагас” и „Југоросгаз-Транспорт” д.о.о. Транзит природног гаса за потребе Боснe и Херцеговинe, обавља се у оквиру ЈП „Србијагас”. </p>
			<p class="Basic-Paragraph">Складиштење природног гаса обавља предузеће Подземно складиште гаса „Банатски Двор” д.о.о. (у даљем тексту: ПСГ БД) чији су оснивачи ЈП „Србијагас” и „Gazprom Germania Gmbh”. Складиште представља порозна пешчарска стена која се простире на око 54 km<span class="superscript">2</span>, на дубини од 1.000 до 1.200 m. Објекат ПСГ БД лоциран је 22 km источно од града Зрењанина и 44 km од главног гасног разводног чвора у Госпођинцима код Новог Сада.</p>
			<p class="Basic-Paragraph">Биланс природног гаса обухвата производњу природног гаса, залихе, увоз и потрошњу. </p>
			<p class="Basic-Paragraph">Укупне планиране количине природног гаса у 2019. години потребне за потрошњу износе 2420,256 милиона Sm<span class="superscript">3</span>, што је за 13% мање од процењених расположивих количина у 2018. години у износу од 2771,212 милиона Sm<span class="superscript">3</span>. </p>
			<p class="Basic-Paragraph">Потребне количине природног гаса у 2019. години обезбедиће се 17,1% из домаће производње и 82,9% из увоза. </p>
			<p class="Basic-Paragraph">Укупна домаћа производња у 2019. години, за суви природни гас без техничких и технолошких губитака, планирана је у количини од 414,139 милиона Sm<span class="superscript">3</span>, што је за 7,6% мање од процењене производње у 2018. години у износу од 448,202 милиона Sm<span class="superscript">3</span>. </p>
			<p class="Basic-Paragraph">Увозом природног гаса обезбедиће се преостале потребне количине у 2019. години у износу од 2006,117 милиона Sm<span class="superscript">3</span>, што је за 10% мање од процењеног увоза у 2018. години који износи 2224,69 милиона Sm<span class="superscript">3</span>.</p>
			<p class="Basic-Paragraph">Од укупно планираних расположивих количина природног гаса, за производњу електричне и топлотне енергије у 2019. години утрошиће се 776,756 милиона Sm<span class="superscript">3</span>, што је за 3% мање у односу на процењену потрошњу у 2018. години која износи 797,677 милиона m<span class="superscript">3</span>.</p>
			<p class="Basic-Paragraph">Планирана неенергетска потрошња у износу од 167,305 милиона m<span class="superscript">3</span> је за 33% мањe од процењене потрошње у 2018. години која износи 249,305 милиона m<span class="superscript">3</span>.</p>
			<p class="Basic-Paragraph">Планиране количине за финалну потрошњу у енергетске сврхе у износу од 1129,899 милиона m³ je за 17% мање од процењене потрошње у 2018. години која износи 1358,353 милиона m3. У структури финалне потрошње природног гаса индустрија учествује са 57% (639,610 милиона m<span class="superscript">3</span>), саобраћај са мање од 1% (5,064 милиона m<span class="superscript">3</span>), домаћинства 21% (240,0 милиона m<span class="superscript">3</span>), јавне и комерцијалне делатности 20% (223,70 милиона m<span class="superscript">3</span>) и пољопривреда 2% (21,52 милиона m<span class="superscript">3</span>).</p>
			<p class="bold">2.3. УГАЉ</p>
			<p class="Basic-Paragraph">Биланс угља обухвата производњу, прераду, увоз, извоз и потрошњу угља, као и производњу и потрошњу високопећног гаса. Потребне количине угља за уредно снабдевање купаца у 2019. години обезбедиће се 97% из домаће производње и 3% из увоза. </p>
			<p class="Basic-Paragraph">Производња угља обухвата производњу каменог угља, мрког угља и лигнита и то у следећим рудницима:</p>
			<p class="Basic-Paragraph">– рудници са подземном експлоатацијом угља (ЈП ПЕУ „Ресавица”) у којима се производи камени, мрки угаљ и лигнит;</p>
			<p class="Basic-Paragraph">– рудници са површинском експлоатацијом угља (површински копови Колубара и Костолац) у којима се производи лигнит и који се налазе у саставу ЈП ЕПС;</p>
			<p class="Basic-Paragraph">– Рудник са подводном експлоатацијом угља (Ковин) у коме се производи лигнит. </p>
			<p class="Basic-Paragraph">У 2019. години планиране су производње угља у следећим количинама:</p>
			<p class="Basic-Paragraph">– из рудника са подземном експлоатацијом 524,800 хиљада t што је за 17% више у односу на процењену производњу у 2018. години која износи 448,805 хиљада t;</p>
			<p class="Basic-Paragraph">– из површинске експлоатације 37,989 милиона t (са површинских копова Колубара планирана је експлоатација у износу од 29,050 милиона t, а са површинског копа Костолац 8,939 милиона t) што је за 1,54% више у односу на процењену производњу у 2018. години која износи 37,413 милиона t;</p>
			<p class="Basic-Paragraph">– из рудника са подводном експлоатацијом угља 230 хиљада t што је за 3 % мање од процењене производње у 2018. години која износи 236,269 хиљада t.</p>
			<p class="Basic-Paragraph">У структури домаћих угљева лигнит учествује са 98%, а 2% се односи на камени и мрки угаљ. Од укупне домаће производње угља, планирано је да се у 2019. години 94% ове производње потроши за производњу електричне енергије у термоелектранама.</p>
			<p class="Basic-Paragraph">Планирани увоз угља у 2019. години износи 1,38 милиона t, што је на нивоу процењеног увоза у 2018. години који износи 1,38 милиона t. Планирани извоз угља износи 0,080 милиона t што је за 8% мање од процењеног извоза у 2018. години који износи 0,087 милиона t. </p>
			<p class="Basic-Paragraph">Укупне расположиве количине угља из домаће производње угља и нето увоза у 2019. години планиране су у износу од 7,998 Mtoe. Од ове количине највећа је потрошња угља за трансформације и то у износу од 7,765 Mtoe односно 97%. Потрошња за трансформације обухвата следеће:</p>
			<p class="Basic-Paragraph">– потрошњу за производњу електричне и топлотне енергије у износу 7,004 Mtoe, а то је приближно као и процењена потрошња у износу од 7,023 Mtoe у 2018. години;</p>
			<p class="Basic-Paragraph">– потрошњу за прераду угља у сушари у износу 0,195 Mtoe што је за 25% више од процењене потрошње у 2018. години која износи 0,156 Mtoe, док је производња сушеног лигнита у 2019. години планирана на нивоу од 550 хиљадa t што је за 17% више од процењене производње у 2018. години која износи 468,98 хиљадa t;</p>
			<p class="Basic-Paragraph">– потрошњу кокса за високе пећи у износу од 0,567 Mtoe што је за 24% више у односу на процењену потрошњу у 2018. години која износи 0,458 Mtoe. </p>
			<p class="Basic-Paragraph">Финална потрошња угља (укључујући сушени лигнит и високопећни гас) у 2019. години износи 0,725 Mtoe, што је за 8% више од процењене потрошње у 2018. години која износи 0,669 Mtoe. Ове количине обухватају потрошњу за неeнергетске сврхе (0,004 Mtoe) и финалну потрошњу у енергетске сврхе (0,721 Mtoe). У структури финалне потрошње за енергетске сврхе индустрија учествује са 53%, а остали сектори са 47% (у оквиру којих доминира потрошња домаћинстава са 36,92%). </p>
			<p class="bold">2.4. ЕЛЕКТРИЧНА ЕНЕРГИЈА</p>
			<p class="Basic-Paragraph">Капацитети за производњу електричне енергије у Републици Србији за 2019. годину обухватају:</p>
			<p class="Basic-Paragraph">– термоелектране (ТЕ), снага на прагу ових постројења износи 4079 МW; </p>
			<p class="Basic-Paragraph">– термоелектране – топлане (ТЕ-ТО), снага на прагу ових постројења износи 297 МW; </p>
			<p class="Basic-Paragraph">– хидроелектране (ХЕ), снага великих хидроелектрана на прагу постројења износи 3000,6 МW, а снага свих малих хидроелектрана износи 102 МW. Инсталисана снага хидроелектрана које ће користити подстицајне мере за производњу електричне енергије износи 82 MW;</p>
			<p class="Basic-Paragraph">– индустријске енергане, снаге 105,6 МW;</p>
			<p class="Basic-Paragraph">– електране на ветар, снаге 398 МW, које ће користити подстицајне мере за производњу електричне енергијe;</p>
			<p class="Basic-Paragraph">– соларне електране, снаге 9 МW, које ће користити подстицајне мере за производњу електричне енергије;</p>
			<p class="Basic-Paragraph">– остале електране које ће користити подстицајне мере за производњу електричне енергије:</p>
			<p class="Basic-Paragraph">– на биогас, снаге 24 МW;</p>
			<p class="Basic-Paragraph">– на биомасу, снаге 2,5 МW;</p>
			<p class="Basic-Paragraph">– на депонијски и канализациони гас, снаге 1 МW;</p>
			<p class="Basic-Paragraph">– на природни гас које производе електричну енергију из високоефикасне комбиноване производње, снаге 34,924 МW.</p>
			<p class="Basic-Paragraph">Капацитети за производњу електричне енергије у Републици Србији за 2019. годину су увећани за процену очекиваних нових капацитета на основу података из Регистра енергетских дозвола и Регистра повлашћених произвођача електричне енергије.</p>
			<p class="Basic-Paragraph">Већина капацитета за производњу електричне енергије налази се у власништву ЈП ЕПС.</p>
			<p class="Basic-Paragraph">Преносни систем, без Аутономне покрајине Косово и Метохија, чине 38 постројења 400/х kV/kV, 220/х kV/kV, 110/х kV/kV инсталисане снаге 15706,5 MVA и укупно 459 далековода напона 400, 220, 110 kV и мање од 110 kV, укупне дужине 9675,87 km, у власништву ЕМС АД Београд. </p>
			<p class="Basic-Paragraph">Преносни систем ЕМС АД Београд је са суседним електроенергетским системима повезан преко 24 интерконективна далековода напона 400, 220 и 110 kV.</p>
			<p class="Basic-Paragraph">У власништву Оператора дистрибутивног система „ЕПС Дистрибуција” д.о.о. Београд је 38656 трансформаторских станица укупне инсталисане снаге 31.958,08 МVA и 145.989,56 km дистрибутивних водова свих напонских нивоа.</p>
			<p class="Basic-Paragraph">Билансирана електрична енергија обухвата:</p>
			<p class="Basic-Paragraph">– производњу електричне енергије у термоелектранама, термоелектранама – топланама, хидроелектранама, индустријским енерганама, соларним електранама, електранама на ветар и осталим постројењима на биогас, биомасу, депонијски и канализациони гас и природни гас које производе електричну енергију из високоефикасне комбиноване производње;</p>
			<p class="Basic-Paragraph">– увоз и извоз електричне енергије;</p>
			<p class="Basic-Paragraph">– губитке у преносу и дистрибуцији; </p>
			<p class="Basic-Paragraph">– потрошњу енергетског сектора у оквиру којег је и потрошња за пумпне акумулације; </p>
			<p class="Basic-Paragraph">– финалну потрошњу по секторима потрошње.</p>
			<p class="Basic-Paragraph">Бруто производња електричне енергије у 2019. години планира се у износу од 40005 GWh, што је за 4% више у односу на процењену производњу у 2018. години која износи 38318 GWh. Структура планиране производње електричне енергије је следећа:</p>
			<p class="Basic-Paragraph">– термоелектране 28268 GWh или 71%; </p>
			<p class="Basic-Paragraph">– термоелектране-топлане 198 GWh или мање од 1%; </p>
			<p class="Basic-Paragraph">– хидроелектране 9623 GWh или 24%. У структури производње електричне енергије из хидроелектрана, проточне учествују са 86%, акумулацијске са 2%, реверзибилне са 9% и мале хидроелектране са 3%;</p>
			<p class="Basic-Paragraph">– индустријске енергане 352 GWh;</p>
			<p class="Basic-Paragraph">– електране на ветар 1230 GWh;</p>
			<p class="Basic-Paragraph">– соларне електране 14,376 GWh;</p>
			<p class="Basic-Paragraph">– на биогас, 154 GWh;</p>
			<p class="Basic-Paragraph">– на биомасу, 11 GWh;</p>
			<p class="Basic-Paragraph">– на депонијски и канализациони гас, 3 GWh;</p>
			<p class="Basic-Paragraph">– на природни гас које производе електричну енергију из високоефикасне комбиноване производње, 150 GWh.</p>
			<p class="Basic-Paragraph">Максимална енергија произведена у електранама на ветар која се може очекивати у 2019. години, према плановима које су доставили ЕМС АД и ЈП ЕПС износи 1154 GWh на преносној мрежи и 76,321 GWh на дистрибутивној мрежи.</p>
			<p class="Basic-Paragraph">Планирани увоз (са транзитом) електричне енергије у 2019. години износи 4731 GWh што је за 21% мање у односу на процењени увоз у 2018. години који износи 6015 GWh. </p>
			<p class="Basic-Paragraph">Планирани извоз (са транзитом) електричне енергије у 2019. години износи 7115 GWh, што је за 7% више од процењеног извоза у 2018. години који износи 6677 GWh.</p>
			<p class="Basic-Paragraph">Планирана потрошња електричне енергије у енергетском сектору у 2019. години износи 5463 GWh, што је за 10% више од процењене потрошње у 2018. години која износи 4980 GWh. У оквиру ове потрошње сопствена потрошња ЈП ЕПС износи 4194 GWh, од чега је потрошња за пумпне акумулације 1270 GWh, а за потребе термоелектрана и хидроелектрана у функцији производње 2924 GWh.</p>
			<p class="Basic-Paragraph">Губици преноса и дистрибуције у 2019. години планирани су у износу од 4147 GWh, што је за 9% мање од процењених губитака у 2018. години који износе 4565 GWh. </p>
			<p class="Basic-Paragraph">Финална потрошња електричне енергије представља бруто производњу увећану за увоз (са транзитом) и умањену за извоз (са транзитом), потрошњу електричне енергије у енергетском сектору и губитке у преносу и дистрибуцији.</p>
			<p class="Basic-Paragraph">Финална потрошња електричне енергије у 2019. години планирана је у износу од 28011 GWh, што је на нивоу процењене финалне потрошње у 2018. години која износи 28111 GWh. У структури потрошње индустрија учествује са 29,7%, саобраћај са 1,3%, домаћинства са 49,4%, јавне и комерцијалне делатности са 18,4% и пољопривреда са 1,2%. </p>
			<p class="bold">2.5. ТОПЛОТНА ЕНЕРГИЈА</p>
			<p class="Basic-Paragraph">Капацитети за производњу топлотне енергије у Републици Србији инсталисани су у:</p>
			<p class="Basic-Paragraph">– топланама у оквиру система даљинског грејања који постоји у 67 градова/општина, док је укупно 62 привредних субјеката који се баве делатностима производње, дистрибуције и снабдевања топлотном енергијом у оквиру централизованих система грејања. Систем градских топлана, чине топлотни извори, инсталисане снаге око 6548 МW и одговарајуће дистрибутивне мреже укупне дужине трасе око 2800 km, са укупним бројем подстаница од 23042;</p>
			<p class="Basic-Paragraph">– термоелектранама (ТЕ) и то: ТЕ Колубара, ТЕ Костолац и ТЕ Никола Тесла, где се произведена топлотна енергија користи за грејање Лазаревца, Обреновца, Костолца и Пожаревца;</p>
			<p class="Basic-Paragraph">– термоелектранама – топланама (ТЕ-ТО);</p>
			<p class="Basic-Paragraph">– индустријским енерганама – у систему индустријске енергетике налазе се топлотни извори који се највећим делом се користе за производњу топлотне енергије за потребе производних процеса и грејања радног простора у индустријским предузећима.</p>
			<p class="Basic-Paragraph">За производњу топлотне енергије у топланама користи се природни гас, угаљ, нафтни деривати и биомаса. Планирана потрошња природног гаса у 2019. години у топланама износи 560 милиона m<span class="superscript">3</span>, угља 138524 t, нафтних деривата 74001 t, а биомасе 6470 t.</p>
			<p class="Basic-Paragraph">У укупној потрошњи топлана природни гас учествује са 80%, нафтни деривати са 11,7%, угаљ са 7,8%, а биомаса са мање од 1%.</p>
			<p class="Basic-Paragraph">Биланс топлотне енергије обухвата потрошњу енергената, производњу топлотне енергије у термоелектранама, термоелектранама-топланама, топланама и индустријским енерганама, губитке у дистрибуцији као и финалну потрошњу по секторима потрошње. </p>
			<p class="Basic-Paragraph">Планирана је производња топлотне енергије у 2019. години од 36821 ТЈ, а то је на нивоу процењене производње за 2018. годину, у износу од 36748 ТЈ. У структури планиране производње, топлане учествују са 61%, индустријске енергане са 29%, термоелектране са 7% и термоелектране топлане са 3%.</p>
			<p class="Basic-Paragraph">Планирани губици у дистрибуцији топлотне енергије у 2019. години износе 3440 ТЈ, што је на нивоу процењених губитака у 2018. години, који износе 3450 ТЈ. </p>
			<p class="Basic-Paragraph">Финална потрошња топлотне енергије у 2019. години планирана је у износу од 31250 ТЈ, што је за 1% мање од процењене потрошње у 2018. години која износи 31062 ТЈ. У структури потрошње индустрија учествује са 28%, a домаћинства и остали сектори са 72%.</p>
			<p class="bold">2.6. ОБНОВЉИВИ ИЗВОРИ ЕНЕРГИЈЕ</p>
			<p class="Basic-Paragraph">Билансирање енергије из обновљивих извора енергије обухвата производњу и потрошњу електричне енергије из великих и малих водених токова, енергије ветра и сунца, биогаса, као и производњу и потрошњу топлотне енергије из геотермалне енергије и биомасе (огревно дрво, пелет и брикет). </p>
			<p class="Basic-Paragraph">У 2019. години планирано је повећање производње примарне енергије из ветра, сунца и биогаса и мање коришћење хидропотенцијала у односу на 2018. годину. Укупна планирана производња примарне енергије из обновљивих извора енергије у 2019. години износи 1,997 Mtoe, што је за 3,5% мање од процењене производње у 2018. години, која износи 2,069 Mtoe.</p>
			<p class="Basic-Paragraph">У структури планиране укупне домаће производње примарне енергије за 2019. годину, обновљиви извори енергије учествују са 18,9%, док је процењена вредност за 2018. годину 19,49%, што је мање за 3%. У овој структури највеће је учешће чврсте биомасе 56%, хидропотенцијала 38%, енергије ветра 5%, док биогас, енергија сунца и геотермална енергија учествују са 1%.</p>
			<p class="Basic-Paragraph">Производња и потрошња чврсте биомасе обухвата производњу и потрошњу огревног дрвета, пелета и брикета у енергетске сврхе (за потребе производње електричне и топлотне енергије). У оквиру активности Енергетске заједнице у области обновљивих извора енергије, а за потребе дефинисања циљева, спроведено је истраживање о потрошњи биомасе за све потписнице Уговора о Енергетској заједници. Овим истраживањем утврђена је производња и потрошња биомасе за 2009. и 2010. годину. На основу ових података дефинисан је циљ у области обновљивих извора енергије који Република Србија треба да оствари у 2020. години, а то је 27% учешћа обновљивих извора енергије у бруто финалној потрошњи енергије рачунатој у складу са чланом 2. Директиве 2009/28/ЕЗ. У оквиру Стратегије развоја енергетике Републике Србије до 2025. године са пројекцијама до 2030. године („Службени гласник РС”, број 101/15) направљене су пројекције Енергетског биланса до 2030. године. Из ових пројекција преузети су подаци о производњи и потрошњи чврсте биомасе, а за потребе израде овог документа. Планирана производња чврсте биомасе у 2019. години је 1,111 Mtoe. Од ове количине веома мали износ се троши у топланама, свега 0,002769 Mtoe, што је за 18% више од процењене потрошње у 2018. години која износи 0,002341 Mtoe. Планирана финална потрошња биомасе износи 1042,4 Mtoe. У структури ове потрошње, индустрија учествује са 13%, домаћинства са 84%, а остали сектори са 3%. Потрошња чврсте биомасе одвија се доминантно у оквиру сектора домаћинства за потребе загревања просторија. Употреба огревног дрвета за потребе загревања карактеристика је руралних крајева и ободних делова приградских насеља. По правилу, рурални крајеви гравитирају подручјима са високом продукцијом дрвне масе или су пак удаљени од осталих извора снабдевања, а домаћинства су са ниском куповном моћи, тако да је огревно дрво ценовно најприхватљивије и нема алтернативу. Употреба огревног дрвета у ободним деловима приградских насеља задржаће се и у наредним годинама. Ово из разлога ниске куповне моћи становништва са једне стране и високе цене конвенционалних горива (лож уље, течни гас, угаљ), споре изградње дистрибутивне гасне мреже и скупе уградње гасне инсталације са друге стране, која је по правилу без олакшица и повољних кредитних услова. </p>
			<p class="Basic-Paragraph">Неопходно је напоменути да је у 2019. години планирани капацитет постројења на депонијски и канализациони гас за производњу електричне енергије 1 MW, постројења на биомасу за производњу електричне енергије 2,5 MW и постројења на биогас 24 MW. </p>
			<p class="Basic-Paragraph">Билансирана енергија великих и малих водених токова, енергије ветра, енергије сунца, енергије биогаса, енергије биомасе и енергије депонијског и канализационог гаса користи се за производњу електричне енергије и обухваћена је у склопу поглавља о укупној производњи електричне енергије у Републици Србији. У 2019. години планирано је коришћење хидропотенцијала великих водених токова у количини од 9298 GWh или 0,799 Mtoe, што је за 17% мање од процењеног у 2018. години који износи 11216 GWh или 0,964 Mtoe. Производња електричне енергије малих хидроелектрана у оквиру система ЈП ЕПС, као и малих хидроелектрана које испоручују електричну енергију ЈП ЕПС, у 2019. години планирана је у износу од 325 GWh или 0,028 Mtoe, што је једнако процењеној производњи у 2018. години која износи 0,028 Mtoe. Укупна количина произведене електричне енергије из хидроелектрана планирана је у износу од 0,827 Mtoe у 2019. години, укључујући и реверзибилне хидроелектране што је и приказано у Табели 3. Збирни енергетски биланс Републике Србије, док се у делу производње примарне енергије у истој табели, у складу са методологијом израде Енергетског биланса, приказује податак без реверзибилних електрана који износи 0,756 Mtoe за 2019. годину.</p>
			<p class="Basic-Paragraph">Планирано коришћење енергије сунца у 2019. години је 14,376 GWh, што је за 9% више у односу на коришћењу ове енергије у 2018. години у износу од 13,215 GWh.</p>
			<p class="Basic-Paragraph">Планирано коришћење биогаса у 2019. години за производњу електричне и топлотне енергије је 0,0095 Mtoe, што је на нивоу процењене вредности у 2018. години у износу од 0,0095 Mtoe.</p>
			<p class="Basic-Paragraph">Планирано коришћење енергије ветра у 2019. години је 1230,321 GWh, што је скоро девет пута више у односу на процењену вредност за 2018. годину у износу од 144 GWh. Ово увећање је последица планираног отварања нових ветропаркова у 2019. години укупне снаге око 370 MW.</p>
			<p class="Basic-Paragraph">Планирана производња геотермалне енергије у 2019. години је на нивоу процењене у 2018. години и износи 0,0053 Mtoe. Количина произведене геотермалне енергије користи се искључиво за грејање. Овим податком није обухваћено и коришћење геотермалне енергије кроз употребу топлотних пумпи.</p>
			<p class="clan">3. УКУПНЕ ПОТРЕБЕ ЗА ЕНЕРГИЈОМ</p>
			<p class="Basic-Paragraph">Укупне потребе за енергијом Републике Србије (без потреба за енергијом на територији Аутономне покрајине Косово и Метохија) на годишњем нивоу приказују се у оквиру збирног енергетског биланса приказаног у Табели 3, а на основу претходно дефинисаних појединачних биланса за нафту, деривате нафте и биогорива, природни гас, угаљ, електричну и топлотну енергију и енергију из обновљивих извора енергије. Посебно у оквиру збирног енергетског биланса је утврђена:</p>
			<p class="Basic-Paragraph">– укупна домаћа производња примарне енергије према врстама енергената;</p>
			<p class="Basic-Paragraph">–  увоз и извоз енергије и енергената;</p>
			<p class="Basic-Paragraph">– укупно расположива примарна енергија за потрошњу, по врстама енергената и изворима снабдевања, потребна за сигурно, поуздано и квалитетно снабдевање;</p>
			<p class="Basic-Paragraph">– енергенти за енергетске трансформације;</p>
			<p class="Basic-Paragraph">– потрошња енергетског сектора;</p>
			<p class="Basic-Paragraph">– губици у преносу и дистрибуцији;</p>
			<p class="Basic-Paragraph">– неенергетска потрошња;</p>
			<p class="Basic-Paragraph">– финална потрошња енергената по секторима потрошње и по енергентима.</p>
			<p class="Basic-Paragraph">Домаћа производња примарне енергије обухвата експлоатацију/коришћење домаћих ресурса угља, сирове нафте, природног гаса и обновљивих извора енергије (хидропотенцијал, геотермална енергија, енергија ветра, соларна енергија, биогас, биомаса и депонијски и канализациони гас). Планирана производња примарне енергије у 2019. години износи 10,568 Mtoe што је на нивоу процењене прoизводње у 2018. години која износи 10,616 Мtое. У структури производње примарне енергије угаљ учествује са 69,2%, нафта са 8,4%, природни гас са 3,5%, хидропотенцијал 7,2%, биомаса са 10,5%, док геотермална, соларна, енергија ветра, биогас и депонијски и канализациони гас са 1,2%.</p>
			<p class="Basic-Paragraph">Планирани нето увоз примарне енергије у 2019. години је у количини од 5,399 Mtoe, што је за 9% мање од процењеног нето увоза у 2018. години, који износи 5,954 Mtoe. Планираним нето увозом обезбедиће се потребне додатне количине сирове нафте и деривата нафте, природног гаса и угља. Највеће учешће у нето увозу од 59% има сирова нафта и деривати нафте, затим природни гас 33% и угаљ 13% .</p>
			<p class="Basic-Paragraph">Укупна количинa примарне енергије потребне за потрошњу у 2019. години износи 16,411 Mtoe, што је за 1% мање од укупне процењене количине примарне енергије за потрошњу у 2018. години која износи 16,648 Mtoe. Потребна количина примарне енергије обезбедиће се 67,1% из домаће производње и 32,9% из нето увоза. </p>
			<p class="Basic-Paragraph">Од укупно расположиве примарне енергије за потрошњу, за трансформације се користи 13,688 Mtoe или 83%, у термоелектранама, хидроелектранама, термоелектранама – топланама, топланама, електранама на ветар, соларним електранама, индустријским енерганама, осталим постројењима на биогас, биомасу, депонијски и канализациони гас, рафинеријама нафте, преради угља, високим пећима и постројењима за производњу пелета и брикета. Овај износ је за 1,6% мањи од процењене потрошње за трансформације у 2018. години у износу од 13,916 Mtoe. Као улазни енергенти система трансформација, најзаступљенији је угаљ са 56,7%, потом сирова нафта и полупроизводи са 28,2%, хидропотенцијал са 5,5%, природни гас са 5,8%, енергија ветра са 0,8%, док деривати нафте, енергија сунца, биогас, биомаса и депонијски и канализациони гас учествују са 3%.</p>
			<p class="Basic-Paragraph">Планирана производња из трансформација у 2019. години износи 8,665 Mtoe што је за 1,2% мање од производње из трансформација у износу од 8,768 Mtoe у 2018. години. У структури трансформисаних облика енергије произведени деривати нафте учествују са 43% (3,714 Mtoe), електрична енергија са 40% (3,440 Mtoe), топлотна енергија са 10% (0,879 Mtoe) и сушени лигнит и високопећни гас са 6% (0,546 Mtoe).</p>
			<p class="Basic-Paragraph">У 2019. години планирана потрошња енергетског сектора износи 0,772 Mtoe, што је за 4,4% више од процењене потрошње енергетског сектора од 0,739 Mtoe у 2018. години.</p>
			<p class="Basic-Paragraph">Губици у преносу и дистрибуцији у 2019. години планирани су у износу од 0,543 Mtoe, а то је за 7,8% мање од процењених губитака у преносу и дистрибуцији за 2018. годину који износе 0,589 Mtoe.</p>
			<p class="Basic-Paragraph">Укупна финална енергија расположива за потрошњу планирана је у 2019. години у износу од 9,620 Mtoe, што је за 1,7% мање од процењене енергије расположиве за потрошњу у 2018. години која износи 9,785 Mtoe.</p>
			<p class="Basic-Paragraph">Укупна финална енергија расположива за потрошњу састоји се од:</p>
			<p class="Basic-Paragraph">– потрошње финалне енергије у неенергетске сврхе (потрошња енергената као сировине) и</p>
			<p class="Basic-Paragraph">– потрошње финалне енергије (потрошња крајњих корисника) у енергетске сврхе.</p>
			<p class="Basic-Paragraph">Потрошња финалне енергије у неенергетске сврхе у 2019. години у износу од 0,771 Mtoe је за 7% мање од процењене потрошње у 2018. години која износи 0,832 Mtoe. </p>
			<p class="Basic-Paragraph">Потрошња финалне енергије у енергетске сврхе представља суму примарне енергије која се не користи у трансформацијама (користи се директно у секторима потрошње) и енергије која се добија у процесима трансформација, умањену за потрошњу енергетског сектора, губитке у преносу и дистрибуцији енергије и енергената и неенергетску потрошњу. </p>
			<p class="Basic-Paragraph">Потрошња финалне енергије у енергетске сврхе у 2019. години планирана је у износу од 8,777 Mtoe, што је за 1,2% мање од процењене потрошње у 2018. години која износи 8,883 Mtoe. У структури потрошње финалне енергије саобраћај учествује са 27%, индустрија са 27%, док остали сектори заједно (домаћинства, пољопривреда и јавне и комерцијалне делатности) учествују са 46%.</p>
			<p class="Basic-Paragraph">У структури потрошње финалне енергије по енергентима у 2019. години, течна горива учествују са 36,0%, електрична енергија са 25,8%, угаљ са 7,5%, природни гас са 11,9% и топлотна енергија са 7,7%, а геотермална енергија и биомаса заједно са 11,1%. Планирана потрошња нафтних деривата биће већа за 1,6%, електричне и топлотне енергије на истом нивоу као у 2018. години, док ће се потрошња угља повећати за 8,4% у односу на процењену потрошњу из 2018. године. Планирана потрошња природног гаса биће мања за 20% у односу на потрошњу из 2018. године, а планирана потрошња биомасе у 2019. години остаје на приближно истом нивоу као у 2018. години.</p>
			<p class="clan">4. ЗАКЉУЧАК</p>
			<p class="Basic-Paragraph">Ради реализације овог енергетског биланса и повећања сигурности снабдевања енергијом и енергентима неопходно је:</p>
			<p class="Basic-Paragraph">– да компаније обезбеде потребне планиране количине енергије и енергената из домаће производње и увоза, којим ће се омогућити редовно и уредно снабдевање;</p>
			<p class="Basic-Paragraph">–  обезбедити извршење свих планираних ремонта;</p>
			<p class="Basic-Paragraph">– наставити спровођење активности у циљу повећања коришћења обновљивих извора енергије и њиховог учешћа у Енергетском билансу Републике Србије;</p>
			<p class="Basic-Paragraph">– спровести мере у смањењу дистрибутивних губитака, подједнако и у дистрибуцији електричне и топлотне енергије и дистрибуцији гаса;</p>
			<p class="Basic-Paragraph">– створити законске услове за спровођење мера и активности у области енергетске ефикасности;</p>
			<p class="Basic-Paragraph">– стално праћење рада енергетског сектора и реализације енергетског биланса а ради доношења адекватних мера у циљу обезбеђења сигурног и квалитетног снабдевања енергијом и енергентима.</p>
			<p class="Basic-Paragraph">У Табели 2. приказани су основни енергетски индикатори.</p>
			<p class="Basic-Paragraph">Табела 2: Основни енергетски индикатори</p>
			<table class="tabela-sa-borderom">
				<colgroup>
					<col>
					<col>
					<col>
					<col>
				</colgroup>
				<tbody>
					<tr class="No-Table-Style">
						<td class="No-Table-Style">
							<p class="Basic-Paragraph">РЕПУБЛИКА СРБИЈА</p>
						</td>
						<td class="No-Table-Style">
							<p class="Basic-Paragraph">2017.</p>
						</td>
						<td class="No-Table-Style">
							<p class="Basic-Paragraph">2018.</p>
						</td>
						<td class="No-Table-Style">
							<p class="Basic-Paragraph">2019.</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">ЕФИКАСНОСТ ТРАНСФОРМАЦИЈА (ФЕ/ПЕ)</p>
						</td>
						<td class="No-Table-Style">
							<p class="Basic-Paragraph">0,546</p>
						</td>
						<td class="No-Table-Style">
							<p class="Basic-Paragraph">0,534</p>
						</td>
						<td class="No-Table-Style">
							<p class="Basic-Paragraph">0,535</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Потрошња ПЕ по становнику (kg en/capita)</p>
						</td>
						<td class="No-Table-Style">
							<p class="Basic-Paragraph">2277,78</p>
						</td>
						<td class="No-Table-Style">
							<p class="Basic-Paragraph">2380,26</p>
						</td>
						<td class="No-Table-Style">
							<p class="Basic-Paragraph">2346,46</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Потрошња ел. енергије по становнику (kWh/capita)</p>
						</td>
						<td class="No-Table-Style">
							<p class="Basic-Paragraph">4021</p>
						</td>
						<td class="No-Table-Style">
							<p class="Basic-Paragraph">4019</p>
						</td>
						<td class="No-Table-Style">
							<p class="Basic-Paragraph">4005</p>
						</td>
					</tr>
					<tr class="No-Table-Style">
						<td class="No-Table-Style">
							<p class="Basic-Paragraph">Учешће домаћинстава у потрошњи електричне енергије</p>
						</td>
						<td class="No-Table-Style">
							<p class="Basic-Paragraph">0,491</p>
						</td>
						<td class="No-Table-Style">
							<p class="Basic-Paragraph">0,491</p>
						</td>
						<td class="No-Table-Style">
							<p class="Basic-Paragraph">0,496</p>
						</td>
					</tr>
				</tbody>
			</table>
			<p class="Basic-Paragraph">Табела 3: Збирни енергетски биланс Републике Србије</p>
			<div>
				<div id="_idContainer114" class="auto-style1">
					<img src="http://www.pravno-informacioni-sistem.rs/SlGlasnikPortal/slike/energetski-bilans_Page_1.png&amp;doctype=reg&amp;abc=cba&amp;eli=true&amp;eliActId=427511&amp;regactid=427511" alt="">
				</div>
			</div>
			<p class="auto-style1"><img src="http://www.pravno-informacioni-sistem.rs/SlGlasnikPortal/slike/energetski-bilans_Page_2.png&amp;doctype=reg&amp;abc=cba&amp;eli=true&amp;eliActId=427511&amp;regactid=427511" alt=""></p>
	</div>

