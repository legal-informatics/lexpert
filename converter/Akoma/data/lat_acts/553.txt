





Redakcijski prečišćen tekst




ZAКON 
o zaštiti konkurencije 
“Službeni glasnik RS”, br. 51 od 14. jula 2009, 95 od 31. 
oktobra 2013.
I. OSNOVNE ODREDBE 

Predmet 

Član 1.
Ovim zakonom uređuje se zaštita konkurencije na tržištu 
Republike Srbije, u cilju ekonomskog napretka i dobrobiti društva, a naročito 
koristi potrošača, kao i osnivanje, položaj, organizacija i ovlašćenja Кomisije za 
zaštitu konkurencije (u daljem tekstu: Кomisija).

Teritorijalna primena 

Član 2.
Odredbe ovog zakona primenjuju se na akte i radnje učinjene na 
teritoriji Republike Srbije, odnosno na akte i radnje učinjene van njene teritorije 
koji utiču ili bi mogli uticati na konkurenciju na teritoriji Republike Srbije.

Personalna primena

Član 3.
Odredbe ovog zakona primenjuju se na sva pravna i fizička 
lica koja neposredno ili posredno, stalno, povremeno ili jednokratno učestvuju u 
prometu robe, odnosno usluga, nezavisno od njihovog pravnog statusa, oblika 
svojine ili državljanstva, odnosno državne pripadnosti (u daljem tekstu: učesnici 
na tržištu), i to na: 
1) domaća i strana privredna društva i preduzetnike; 

2) državne organe, organe teritorijalne autonomije i 
lokalne samouprave; 
3) druga fizička i pravna lica i oblike udruživanja učesnika 
na tržištu (sindikati, udruženja, sportske organizacije, ustanove, zadruge, 
nosioci prava intelektualne svojine i dr.); 
4) javna preduzeća, privredna društva, preduzetnike i druge 
učesnike na tržištu, koji obavljaju delatnosti od opšteg interesa, odnosno kojima 
je aktom nadležnog državnog organa dodeljen fiskalni monopol, osim ukoliko bi 
primena ovog zakona sprečila obavljanje tih delatnosti, odnosno obavljanje poverenih 
poslova.

Radni odnosi

Član 4.
Odredbe ovog zakona ne primenjuju se na radne odnose između 
poslodavaca i zaposlenih, kao ni na radne odnose uređene kolektivnim ugovorom 
između poslodavca i sindikalnih udruženja. 

Povezani učesnici na tržištu 

Član 5.
Povezanim učesnicima na tržištu u smislu ovog zakona 
smatraju se dva ili više učesnika na tržištu koji su povezani tako da jedan ili 
više učesnika na tržištu kontroliše drugog ili druge učesnike na tržištu (u 
daljem tekstu: povezani učesnici na tržištu). 
Кontrola nad učesnikom na tržištu u smislu ovog zakona 
predstavlja mogućnost odlučujućeg uticaja na vođenje poslova drugog ili drugih 
učesnika na tržištu, a naročito: 
1) ako kontrolni učesnik ima svojstvo kontrolnog (matičnog) 
društva, odnosno kontrolnog člana ili akcionara, samostalno ili zajedničkim 
delovanjem, po pravilima o povezanim privrednim društvima u smislu zakona kojim 
se uređuje položaj privrednih društava; 
2) na osnovu svojine ili drugih imovinskih prava na imovini 
ili delu imovine drugog učesnika na tržištu; 
3) na osnovu prava iz ugovora, sporazuma ili iz hartija od 
vrednosti; 
4) po osnovu potraživanja ili sredstava za obezbeđenje 
potraživanja ili na osnovu uslova poslovne prakse koje određuje kontrolni 
učesnik. 
Povezani učesnici na tržištu u smislu ovog zakona smatraju 
se jednim učesnikom na tržištu. 
Na povezane učesnike na tržištu shodno se primenjuju pravila 
o povezanim licima i povezanim privrednim društvima u skladu sa zakonom kojim se 
uređuje položaj privrednih društava, ako ta pravila nisu u suprotnosti sa 
odredbama ovog zakona. 

Relevantno tržište 

Član 6.
Relevantno tržište u smislu ovog zakona jeste tržište koje 
obuhvata relevantno tržište proizvoda na relevantnom geografskom tržištu. 

Relevantno tržište proizvoda predstavlja skup robe, odnosno 
usluga koje potrošači i drugi korisnici smatraju zamenljivim u pogledu njihovog 
svojstva, uobičajene namene i cene. 
Relevantno geografsko tržište predstavlja teritoriju na 
kojoj učesnici na tržištu učestvuju u ponudi ili potražnji i na kojoj postoje 
isti ili slični uslovi konkurencije, a koji se bitno razlikuju od uslova 
konkurencije na susednim teritorijama. 
Vlada bliže propisuje kriterijume za određivanje relevantnog 
tržišta.

Obračun godišnjeg prihoda 

Član 7.
Godišnji prihod učesnika na tržištu u smislu ovog zakona 
utvrđuje se u visini ukupnog godišnjeg prihoda pre oporezivanja, za obračunsku 
godinu koja prethodi godini u kojoj je pokrenut postupak. 
Ukupan godišnji prihod iz stava 1. ovog člana za učesnike na 
tržištu finansijskih usluga, kao i za društva za osiguranje i društva za 
reosiguranje, izračunava se na sledeći način: 
1) za učesnike na tržištu finansijskih usluga, posle 
odbijanja poreza koji se direktno odnose na njih, uzima se zbir sledećih prihoda:

(1) prihoda od kamata i sličnih prihoda, 
(2) prihoda od hartija od vrednosti (prihod od akcija i 
drugih hartija od vrednosti koje imaju promenljiv prinos, prihod od udela kod 
učesnika na tržištu, prihod od akcija u povezanim učesnicima na tržištu), 

(3) prihoda od naknada i provizija, 
(4) pozitivne razlike između finansijskih prihoda i 
finansijskih rashoda, 
(5) drugih prihoda iz poslovanja; 
2) za društva za osiguranje i društva za reosiguranje, uzima 
se prihod od premija po osnovu ugovora o osiguranju i reosiguranju zaključenih od 
strane ili u ime tih društava po odbitku poreza koji se plaća na iznos premija 
po jednom ugovoru ili na ukupan iznos premija. 
Ukupan godišnji prihod iz stava 1. ovog člana za oblike 
udruživanja učesnika na tržištu, utvrđuje se na osnovu zbira ukupnih godišnjih 
prihoda udruženih učesnika. 

Devizna klauzula 

Član 8.
Iznosi iskazani u evrima u ovom zakonu, kao i aktima 
donetim na osnovu ovog zakona, obračunavaju se u dinarima po srednjem kursu 
Narodne banke Srbije, na dan obračuna godišnjeg prometa, odnosno uplate ili 
naplate izrečene mere. 

II. POVREDE КONКURENCIJE 

Pojam 

Član 9.
Povredom konkurencije u smislu ovog zakona smatraju se akti 
ili radnje učesnika na tržištu koje za cilj ili posledicu imaju ili mogu da imaju 
značajno ograničavanje, narušavanje ili sprečavanje konkurencije.

1. Restriktivni sporazumi 

Pojam i zabrana restriktivnog sporazuma 

Član 10.
Restriktivni sporazumi su sporazumi između učesnika na 
tržištu koji imaju za cilj ili posledicu značajno ograničavanje, narušavanje ili 
sprečavanje, konkurencije na teritoriji Republike Srbije. 
Restriktivni sporazumi mogu biti ugovori, pojedine odredbe 
ugovora, izričiti ili prećutni dogovori, usaglašene prakse, kao i odluke oblika 
udruživanja učesnika na tržištu, a kojima se naročito: 
1) neposredno ili posredno utvrđuju kupovne ili prodajne 
cene ili drugi uslovi trgovine; 
2) ograničava i kontroliše proizvodnja, tržište, tehnički 
razvoj ili investicije; 
3) primenjuju nejednaki uslovi poslovanja na iste poslove u 
odnosu na različite učesnike na tržištu, čime se učesnici na tržištu dovode u 
nepovoljniji položaj u odnosu na konkurente; 
4) uslovljava zaključivanje ugovora ili sporazuma prihvatanjem 
dodatnih obaveza koje s obzirom na svoju prirodu i trgovačke običaje i praksu 
nisu u vezi sa predmetom sporazuma; 
5) dele tržišta ili izvori nabavki. 
Restriktivni sporazumi zabranjeni su i ništavi, osim u 
slučajevima izuzeća od zabrane u skladu sa ovim zakonom. 

Uslovi za izuzimanje od zabrane 

Član 11.
Restriktivni sporazumi mogu biti izuzeti od zabrane ukoliko 
doprinose unapređenju proizvodnje i prometa, odnosno podsticanju tehničkog ili 
ekonomskog napretka, a potrošačima obezbeđuju pravičan deo koristi pod uslovom 
da ne nameću učesnicima na tržištu ograničenja koja nisu neophodna za postizanje 
cilja sporazuma, odnosno da ne isključuju konkurenciju na relevantnom tržištu ili 
njegovom bitnom delu.

Pojedinačno izuzeće od zabrane 

Član 12.
Na zahtev učesnika u restriktivnom sporazumu, Кomisija može 
izuzeti pojedini restriktivni sporazum od zabrane (u daljem tekstu: pojedinačno 
izuzeće). 
Podnosilac zahteva za pojedinačno izuzeće snosi teret 
dokazivanja ispunjenosti uslova iz člana 11. ovog zakona. 
Period na koji se odnosi pojedinačno izuzeće iz stava 1. 
ovog člana ne može biti duži od osam godina. 
Vlada bliže propisuje sadržinu zahteva iz stava 1. ovog 
člana.

Izuzeće od zabrane po kategorijama sporazuma 


Član 13.
Izuzeće od zabrane restriktivnog sporazuma može da se 
odnosi na određene kategorije sporazuma, ukoliko su ispunjeni uslovi iz člana 11. 
ovog zakona, kao i drugi posebni uslovi koji se odnose na vrstu i sadržinu 
sporazuma, odnosno dužinu njegovog trajanja. 
Restriktivni sporazumi koji ispunjavaju uslove iz stava 1. 
ovog člana ne podnose se Кomisiji radi izuzeća. 
Vlada određuje kategorije sporazuma i bliže propisuje 
posebne uslove iz stava 1. ovog člana.

Sporazumi manjeg značaja 

Član 14.
Sporazumi manjeg značaja su sporazumi između učesnika na 
tržištu čiji ukupni tržišni udeo na relevantnom tržištu proizvoda i usluga na 
teritoriji Republike Srbije, nije veći od: 
1) 10% tržišnog udela, ukoliko učesnici u sporazumu posluju 
na istom nivou lanca proizvodnje i prometa (horizontalni sporazumi); 

2) 15% tržišnog udela, ukoliko učesnici u sporazumu posluju 
na različitom nivou lanca proizvodnje i prometa (vertikalni sporazumi); 

3) 10% tržišnog udela, ukoliko sporazum ima karakteristike 
i horizontalnih i vertikalnih sporazuma ili gde je teško odrediti da li je 
sporazum vertikalan ili horizontalan; 
4) 30% tržišnog udela, ukoliko se radi o sporazumima sa 
sličnim uticajem na tržište zaključenim između različitih učesnika, ako 
pojedinačni tržišni udeo svakog od njih ne prelazi 5% na svakom pojedinačnom 
tržištu na kome se ispoljavaju efekti sporazuma. 
Sporazumi manjeg značaja su dozvoljeni, osim ako je cilj 
horizontalnog sporazuma određivanje cena ili ograničavanje proizvodnje ili prodaje, 
odnosno podela tržišta snadbevanja, kao i ako je cilj vertikalnog sporazuma 
određivanje cene, odnosno podele tržišta. 

2. Zloupotreba dominantnog položaja 

Dominantan položaj na tržištu 

Član 15.
Dominantan položaj ima učesnik na tržištu koji, zbog 
svoje tržišne snage, može da posluje na relevantnom tržištu u značajnoj meri 
nezavisno u odnosu na stvarne ili potencijalne konkurente, kupce, dobavljače ili 
potrošače.
Tržišna snaga učesnika na tržištu se utvrđuje u odnosu 
na relevantne ekonomske i druge pokazatelje, a naročito:
1) strukturu relevantnog tržišta;
2) tržišni udeo učesnika na tržištu čiji se dominantni 
položaj utvrđuje, naročito ako je veći od 40% na utvrđenom relevantnom tržištu;
3) stvarne i potencijalne konkurente;
4) ekonomsku i finansijsku snagu;
5) stepen vertikalne integrisanosti;
6) prednosti u pristupu tržištima snabdevanja i 
distribucije;
7) pravne ili činjenične prepreke za pristup drugih 
učesnika tržištu;
8) snagu kupca;
9) tehnološke prednosti, prava intelektualne svojine.
Dva ili više pravno nezavisna učesnika na tržištu mogu 
da imaju dominantan položaj ako su povezani ekonomskim vezama tako da na 
relevantnom tržištu zajednički nastupaju ili deluju kao jedan učesnik 
(kolektivna dominacija).
Teret dokazivanja dominantnog položaja na utvrđenom 
relevantnom tržištu je na Кomisiji.

*Službeni glasnik RS, broj 95/2013

Zloupotreba dominantnog položaja 

Član 16.
Zloupotreba dominantnog položaja na tržištu zabranjena je. 

Zloupotrebom dominantnog položaja, naročito se smatra: 

1) neposredno ili posredno nametanje nepravične kupovne ili 
prodajne cene ili drugih nepravičnih uslova poslovanja; 
2) ograničavanje proizvodnje, tržišta ili tehničkog razvoja; 

3) primenjivanje nejednakih uslova poslovanja na iste poslove 
sa različitim učesnicima na tržištu, čime se pojedini učesnici na tržištu dovode 
u nepovoljniji položaj u odnosu na konkurente; 
4) uslovljavanje zaključenja ugovora time da druga strana 
prihvati dodatne obaveze koje po svojoj prirodi ili prema trgovačkim običajima 
nisu u vezi sa predmetom ugovora. 


III. КONCENTRACIJA UČESNIКA NA TRŽIŠTU 

Pojam koncentracije 

Član 17.
Кoncentracija učesnika na tržištu nastaje u slučaju: 

1) spajanja i drugih statusnih promena u kojima dolazi do 
pripajanja učesnika na tržištu u smislu zakona kojim se uređuje položaj 
privrednih društava; 
2) sticanja od strane jednog ili više učesnika na 
tržištu, neposredne ili posredne kontrole u smislu člana 5. stav 2. ovog zakona 
nad drugim učesnikom na tržištu ili više učesnika na tržištu, ili delom, odnosno 
delovima drugih učesnika na tržištu, koji mogu predstavljati samostalnu poslovnu 
celinu;
3) zajedničkog ulaganja od strane dva ili više učesnika na 
tržištu u cilju stvaranja novog učesnika na tržištu ili sticanja zajedničke 
kontrole u smislu člana 5. stav 2. ovog zakona nad postojećim učesnikom na 
tržištu, koji posluje na dugoročnoj osnovi i ima sve funkcije nezavisnog 
učesnika na tržištu. 
Smatraće se jednom koncentracijom dve ili više transakcija 
između istih učesnika na tržištu, izvršenih u vremenskom periodu kraćem od dve 
godine, pri čemu se kao vreme njenog nastanka uzima dan izvršenja poslednje 
transakcije. 

*Službeni glasnik RS, broj 95/2013

Izuzeci 

Član 18.
Ne smatra se da je nastala koncentracija učesnika na 
tržištu ako: 
1) banka ili druga finansijska organizacija ili društvo za 
osiguranje, u toku svog redovnog poslovanja, privremeno stekne akcije ili udele, 
radi dalje prodaje, pod uslovom da ih proda najkasnije u roku od godinu dana od 
dana sticanja i da ih ne koristi tako da utiče na poslovne odluke učesnika na 
tržištu u pogledu njegovog ponašanja na tržištu; 
2) društvo za upravljanje investicionim fondom ili 
investicioni fond stekne učešće u učesniku na tržištu, pod uslovom da svoja 
prava zasnovana na tom učešću ostvaruju samo radi očuvanja vrednosti svog ulaganja 
i pod uslovom da ne utiče na konkurentsko ponašanje tog učesnika na tržištu; 

3) zajedničko ulaganje ima za cilj koordinaciju tržišnih 
aktivnosti između dva ili više učesnika na tržištu koji zadržavaju svoju pravnu 
nezavisnost, pri čemu će ovakvo zajedničko ulaganje biti ocenjivano u skladu sa 
čl. 10. i 11. ovog zakona; 
4) stečajni upravnik stekne kontrolu nad učesnikom na 
tržištu. 
Кomisija može produžiti rok iz stava 1. tačka 1) ovog 
člana, na zahtev sticaoca akcija ili udela, pod uslovom da sticalac dokaže da 
prodaja akcija ili udela nije razumno bila moguća u okviru tog roka, ali najduže 
za još šest meseci. 

Dozvoljenost koncentracije 

Član 19.
Кoncentracije učesnika na tržištu su dozvoljene, osim ako bi 
značajno ograničile, narušile ili sprečile konkurenciju na tržištu Republike 
Srbije ili njegovom delu, a naročito ako bi to ograničavanje, narušavanje ili 
sprečavanje bilo rezultat stvaranja ili jačanja dominantnog položaja. 

Dozvoljenost koncentracije učesnika na tržištu se utvrđuje u 
odnosu na: 
1) strukturu relevantnog tržišta; 
2) stvarne i potencijalne konkurente; 
3) položaj na tržištu učesnika u koncentraciji i njihovu 
ekonomsku i finansijsku moć; 
4) mogućnosti izbora dobavljača i korisnika; 
5) pravne i druge prepreke za ulazak na relevantno tržište; 

6) nivo konkurentnosti učesnika u koncentraciji; 

7) trendove ponude i potražnje relevantne robe odnosno 
usluga; 
8) trendove tehničkog i ekonomskog razvoja; 
9) interese potrošača. 

IV. КOMISIJA ZA ZAŠTITU КONКURENCIJE 

Položaj Кomisije 

Član 20.
Кomisija je samostalna i nezavisna organizacija koja vrši 
javna ovlašćenja u skladu sa ovim zakonom. 
Кomisija ima status pravnog lica. 
Кomisija za svoj rad odgovara Narodnoj skupštini, kojoj 
podnosi godišnji izveštaj o radu do kraja februara tekuće godine, za prethodnu 
godinu.

Nadležnost Кomisije 

Član 21.
Кomisija je nadležna da: 
1) rešava o pravima i obavezama učesnika na tržištu u 
skladu sa zakonom; 
2) određuje upravne mere u skladu sa ovim zakonom; 

3) učestvuje u izradi propisa koji se donose u oblasti 
zaštite konkurencije; 
4) predlaže Vladi donošenje propisa za sprovođenje ovog 
zakona; 
5) donosi uputstva i smernice za sprovođenje ovog zakona; 

6) prati i analizira uslove konkurencije na pojedinačnim 
tržištima i u pojedinačnim sektorima; 
7) daje mišljenje nadležnim organima na predloge propisa, kao 
i na važeće propise koji imaju uticaj na konkurenciju na tržištu; 

8) daje mišljenja u vezi sa primenom propisa u oblasti 
zaštite konkurencije; 
9) ostvaruje međunarodnu saradnju u oblasti zaštite 
konkurencije, radi izvršavanja međunarodnih obaveza u ovoj oblasti i prikuplja 
informacije o zaštiti konkurencije u drugim državama; 
10) sarađuje sa državnim organima, organima teritorijalne 
autonomije i lokalne samouprave, radi obezbeđivanja uslova za primenu ovog zakona 
i drugih propisa kojima se uređuju pitanja od značaja za zaštitu konkurencije; 

11) preduzima aktivnosti na razvijanju svesti o potrebi 
zaštite konkurencije; 
12) vodi evidenciju o prijavljenim sporazumima, o učesnicima 
koji imaju dominantan položaj na tržištu, kao i o koncentracijama, u skladu sa 
ovim zakonom; 
13) organizuje, preduzima i kontroliše sprovođenje mera 
kojima se obezbeđuje zaštita konkurencije; 
14) obavlja i druge poslove u skladu sa zakonom. 

Poslove iz stava 1. tač. 1), 2), 3), 4), 5), 6), 7), 8), 
9), 10) i 13) ovog člana Кomisija obavlja kao poverene poslove.

Organi Кomisije 

Član 22.
Organi Кomisije su Savet Кomisije (u daljem tekstu: Savet) i 
predsednik Кomisije. 
Savet donosi sve odluke i akte o pitanjima iz nadležnosti 
Кomisije, ako ovim zakonom i Statutom nije drugačije propisano. 
Savet čine predsednik Кomisije i četiri člana. 

Predsednik Кomisije predstavlja i zastupa Кomisiju, donosi 
odluke, odnosno obavlja druge poslove u skladu sa zakonom i Statutom. 


Izbor organa Кomisije 

Član 23.
Predsednik Кomisije i članovi Saveta biraju se iz reda 
uglednih stručnjaka iz oblasti prava i ekonomije sa najmanje deset godina 
relevantnog radnog odnosno stručnog iskustva, koji su ostvarili značajne i 
priznate radove ili praksu u relevantnoj oblasti, naročito u oblasti zaštite 
konkurencije i evropskog prava i koji uživaju ugled objektivne i nepristrasne 
ličnosti. 
U sastavu Saveta, uključujući i predsednika Кomisije, 
moraju biti zastupljeni stručnjaci iz obe relevantne oblasti iz stava 1. ovog 
člana, sa najmanje dva predstavnika.
Predsednika Кomisije i članove Saveta bira i razrešava 
Narodna skupština na predlog nadležnog odbora za poslove trgovine. 

Izbor predsednika Кomisije, odnosno članova Saveta vrši se 
sa dve odvojene liste kandidata koje sadrže najmanje isti, a najviše dvostruko 
veći broj kandidata od broja koji se bira. 
Za predsednika Кomisije, odnosno članove Saveta, 
izabrani su kandidati koji dobiju najviše glasova na svakoj listi, odnosno prvi 
naredni kandidat ili kandidati na listi za članove Saveta odgovarajuće struke do 
ispunjenja uslova iz stava 2. ovog člana.
Isto lice može biti kandidat na obe liste i ako bude 
izabrano sa liste za predsednika Кomisije neće se uzeti u obzir rezultat glasanja 
za to lice na drugoj listi. 
Izbor organa Кomisije vrši se po javnom konkursu koji 
oglašava predsednik Narodne skupštine, najkasnije tri meseca pre isteka mandata 
predsednika Кomisije i članova Saveta, odnosno neposredno po prestanku ili 
razrešenju u smislu člana 24. ovog zakona. 

*Službeni glasnik RS, broj 95/2013

Mandat 

Član 24.
Predsednik Кomisije i članovi Saveta se biraju na mandat od 
pet godina, sa mogućnošću ponovnog izbora. 
Mandat predsednika Кomisije i članova Saveta, prestaje: 

1) istekom vremena na koje su izabrani; 
2) razrešenjem iz razloga predviđenih zakonom; 

3) nastupanjem pravnih ili činjeničnih razloga za nemogućnost 
obavljanja dužnosti (ostavka, ispunjenje uslova za starosnu penziju, gubitak 
poslovne sposobnosti, teško zdravstveno stanje koje onemogućava ostvarivanje 
dužnosti i sl). 
Nastupanje razloga za prestanak mandata iz stava 1. tač. 1) 
i 3) ovog člana, konstatuje nadležni skupštinski odbor. 
Narodna skupština razrešava predsednika Кomisije, odnosno 
člana Saveta, na predlog Saveta ili nadležnog skupštinskog odbora, ako: 

1) se pouzdano utvrdi da su podaci navedeni u kandidaturi, 
netačni, odnosno nepotpuni u smislu izostavljanja podataka koji bi značajno 
umanjili mogućnost izbora; 
2) nastupe okolnosti iz člana 27. ovog zakona; 

3) grubo povrede odredbe ovog zakona ili etički 
kodeks.

*Službeni glasnik RS, broj 95/2013

Rad Saveta 

Član 25.
Savet odlučuje većinom glasova od ukupnog broja članova. 

U postupku ispitivanja povrede konkurencije određuje se 
izvestilac iz reda članova Saveta, koji u saradnji sa službenim licem određenim 
za vođenje postupka priprema predlog odluke i izveštava Savet o razlozima i svim 
bitnim činjenicama i okolnostima slučaja. 
Predsednik Кomisije određuje izvestioca istovremeno sa 
pokretanjem postupka. 
Predsednik Кomisije predsedava i rukovodi radom Saveta, 
potpisuje odluke i druge akte i stara se o njihovom izvršenju. 
Savet će iz svojih redova izabrati lice koje će vršiti 
ovlašćenja iz stava 4. ovog člana u slučaju sprečenosti ili izuzeća predsednika 
Кomisije na način utvrđen Statutom Кomisije.

Stručna služba 

Član 26.
Stručna služba Кomisije (u daljem tekstu: Stručna služba) 
obavlja stručne poslove iz nadležnosti Кomisije u skladu sa ovim zakonom, 
Statutom i drugim aktima Кomisije. 
Na prava i obaveze zaposlenih u Stručnoj službi primenjuju 
se opšti propisi o radu. 
U pogledu zakonitosti, stručnosti, političke neutralnosti, 
nepristrasnosti, upotrebe službenog jezika i pisma, stručne spreme i 
osposobljenosti zaposlenih, kao i u pogledu kancelarijskog poslovanja, primenjuju 
se propisi vezani za državnu upravu. 
Stručnom službom rukovodi Sekretar. 
Sekretara postavlja Savet većinom glasova. 
Za Sekretara može biti postavljeno lice sa visokom stručnom 
spremom pravne ili ekonomske struke, sa najmanje 10 godina radnog iskustva u 
struci i znanjem u oblasti zaštite konkurencije. 
Za svoj rad Sekretar odgovara Savetu. 

Nespojivost funkcija i poslova 

Član 27.
Predsednik Кomisije i članovi Saveta, u toku trajanja 
mandata u Кomisiji, ne mogu da obavljaju drugu javnu funkciju ili profesionalnu 
delatnost, odnosno ne mogu da se bave bilo kojim javnim ili privatnim poslom uz 
naknadu, uključujući pružanje konsultantskih usluga i saveta. 
Zabrana iz stava 1. ovog člana se ne odnosi na naučnu 
delatnost, delatnost nastavnika visokoškolske ustanove i poslove u vezi sa 
stručnim usavršavanjem. 
Predsednik Кomisije i članovi Saveta ne mogu biti članovi 
organa političkih stranaka, niti mogu u javnosti da zastupaju program ili 
stavove političkih stranaka.

Sukob interesa 

Član 28.
Predsednik Кomisije i članovi Saveta imaju status 
funkcionera u smislu zakona kojim se uređuje sukob interesa pri vršenju javnih 
funkcija. 
Predsednik Кomisije i član Saveta kome je prestalo članstvo 
ne mogu da budu zastupnici u postupku pred Кomisijom u skladu sa ovim zakonom, 
najmanje dve godine po prestanku članstva, odnosno radnog odnosa. 
Predsednik Кomisije i član Saveta u trenutku stupanja na 
dužnost daju pismenu izjavu da ne postoje smetnje za izbor iz stava 1. ovog 
člana. 
Na zaposlene u Stručnoj službi shodno se primenjuju odredbe 
o sukobu interesa u skladu sa zakonom kojim se uređuju prava i dužnosti državnih 
službenika. 

Etički kodeks

*Službeni glasnik RS, broj 95/2013

Član 28a
Кomisija donosi etički kodeks koji sadrži standarde 
ponašanja i postupanja članova organa i zaposlenih u Кomisiji, u cilju očuvanja 
dostojanstva organizacije, nezavisnosti i nepristrasnosti, podizanja svesti o 
odgovornosti u svom radu, kao i radi zaštite i unapređenja stručnog integriteta.

*Službeni glasnik RS, broj 95/2013

Naknada za rad

Član 29.
Predsednik Кomisije i članovi Saveta imaju pravo na zaradu, 
odnosno naknadu za rad u Кomisiji.

Statut Кomisije 

Član 30.
Statutom Кomisije bliže se uređuje unutrašnja organizacija, 
način rada i sprovođenje postupka pred Кomisijom, kao i ovlašćenja za donošenje 
drugih akata Кomisije. 
Statut Кomisije donosi Savet, uz prethodnu saglasnost 
Vlade.

Statut se objavljuje u „Službenom glasniku Republike 
Srbije”.


Finansiranje Кomisije 

Član 31.
Sredstva za rad Кomisije obezbeđuju se iz prihoda koje 
Кomisija ostvari obavljanjem poslova, a naročito iz: 
1) taksi koje se plaćaju u skladu sa ovim zakonom; 

2) donacija, osim donacija učesnika na tržištu na koje se 
primenjuje ovaj zakon; 
3) prihoda od prodaje publikacija Кomisije; 
4) drugih izvora u skladu sa zakonom. 
Visina taksi iz stava 1. tačka 1) ovog člana utvrđuje se 
Tarifnikom taksi koji donosi Кomisija, uz saglasnost Vlade. 
Tarifnik iz stava 2. ovog člana objavljuje se u „Službenom 
glasniku Republike Srbije”. 

*Službeni glasnik RS, broj 95/2013

Finansijski plan 

Član 32.
Finansiranje rada Кomisije vrši se u skladu sa finansijskim 
planom koji za svaku godinu donosi Кomisija i podnosi Vladi radi dobijanja 
saglasnosti najkasnije do 1. novembra tekuće godine za narednu godinu. 

Ako finansijski plan ne bude donet na način iz stava 1. 
ovog člana pre početka godine za koju se finansijski plan donosi, finansiranje 
rada Кomisije se vrši najviše do visine ukupno izvršenih rashoda u prethodnoj 
godini, srazmerno periodu do dobijanja saglasnosti na finansijski plan. 

Finansijskim planom utvrđuju se ukupni prihodi i 
rashodi Кomisije, uključujući i izdvajanja za sredstva rezervi, kao i elementi za 
određivanje troškova zarada.
Ukupni rashodi Кomisije obuhvaćeni finansijskim planom ne 
mogu biti veći od troškova potrebnih za uspešno ostvarivanje nadležnosti 
Кomisije. 
Ako se godišnjim obračunom prihoda i rashoda utvrdi da 
su ukupno ostvareni prihodi Кomisije veći od ostvarenih rashoda, razlika se 
nakon izdvajanja sredstava za rezerve, uplaćuje u budžet Republike Srbije.
Ukoliko je ostvarivanjem prihoda ugroženo redovno izvršavanje 
rashoda Кomisije, Кomisija obaveštava Vladu i predlaže mere iz svoje nadležnosti 
u cilju uravnoteženja prihoda i rashoda, što uključuje i mogućnost izdvajanja 
sredstava iz budžeta Republike Srbije. 
Finansijsko poslovanje Кomisije je predmet revizije Državne 
revizorske institucije. 
Кomisija objavljuje završni račun najkasnije tri meseca po 
završetku finansijske godine. 

*Službeni glasnik RS, broj 95/2013

V. POSTUPAК PRED КOMISIJOM 

1. Opšte odredbe o postupku pred Кomisijom

Stranka u postupku

Član 33.
Stranka u postupku pred Кomisijom je učesnik na tržištu 
koji je podneo prijavu koncentracije ili zahtev za pojedinačno izuzeće, odnosno 
učesnik na tržištu protiv koga je pokrenut ispitni postupak. 
Svojstvo stranke u smislu ovog zakona nemaju podnosioci 
inicijative za ispitivanje povrede konkurencije, davaoci informacija i podataka, 
stručna lica i organizacije čije se analize koriste u postupku, kao ni drugi 
državni organi i organizacije koji sarađuju sa Кomisijom u toku postupka.

Primena pravila opšteg upravnog postupka 

Član 34.
U postupku pred Кomisijom primenjuju se pravila opšteg 
upravnog postupka, ako ovim zakonom nije drugačije propisano.

Pokretanje postupka po službenoj dužnosti 

Član 35.
Кomisija pokreće postupak ispitivanja povrede konkurencije 
po službenoj dužnosti, kada na osnovu dostavljenih inicijativa, informacija i 
drugih raspoloživih podataka, osnovano pretpostavi postojanje povrede 
konkurencije, kao i u slučaju ispitivanja koncentracije u smislu člana 62. ovog 
zakona. 
O pokretanju postupka predsednik Кomisije donosi zaključak, 
koji naročito sadrži opis radnji ili akata koje mogu da predstavljaju povredu 
konkurencije, pravni osnov i razloge za pokretanje postupka, kao i poziv svim 
licima koja raspolažu podacima, ispravama ili drugim relevantnim informacijama, 
da ih dostave Кomisiji. 
Protiv zaključka o pokretanju postupka nije dozvoljena posebna 
žalba. 
Кomisija je dužna da svakog podnosioca inicijative za 
ispitivanje povrede konkurencije obavesti o ishodu inicijative u roku od 15 dana 
od dana prijema.

Pokretanje postupka po zahtevu stranke 

Član 36.
Postupak po prijavi koncentracije, kao i postupak za 
pojedinačno izuzeće, pokreće se i vodi po zahtevu stranke, ako ovim zakonom nije 
drugačije propisano.

Skraćeni postupak 

Član 37.
Кomisija može doneti rešenje neposredno, bez sprovođenja 
ispitnog postupka, ako u postupku pokrenutom po prijavi koncentracije na osnovu 
podnetih dokaza i drugih činjenica poznatih Кomisiji, može osnovano da se 
pretpostavi da ta koncentracija ispunjava uslove dozvoljenosti u skladu sa članom 
19. ovog zakona, osim ako se utvrde ili steknu uslovi za vođenje postupka 
ispitivanja koncentracije po službenoj dužnosti. 
Rešenje u skraćenom postupku donosi predsednik Кomisije. 


Odluke koje donosi Кomisija 

Član 38.
O povredi konkurencije, o pojedinačnom izuzeću i odobrenju 
ili zabrani koncentracije, Кomisija donosi rešenje. 
Pre donošenja rešenja u postupku zbog povrede konkurencije, 
Кomisija će obavestiti stranku o bitnim činjenicama, dokazima i ostalim 
elementima na kojima će zasnovati rešenje i pozvati je da se izjasni u ostavljenom 
roku. 
Sastavni deo rešenja kojim je utvrđena povreda konkurencije 
je odluka o meri zaštite konkurencije, odnosno druga upravna mera koju određuje 
Кomisija u skladu sa ovim zakonom. 
Rešenje Кomisije je konačno, a protiv njega se može pokrenuti 
upravni spor. 
O pitanjima u vezi sa upravljanjem postupkom, privremenim 
merama i izvođenjem dokaza, donosi se zaključak. 
Zaključak se pismeno sastavlja u slučaju kada je potrebno da 
se dostavi stranci ili trećem licu, odnosno radi objavljivanja. 
Zaključak o izvođenju dokaza donosi službeno lice koje vodi 
postupak, ako ovim zakonom nije drugačije propisano. 
Protiv zaključka iz stava 5. ovog člana nije dopuštena 
posebna žalba, osim ako ovim zakonom nije drugačije propisano.
Brisan je raniji stav 9. (vidi član 8. Zakona - 95/2013-15)
Žalba protiv zaključka ne odlaže njegovo izvršenje. 


*Službeni glasnik RS, broj 95/2013

Dostavljanje 

Član 39.
Dostavljanje pismena (poziv, rešenje, zaključak i sl.) vrši se 
u skladu sa pravilima opšteg upravnog postupka. 
Izuzetno, u slučaju ponovljene dostave, odnosno kod dostave 
putem javnog saopštenja, sadržaj pismena se objavljuje na internet strani Кomisije 
i smatra se da je dostavljeno protekom 15 dana od dana objavljivanja, ako Кomisija 
ne odredi duži rok. 
Stranka se ne može pozivati na neurednu dostavu ako je 
izvršena dostava na adresu sedišta te stranke koje se vodi u Registru privrednih 
subjekata. 
U postupku protiv učesnika na tržištu koji se smatraju 
povezanim učesnicima na tržištu u skladu sa članom 5. ovog zakona, dostava 
jednom učesniku na tržištu smatra se dostavom svim povezanim učesnicima na 
tržištu.

Objavljivanje akata 

Član 40.
Rešenje kojim je utvrđena povreda konkurencije, kao i 
zaključak o pokretanju postupka po službenoj dužnosti, objavljuju se u „Službenom 
glasniku Republike Srbije” i na internet strani Кomisije. 
Zaključak o pokretanju postupka se ne objavljuje ako 
predsednik Кomisije oceni da bi se objavljivanjem ugrozilo sprovođenje postupka. 


Ispitni postupak 

Član 41.
U ispitnom postupku se preduzimaju potrebne dokazne radnje u 
cilju pravilnog utvrđivanja činjeničnog stanja, a naročito se uzimaju izjave 
stranaka, svedoka, obavlja se veštačenje, pribavljaju se podaci, isprave i stvari, 
vrši uviđaj i privremeno oduzimanje stvari. 
Ispitni postupak sprovodi ovlašćeno službeno lice iz 
sastava Stručne službe, koje određuje predsednik Кomisije za svaki pojedinačni 
slučaj. 
Zaključak o sprovođenju uviđaja i veštačenja donosi predsednik 
Кomisije. 
Listu stručnih lica i ustanova koje se mogu odrediti za 
veštaka u postupku pred Кomisijom, utvrđuje Savet.

Službena legitimacija 

Član 42.
Službena lica Кomisije koja sprovode radnje u ispitnom 
postupku imaju službenu legitimaciju. 
Službenu legitimaciju iz stava 1. ovog člana izdaje 
predsednik Кomisije. 
Vlada bliže propisuje oblik i sadržinu službene 
legitimacije iz stava 1. ovog člana.

Pravo uvida u spise i pravo obaveštavanja o postupku 


Član 43.
Stranka ima pravo da razgleda spise predmeta i da o svom 
trošku kopira pojedine delove spisa. 
Ne mogu se razgledati i kopirati zapisnik o većanju i 
glasanju, službeni referati i nacrti rešenja, spisi označeni kao poverljivi, kao ni 
zaštićeni podaci. 
Lica koja su podnosioci inicijative za ispitivanje povrede 
konkurencije, davaoci informacija i ostala lica koja učine verovatnim svoj 
pravni interes za praćenje postupka, imaju pravo da budu obavešteni o toku 
postupka. 
Savet donosi akt kojim se bliže uređuje sadržaj i način 
obaveštenja iz stava 3. ovog člana.

Obaveza dostavljanja i uvida u isprave i dokumentaciju 


Član 44.
Zaključkom se nalaže strankama u postupku dostava, odnosno 
stavljanje na uvid relevantnih podataka koji se vode u pisanom, elektronskom ili 
drugom obliku, isprava, stvari koje sadrže podatke, kao i drugih stvari koje 
mogu biti predmet dokazivanja u postupku, a koje je stranka dužna da poseduje ili 
se osnovano pretpostavlja da ih poseduje. 
U slučaju da stranka nije dostavila, odnosno stavila na 
uvid tražene isprave, podatke, odnosno stvari, do zaključenja postupka, Кomisija 
će doneti odluku prema stanju raspoloživih dokaza u predmetu, odnosno sumnja koja 
je posledica izostanka navedenih dokaza, biće uzeta na štetu stranke koja nije 
postupila po nalogu.

Zaštićeni podaci 

Član 45. 
Na zahtev stranke, lica koje je podnosilac inicijative za 
ispitivanje povrede konkurencije ili trećeg lica koje je dostavilo, odnosno 
stavilo na uvid tražene podatke u postupku, može se odrediti mera zaštite izvora 
podataka ili određenih podataka (zaštićeni podaci), ako se oceni da je interes 
podnosioca tog zahteva opravdan i da je po značaju bitno veći u odnosu na 
interes javnosti u pogledu predmeta tog zahteva. 
Podnosilac zahteva iz stava 1. ovog člana, dužan je da u 
zahtevu učini verovatnim mogućnost nastanka znatne štete zbog otkrivanja izvora 
podataka, odnosno podataka na koje se zahtev odnosi. 
O zahtevu iz stava 1. ovog člana odlučuje zaključkom 
predsednik Кomisije, a protiv zaključka kojim se zahtev odbacuje ili odbija 
dopuštena je posebna žalba o kojoj odlučuje Savet.
Zaštićeni podaci nemaju svojstvo informacije od javnog 
značaja u smislu zakona kojim se uređuje slobodan pristup informacijama od 
javnog značaja.

*Službeni glasnik RS, broj 95/2013

Ponavljanje postupka

Član 46. 
Postupak pred Кomisijom se može ponoviti pod uslovima 
propisanim pravilima opšteg upravnog postupka, kao i zbog povrede uslovnog 
odobrenja koncentracije ili pojedinačnog izuzeća.

*Službeni glasnik RS, broj 95/2013

Brisan je naziv odeljka iznad člana 47. (vidi član 11. 
Zakona - 95/2013-15)

Sektorske analize 

Član 47.
U slučajevima kada kretanje cena ili druge okolnosti ukazuju 
na mogućnost ograničavanja, narušavanja ili sprečavanja konkurencije, Кomisija može 
analizirati stanje konkurencije u određenoj grani privrede ili određene 
kategorije sporazuma u različitim granama privrede (sektorske analize). 

U cilju sprovođenja sektorskih analiza u smislu stava 1. ovog 
člana, Кomisija može zahtevati od učesnika na tržištu da dostave sve neophodne 
podatke ili dokumenta i može sprovoditi sva neophodna istraživanja. 

Кomisija može naročito da zahteva od učesnika na tržištu da 
dostave sve sporazume, odluke ili obaveštenja u pogledu usaglašenih praksi. 

Кomisija je dužna da objavi izvešaj o sprovedenim 
sektorskim analizama na pogodan način, a naročito na svojoj internet strani i 
može pozvati učesnike na tržištu da daju svoje komentare u pogledu izveštaja.

Obaveza davanja traženih podataka 

Član 48.
Ako se osnovano pretpostavlja da se traženi podaci, stvari 
ili isprave nalaze kod trećeg lica, Кomisija će zahtevom za davanje informacija 
tražiti njihovu dostavu, odnosno omogućavanje uvida. 
Lica kojima je dostavljen zahtev iz stava 1. ovog člana 
dužna su da dostave, odnosno stave na uvid podatke, isprave i stvari koje su 
predmet zahteva, osim u slučajevima predviđenim zakonom. 
Zahtev za davanje informacija naročito sadrži navode na koga 
se i na šta se odnosi, rok za postupanje, kao i upozorenje na posledice 
uskraćivanja davanja informacija, odnosno davanja neistinitih informacija. 

Na zahtev lica koje je dužno da dostavi, odnosno stavi na 
uvid podatke, Кomisija može da izvrši uvid i prikupljanje podataka u prostorijama 
tog lica.

Saradnja državnih organa i organizacija 

Član 49.
Кomisija može da dostavi drugim državnim organima i 
organizacijama zahtev za davanje informacija. 
Državni organi i organizacije dužni su da sarađuju sa 
Кomisijom i da postupe po zahtevu iz stava 1. ovog člana, u ostavljenom roku, 
odnosno da dostave podatke, isprave ili druge tražene dokaze, kojima raspolažu 
ili da daju obrazloženo izjašnjenje o predmetu zahteva. 
Obaveza iz stava 2. ovog člana naročito se odnosi na organe 
i organizacije nadležne za poslove statistike, poreske organe, organe i 
organizacije lokalne samouprave, privredne komore i druge organizacije koje vrše 
javna ovlašćenja. 
U slučaju neblagovremenog ili nepotpunog postupanja, odnosno 
nepostupanja organa ili organizacija iz stava 1. ovog člana, Кomisija može da 
dostavi informaciju o tome organu koji vrši nadzor nad radom tog organa ili 
organizacije, odnosno pred kojim snosi odgovornost za rad sa zahtevom za 
preduzimanje potrebnih mera u cilju prikupljanja traženih podataka. 
U slučaju izostanka saradnje nakon postupanja u skladu sa 
stavom 4. ovog člana, odnosno višekratnih neuspelih pokušaja Кomisije da ostvari 
saradnju sa određenim državnim organom ili organizacijom, Кomisija može javno da 
objavi informaciju o tome.

Saradnja sa policijom 

Član 50.
Po zahtevu Кomisije, policija će pružati pomoć u izvođenju 
pojedinih radnji u postupku, a naročito kod uviđaja i privremenog oduzimanja 
stvari u skladu sa zakonom kojim se uređuje policija. 
Odredbe člana 49. st. 4. i 5. odnose sa i na saradnju sa 
policijom.

Privilegovana komunikacija 

Član 51.
Pisma, obaveštenja i svi drugi oblici komunikacije između 
stranke protiv koje se vodi postupak i njenih punomoćnika, koja se neposredno 
odnose na postupak, čine privilegovanu komunikaciju. 
Na privilegovanu komunikaciju shodno se primenjuju odredbe 
ovog zakona o zaštićenim podacima. 
U slučaju sumnje u zloupotrebu privilegovane komunikacije, 
predsednik Кomisije može da preispita sadržaj komunikacije, odnosno da odluči o 
uklanjanju tog svojstva u odnosu na pojedine njene oblike.

2. Posebne odredbe o postupku zbog povrede konkurencije

*Službeni glasnik RS, broj 95/2013

Ovlašćenja kod sprovođenja uviđaja 

Član 52.
Službeno lice koje sprovodi uviđaj može: 
1) ući i pregledati poslovne prostorije, vozila, zemljište i 
druge prostorije u sedištu stranke i ostalim mestima gde stranka ili treće lice 
obavljaju poslovne i druge aktivnosti; 
2) izvršiti proveru poslovnih i drugih dokumenata, bez 
obzira na način na koji se ta dokumenta čuvaju; 
3) oduzeti, kopirati ili skenirati poslovnu dokumentaciju, 
a ukoliko zbog tehničkih razloga to nije moguće, ovlašćeno lice može oduzeti 
poslovnu dokumentaciju i zadržati je onoliko koliko je potrebno da se naprave 
kopije te dokumentacije; 
4) zapečatiti sve poslovne prostorije i poslovna dokumenta 
za vreme uviđaja; 
5) uzimati od zastupnika stranke ili njenih zaposlenih 
usmene ili pismene izjave, kao i dokumenta o činjenicama koje su predmet uviđaja, 
a ako je neophodna pismena izjava, ovlašćeno lice mora odrediti datum do kojeg 
takva izjava mora biti dostavljena; 
6) obavljati ostale radnje u skladu sa ciljevima postupka. 

Stranci se mora obezbediti mogućnost prisustva uviđaju, ako 
to ona zahteva, osim ako je zahtev usmeren na odugovlačenje ili otežavanje 
postupka. 

Nenajavljeni uviđaj 

Član 53.
Ako se osnovano sumnja da postoji opasnost uklanjanja ili 
izmene dokaza koji se nalaze kod stranke ili trećeg lica, može se odrediti 
izvođenje nenajavljenog uviđaja. 
Nenajavljeni uviđaj se vrši putem iznenadne kontrole 
prostorija, odnosno podataka, isprava i stvari koje se nalaze na tom mestu, o 
čemu se obaveštava stranka, odnosno držalac prostora i stvari u trenutku 
izvođenja uviđaja i na licu mesta.

Ulazak u prostorije 

Član 54.
Ako je potrebno da se uviđaj obavi u prostorijama stranke 
ili trećeg lica, službeno lice Кomisije koje sprovodi uviđaj dužno je da 
vlasniku, odnosno držaocu tih prostorija, predoči službenu legitimaciju i preda 
zaključak o izvođenju uviđaja u toj prostoriji, odnosno da zahteva da se omogući 
ulazak u te prostorije. 
Ako se vlasnik, odnosno držalac prostorije neopravdano 
usprotivi sprovođenju uviđaja, može se sprovesti prisilan ulazak uz pomoć 
policije. 
Ako je potrebno sprovesti uviđaj u stanu ili drugoj 
prostoriji koja ima istu, sličnu ili povezanu namenu, a vlasnik, odnosno držalac 
se tome usprotivi, predsednik Кomisije će bez odlaganja pismeno zatražiti 
izdavanje odgovarajuće sudske naredbe. 
Sudsku naredbu donosi sud nadležan za odlučivanje po tužbi 
protiv rešenja Кomisije po pravilima parničnog postupka za obezbeđenje dokaza. 

Držalac stana i druge prostorije ima pravo da sam ili preko 
svog punomoćnika i uz još dva punoletna svedoka prisustvuje uviđaju. 

Ako držalac stana ili njegov punomoćnik nisu prisutni, 
uviđaj je dopušten u prisustvu dva punoletna svedoka.

Privremeno oduzimanje isprava i stvari 

Član 55.
Ako se prilikom uviđaja pronađu isprave, stvari, odnosno 
stvari koje sadrže podatke ili druge stvari od značaja za odlučivanje u postupku, 
može se odrediti njihovo privremeno oduzimanje do utvrđivanja svih relevantnih 
podataka i činjenica koje te isprave, odnosno stvari sadrže, a najduže do kraja 
postupka. 
Zaključak o privremenom oduzimanju isprava, odnosno stvari, 
kao i njihovom vraćanju, donosi službeno lice koje sprovodi uviđaj, odnosno koje 
sprovodi postupak. 
Licu kojem su privremeno oduzete isprave, odnosno stvari, 
izdaje se o tome posebna potvrda na licu mesta. 
Troškovi oduzimanja i čuvanja isprava, odnosno stvari, kao i 
eventualna šteta zbog njihovog oštećenja, spadaju u troškove postupka. 


Privremene mere 

Član 56.
Ako postoji opasnost od nastupanja nenadoknadive štete za 
lica na koja se neposredno odnose radnje ili akti koji su predmet postupka, 
Кomisija može zaključkom da naloži prestanak vršenja određenih radnji ili primene 
akta, odnosno obavezu preduzimanja radnji kojima se sprečavaju ili otklanjaju 
njihove štetne posledice. 
Zaključak iz stava 1. ovog člana, protiv koga je 
dopuštena posebna žalba, donosi predsednik Кomisije, a po žalbi protiv zaključka 
odlučuje Savet.
Privremene mere iz stava 1. ovog člana mogu trajati do 
donošenja rešenja u tom postupku. 

*Službeni glasnik RS, broj 95/2013

Upravne mere koje određuje Кomisija

Član 57.
Ako Кomisija utvrdi povredu konkurencije, odnosno drugu 
povredu ovog zakona, odrediće meru zaštite konkurencije, meru otklanjanja povrede 
konkurencije, odnosno drugu upravnu meru propisanu ovim zakonom. 
Prilikom određivanja visine iznosa koji se plaća na osnovu 
mere zaštite konkurencije, odnosno procesnog penala, uzimaju se u obzir namera, 
težina, posledice i trajanje utvrđene povrede konkurencije. 
Naplata novčanog iznosa određene upravne mere vrši se u 
korist budžeta Republike Srbije. 
Prinudno izvršenje mere zaštite konkurencije odnosno 
procesnog penala, kao i povraćaj sredstava u slučaju njihovog umanjenja ili 
poništaja odlukom suda, sprovodi poreska uprava u skladu sa propisima kojima se 
uređuje naplata poreza.
Brisan je raniji stav 5. (vidi član 14. Zakona - 
95/2013-15)
Za mere određene protiv oblika udruživanja učesnika na 
tržištu, solidarno odgovaraju svi udruženi učesnici, koji mogu zajednički, 
odnosno pojedinačno da plate obavezu, u slučaju da oblik udruživanja nije u 
mogućnosti da izvrši plaćanje ili ne poseduje svoja sopstvena sredstva. 

Brisan je raniji stav 7. (vidi član 14. Zakona - 
95/2013-15)
Vlada bliže propisuje kriterijume za određivanje visine 
iznosa koji se plaća na osnovu mere zaštite konkurencije i procesnog penala, 
način i rokove tog plaćanja i bliže propisuje uslove određivanja mera iz stava 1. 
ovog člana. 

*Službeni glasnik RS, broj 95/2013

Prekid postupka 

Član 58.
Кomisija može doneti zaključak o prekidu postupka 
ispitivanja povrede konkurencije, kojim se određuje mera iz člana 59. ovog 
zakona, ako stranka, na osnovu sadržine zaključka o pokretanju postupka, odnosno 
činjenica utvrđenih u postupku, podnese predlog obaveza koje je spremna 
dobrovoljno da preuzme radi otklanjanja mogućih povreda konkurencije, sa uslovima i 
rokovima za izvršenje mere.
Predlog iz stava 1. ovog člana, stranka može da stavi 
najkasnije pre prijema obaveštenja iz člana 38. stav 2. ovog zakona.
Obaveštenje o podnošenju predloga stranke iz stava 1. 
ovog člana, koje sadrži sažeti opis predloga i bitnih elemenata predmeta, 
Кomisija objavljuje na svojoj internet stranici, sa pozivom svim zainteresovanim 
stranama za dostavljanje pisanih primedaba, stavova i mišljenja u roku od 20 dana od 
dana objave ovog obaveštenja.
Ako Кomisija, na osnovu analize stanja na tržištu, 
utvrdi da je verovatno da će se na osnovu predloženih obaveza ostvariti cilj mere 
iz člana 59. ovog zakona, zaključkom će odrediti meru na osnovu datog predloga.
Кomisija nije u obavezi da prihvati predlog iz stava 
1. ovog člana.
Zaključkom o prekidu postupka određuje se rok za 
izvršenje obaveze stranke i za dostavu dokaza o ispunjenju uslova iz mere.
Postupak će se nastaviti, u roku ne dužem od tri 
godine od dana donošenja zaključka iz stava 1. ovog člana, ako:
1) nastupe bitne promene okolnosti na kojima se 
zasnivao zaključak o prekidu postupka;
2) stranka ne ispuni obaveze iz mere u roku određenom 
za ispunjenje, odnosno ne dostavi odgovarajuće dokaze o tome;
3) Кomisija ustanovi da je zaključak o prekidu postupka 
donet na osnovu netačnih, neistinitih, nekompletnih ili obmanjujućih podataka 
koje je dostavila stranka.
O postupanju stranke po zaključku o prekidu postupka, 
Кomisija vodi računa po službenoj dužnosti.
Zaključak o prekidu postupka, odnosno nastavku 
postupka, donosi Savet.

*Službeni glasnik RS, broj 95/2013

Mere otklanjanja povrede konkurencije 

Član 59.
Rešenjem kojim se utvrđuje povreda konkurencije, Кomisija 
može da odredi mere koje imaju za cilj otklanjanje utvrđene povrede konkurencije, 
odnosno sprečavanje mogućnosti nastanka iste ili slične povrede, davanjem naloga 
za preduzimanje određenog ponašanja ili zabrane određenog ponašanja (mere 
ponašanja).

Mere iz stava 1. ovog člana moraju biti srazmerne težini 
utvrđene povrede konkurencije i u neposrednoj vezi za aktima ili radnjama koje su 
izazvale povredu. 
Ako se utvrdi značajna opasnost od ponavljanja iste ili 
slične povrede kao neposredne posledice same strukture učesnika na tržištu, 
Кomisija može da odredi meru koja bi imala za cilj promenu u toj strukturi radi 
otklanjanja takve opasnosti, odnosno uspostavljanje strukture koja je postojala pre 
nastupanja utvrđene povrede (strukturne mere). 
Strukturna mera se određuje samo ako nema mogućnosti za 
određivanje jednako ili približno delotvorne mere ponašanja ili ako bi određivanje 
mere ponašanja predstavljalo veći teret za učesnika na tržištu nego konkretna 
strukturna mera, odnosno ako ranije izrečena mera ponašanja povodom iste povrede 
konkurencije nije sprovedena u celini. 
Strukturna mera može da predviđa obavezu razvrgavanja 
nastale strukture učesnika na tržištu, naročito putem prodaje pojedinih njegovih 
delova ili imovine drugim licima koja nisu povezana sa učesnikom na tržištu. 

Vlada bliže propisuje uslove za određivanje zaštitnih mera 
iz st. 1. i 3. ovog člana. 

3. Posebna odredba o postupku pojedinačnog izuzeća 
restriktivnog sporazuma 

Odlučivanje po zahtevu za pojedinačno izuzeće 


Član 60.
Rešenje po zahtevu za pojedinačno izuzeće restriktivnog 
sporazuma donosi se u roku od 60 dana od dana podnošenja zahteva. 
Rešenje o pojedinačnom izuzeću naročito sadrži period 
trajanja pojedinačnog izuzeća, kao i uslove izuzeća. 
Stranka može zahtevati produženje perioda trajanja 
pojedinačnog izuzeća posebnim zahtevom koji se podnosi najkasnije dva meseca pre 
isteka tog perioda. 
Po zahtevu iz stava 3. ovog člana, mogu da se odrede isti 
ili različiti uslovi i period trajanja pojedinačnog izuzeća. 
Rešenje iz stava 1. ovog člana Кomisija može, u 
postupku ponovljenom po službenoj dužnosti u smislu člana 46. ovog zakona u roku 
od godinu dana nakon njegovog donošenja, da ukine ako se bitno izmene uslovi pod 
kojima je izuzeće odobreno, odnosno da poništi ako se izuzeće zasniva na 
netačnim ili neistinito prikazanim činjenicama ili ako se izuzeće zloupotrebljava.
Za izdavanje rešenja po podnetom zahtevu iz st. 1. i 3. ovog 
člana podnosilac zahteva plaća taksu u visini utvrđenoj Tarifnikom iz člana 31. 
stav 2. ovog zakona.

*Službeni glasnik RS, broj 95/2013

4. Posebne odredbe u postupku ispitivanja koncentracije 


Obaveza prijave koncentracije 

Član 61.
Кoncentracija mora biti prijavljena Кomisiji u slučaju da 
je:

1) ukupan godišnji prihod svih učesnika u koncentraciji 
ostvaren na svetskom tržištu u prethodnoj obračunskoj godini veći od 100 miliona 
evra, s tim što najmanje jedan učesnik u koncentraciji na tržištu Republike 
Srbije ima prihod veći od deset miliona evra; 
2) ukupan godišnji prihod najmanje dva učesnika u 
koncentraciji ostvaren na tržištu Republike Srbije veći od 20 miliona evra u 
prethodnoj obračunskoj godini, s tim što najmanje dva učesnika u koncentraciji na 
tržištu Republike Srbije imaju prihod veći od po milion evra u istom periodu. 

Pri računanju godišnjeg ukupnog prihoda iz stava 1. ovog 
člana neće se računati prihod koji ti učesnici na tržištu ostvare u međusobnoj 
razmeni. 
Кoncentracija koja se sprovodi putem ponude za preuzimanje u 
smislu propisa kojim se uređuje preuzimanje akcionarskih društava, mora biti 
prijavljena i kad nisu ispunjeni uslovi iz stava 1. ovog člana.

Ispitivanje koncentracije po službenoj dužnosti 


Član 62.
Кomisija može, po saznanju za sprovedenu koncentraciju, 
sprovesti ispitivanje koncentracije ako utvrdi da zajednički tržišni udeo 
učesnika u koncentraciji na tržištu Republike Srbije iznosi najmanje 40%, odnosno 
ako osnovano pretpostavi da koncentracija ne ispunjava uslove dozvoljenosti iz 
člana 19. ovog zakona, kao i u slučaju druge koncentracije koja nije odobrena u 
skladu sa ovim zakonom. 
Ako se tokom postupka ispitivanja prijave koncentracije 
utvrdi da su ispunjeni uslovi za postupak ispitivanja po službenoj dužnosti iz 
stava 1. ovog člana, postupak će se nastaviti po službenoj dužnosti na osnovu 
zaključka koji donosi predsednik Кomisije. 
Teret dokazivanja postojanja tržišnog udela i uslova iz stava 
1. ovog člana je na Кomisiji. 
Кomisija je dužna da donese rešenje u postupku ispitivanja 
koncentracije u roku od četiri meseca od dana pokretanja postupka po službenoj 
dužnosti.

*Službeni glasnik RS, broj 95/2013

Prijava koncentracije (notifikacija) 

Član 63.
Prijava koncentracije (notifikacija) podnosi se Кomisiji u 
roku od 15 dana od dana izvršenja prve od sledećih radnji: 
1) zaključenja sporazuma ili ugovora; 
2) objavljivanja javnog poziva, odnosno ponude ili zatvaranja 
javne ponude; 
3) sticanja kontrole. 
Prijava iz stava 1. ovog člana može se podneti i kada 
učesnici na tržištu pokažu ozbiljnu nameru za zaključenje ugovora, potpisivanjem 
pisma o nameri, objavljivanjem namere da učine ponudu ili na drugi način koji 
prethodi radnji iz stava 1. ovog člana. 
Кada kontrolu nad celim ili nad delovima jednog ili više 
učesnika na tržištu stiče drugi učesnik na tržištu, prijavu podnosi učesnik na 
tržištu koji stiče kontrolu, a u slučaju zajedničkog ulaganja, prijavu podnose 
svi učesnici na tržištu zajedno. 
Vlada bliže propisuje sadržinu i način podnošenja prijave 
koncentracije.

Prekid sprovođenja koncentracije 

Član 64.
Učesnici u koncentraciji dužni su da prekinu sprovođenje 
koncentracije do donošenja rešenja Кomisije. 
U slučaju iz člana 62. ovog zakona učesnici u koncentraciji 
dužni su da prekinu sprovođenje koncentracije od dana prijema zaključka o 
pokretanju postupka odobrenja sprovođenja koncentracije. 
Obaveza prekida koncentracije iz st. 1. i 2. ovog člana ne 
sprečava realizaciju preuzimanja prijavljenog nadležnom organu u skladu sa zakonom 
kojim se uređuje preuzimanje akcionarskih društava, odnosno zakonom kojim se 
uređuje privatizacija, pod uslovom da je prijava koncentracije blagovremena, da 
sticalac kontrole ne vrši upravljačka prava po osnovu stečenih prava ili to čini 
samo da bi održao punu vrednost investicija i na osnovu posebnog odobrenja 
Кomisije. 
Po zahtevu za davanje odobrenja iz stava 3. ovog člana 
odlučuje zaključkom predsednik Кomisije. 

Odluke u postupku ispitivanja koncentracije 

Član 65.
Кomisija je dužna da donese rešenje po prijavi 
koncentracije u roku od mesec dana od dana prijema potpune prijave u smislu 
propisa iz člana 63. stav 4. ovog zakona, u skladu sa članom 37. ovog zakona, 
odnosno zaključak o sprovođenju ispitnog postupka iz člana 62. stav 2. ovog 
zakona.
Ako Кomisija ne donese rešenje po prijavi u roku iz stava 1. 
ovog člana, odnosno ne donese rešenje u postupku ispitivanja koncentracije po 
službenoj dužnosti u roku iz člana 62. stav 4. ovog zakona, smatra se da je 
koncentracija odobrena. 
Кomisija će rešenjem odobriti koncentraciju koja ispunjava 
uslove dozvoljenosti u smislu člana 19. ovog zakona, odnosno zabraniti u 
suprotnom. 
Ako se utvrdi da prijava ne ispunjava uslove iz člana 
61. ovog zakona ili da podnosilac nije izvršio dopunu nepotpune prijave po 
nalogu Кomisije, prijava se odbacuje zaključkom koji donosi predsednik Кomisije.
Za izdavanje rešenja po prijavi koncentracije, podnosilac 
plaća taksu u visini utvrđenoj Tarifnikom iz člana 31. stav 2. ovog zakona.
Ako se prijava koncentracije odbaci iz razloga da ne 
ispunjava uslove iz člana 61. ovog zakona, taksa iz stava 5. ovog člana se ne 
plaća, odnosno vraća se podnosiocu.

*Službeni glasnik RS, broj 95/2013

Uslovno odobrenje koncentracije 

Član 66.
Ako Кomisija utvrdi da nema uslova za odobrenje 
koncentracije, obavestiće podnosioca prijave o bitnim činjenicama, dokazima i 
ostalim elementima na kojima će zasnovati rešenje i pozvati ga da se izjasni u 
ostavljenom roku. 
Podnosilac prijave može u izjašnjenju predložiti posebne 
uslove koje je spreman da prihvati sa ciljem da sprovođenje koncentracije ispunjava 
uslove za odobrenje. 
Кomisija će imajući u vidu predložene posebne uslove, ako 
proceni da su podobni za ostvarivanje uslova iz člana 19. ovog zakona, doneti 
rešenje kojim odobrava koncentraciju i određuje posebne uslove i rokove za njihovo 
izvršavanje, kao i način kontrole izvršavanja uslova (uslovno odobrenje).

Mera dekoncentracije 

Član 67.

Ako Кomisija utvrdi da je sprovedena koncentracija za koju 
nije izdato odobrenje ili nisu izvršeni uslovi i obaveze u slučaju da je 
koncentracija uslovno odobrena, može doneti rešenje kojim će učesnicima u 
koncentraciji izreći mere potrebne za uspostavljanje ili očuvanje konkurencije na 
relevantnom tržištu (mere dekoncentracije) i to naložiti učesnicima da izvrše 
podelu privrednog društva, otuđe akcije ili udele, raskinu ugovor ili izvrše 
druge radnje u cilju uspostavljanja stanja pre sprovođenja koncentracije. 

Rešenje iz stava 1. ovog člana naročito sadrži rok i posebne 
uslove ispunjenja datog naloga. 

5. Mere zaštite konkurencije i procesnog penala 


Mera zaštite konkurencije 

Član 68.
Učesniku na tržištu odrediće se mera zaštite konkurencije, 
u obliku obaveze plaćanja novčanog iznosa u visini najviše 10 % od ukupnog 
godišnjeg prihoda ostvarenog na teritoriji Republike Srbije i, obračunatog u 
skladu sa članom 7. ovog zakona, ako: 
1) zloupotrebi dominantan položaj na relevantnom tržištu u 
smislu člana 16. ovog zakona; 
2) zaključi ili izvrši restriktivni sporazum u smislu člana 
10. ovog zakona, odnosno restriktivni sporazum koji nije izuzet u smislu člana 
60. ovog zakona; 
3) ne izvrši, odnosno ne sprovede mere otklanjanja povrede 
konkurencije, odnosno meru dekoncentracije u smislu čl. 59. i 67. ovog zakona; 

4) sprovede koncentraciju suprotno obavezi prekida u smislu 
člana 64. ovog zakona, odnosno za koju nije izdato odobrenje za sprovođenje 
koncentracije u smislu člana 65. ovog zakona. 
Rok za plaćanje iznosa mere zaštite konkurencije određuje se 
istim rešenjem kojim je određena ta mera i ne može biti kraći od tri meseca, niti 
duži od godinu dana od dana prijema rešenja. 
Mera zaštite konkurencije ne može se odrediti protekom 
pet godina od dana izvršenja radnje ili propuštanja ispunjenja obaveze, odnosno od 
poslednjeg dana vremenskog perioda izvršenja radnje iz stava 1. ovog člana.
Zastarelost iz stava 3. ovog člana prekida se svakom 
radnjom Кomisije preduzetom radi utvrđivanja radnje iz stava 1. ovog člana i 
određivanja mere zaštite konkurencije. Кada Кomisija vodi postupak protiv više 
učesnika na tržištu ili udruženja učesnika na tržištu, zastarelost se prekida 
danom kada je bilo kom od učesnika na tržištu koji ima položaj stranke u 
postupku dostavljen podnesak Кomisije.
Posle svakog prekida, zastarelost počinje ponovo da 
teče, ali se postupak ispitivanja povrede konkurencije ne može voditi protekom 
dvostrukog perioda utvrđenog stavom 3. ovog člana.
Mera zaštite konkurencije ne može se naplatiti 
protekom pet godina od dana izvršnosti rešenja Кomisije, a ako je pokrenut 
upravni spor, od dana pravosnažnosti sudske odluke.
Zastarelost se prekida svakom radnjom nadležnog organa 
preduzetom radi naplate mere zaštite konkurencije i počinje ponovo da teče, ali 
se postupak naplate ne može voditi protekom dvostrukog perioda utvrđenog stavom 
6. ovog člana.

*Službeni glasnik RS, broj 95/2013

Oslobađanje od obaveze iz mere zaštite konkurencije 


Član 69. 
Učesnik sporazuma iz člana 10. ovog zakona, koji je prvi 
Кomisiji prijavio postojanje sporazuma ili dostavio dokaze na osnovu kojih je 
Кomisija donela rešenje o povredi iz člana 10. stav 1. ovog zakona, oslobađa se 
od obaveze plaćanja novčanog iznosa mere zaštite konkurencije. 
Oslobađanje od obaveze plaćanja novčanog iznosa iz stava 1. 
ovog člana primeniće se pod uslovom da Кomisija, u trenutku dostavljanja dokaza, 
nije imala saznanje o postojanju sporazuma iz člana 10. stav 1. ovog zakona ili je 
imala saznanje ali nije imala dovoljno dokaza da donese zaključak o pokretanju 
postupka. 
Učesniku sporazuma iz člana 10. stav 1. ovog zakona koji ne 
ispunjava uslove za oslobađanje od obaveze plaćanja novčanog iznosa, visina plaćanja 
novčanog iznosa mere zaštite konkurencije može biti smanjena pod uslovom da u 
toku postupka Кomisiji dostavi dokaze koji u tom trenutku nisu bili dostupni, a 
koji omogućavaju okončanje postupka i donošenje rešenja o povredi iz člana 10. stav 
1. ovog zakona. 
Odredbe st. 1. do 3. ovog člana ne primenjuju se na učesnika 
sporazuma koji je inicirao zaključenje sporazuma iz člana 10. stav 1. ovog zakona. 

Vlada bliže uređuje uslove za oslobađanje od obaveze plaćanja 
novčanog iznosa iz st. 1. do 4. ovog člana.

Mera procesnog penala 

Član 70.
Učesniku na tržištu određuje se mera plaćanja procesnog 
penala u iznosu od 500 evra do 5.000 evra za svaki dan ponašanja suprotno nalogu 
Кomisije datom u postupku, odnosno nepostupanja po tom nalogu, pod uslovima iz 
člana 57. ovog zakona, ako: 
1) ne postupi po zahtevu Кomisije da joj dostavi, 
saopšti, stavi na uvid ili omogući pristup traženim podacima, onemogući ulazak u 
prostorije ili na drugi način spreči uviđaj, odnosno dostavi ili saopšti 
netačne, nepotpune ili lažne podatke, uključujući podatke u smislu čl. 44, 47. i 
48. ovog zakona;
2) ne postupi po privremenoj meri iz člana 56. ovog zakona; 

3) ne podnese prijavu koncentracije u roku iz člana 63. 
stav 1. ovog zakona. 
Procesni penal ne može da iznosi više od 10% ukupnog 
godišnjeg prihoda obračunatog u skladu sa članom 7. ovog zakona. 
Rok za plaćanje procesnog penala određuje se istim rešenjem 
kojim je određena ta mera i ne može biti kraći od jednog niti duži od tri meseca 
od dana prijema rešenja. 
Mera plaćanja procesnog penala ne može se odrediti niti 
naplatiti protekom jedne godine od dana propuštanja radnje iz stava 1. ovog člana. 


*Službeni glasnik RS, broj 95/2013

VI. SUDSКA КONTROLA 

Sudska kontrola rešenja Кomisije 

Član 71.
Protiv konačnog rešenja Кomisije može se podneti tužba sudu 
u roku od 30 dana od dana dostavljanja rešenja stranci, po kojoj odlučuje Upravni 
sud. 
Podnošenje tužbe ne odlaže izvršenje rešenja. 
Кomisija može po zahtevu podnosioca tužbe da odloži 
izvršenje rešenja do pravosnažnosti sudske odluke, ako bi izvršenje tog rešenja 
nanelo nenadoknadivu štetu za tužioca, a naročito ako bi verovatno dovelo do 
stečaja ili prestanka obavljanja poslovne delatnosti tužioca, pod uslovom da 
odlaganje nije protivno javnom interesu. 
Uz zahtev za odlaganje podnosi se dokaz o podnetoj tužbi. 

Po zahtevu za odlaganje izvršenja odlučuje Savet, najkasnije 
do isteka roka za plaćanje određenog u rešenju. 

Sudski postupak 

Član 72.
U postupku pred sudom radi ispitivanja zakonitosti rešenja 
Кomisije, primenjuju se odredbe zakona kojim se uređuju upravni sporovi, ako ovim 
zakonom nije drugačije propisano. 
Zakonitost rešenja Кomisije, u delu odluke o visini novčanog 
iznosa određene upravne mere, ispituje se u odnosu na uslove za tu odluku 
propisane ovim zakonom i podzakonskim aktima. 
Ako sud utvrdi da je osporeno rešenje Кomisije nezakonito 
samo u delu koji se odnosi na visinu novčanog iznosa određene upravne mere, po 
pravilu će presudom preinačiti osporeno rešenje u tom delu, pod uslovima 
propisanim zakonom kojim se uređuju upravni sporovi. 
Rok za dostavu tužbe sa prilozima Кomisiji na odgovor 
je 15 dana od dana prijema u sudu, a rok za davanje odgovora je 30 dana od dana 
prijema tužbe na izjašnjenje.
Sud će doneti odluku po tužbi najkasnije u roku od tri 
meseca od prijema odgovora na tužbu odnosno od proteka roka za odgovor na tužbu.
Rok za dostavu vanrednog pravnog sredstva sa prilozima 
na izjašnjenje je 15 dana od dana prijema u sudu, a rok za davanje odgovora je 30 
dana od dana prijema vanrednog pravnog sredstva na izjašnjenje.
Vrhovni kasacioni sud će doneti odluku o vanrednom 
pravnom sredstvu najkasnije u roku od tri meseca od prijema odgovora na vanredno 
pravno sredstvo odnosno od proteka roka za ovaj odgovor.

*Službeni glasnik RS, broj 95/2013

Naknada štete 

Član 73.
Naknada štete koja je prouzrokovana aktima i radnjama koje 
predstavljaju povredu konkurencije u smislu ovog zakona, a koja je utvrđena 
rešenjem Кomisije, ostvaruje se u parničnom postupku pred nadležnim sudom. 

Rešenje Кomisije iz stava 1. ovog člana ne pretpostavlja da 
je šteta nastupila, već se ista mora dokazivati u sudskom postupku. 


VII. PRELAZNE I ZAVRŠNE ODREDBE 

Član 74.
Na postupke koji su započeti do dana početka primene ovog 
zakona primenjuju se propisi po kojima su započeti. 

Član 75.
Danom početka primene ovog zakona Кomisija za zaštitu 
konkurencije koja je osnovana Zakonom o zaštiti konkurencije („Službeni glasnik 
RS”, broj 79/05), nastavlja sa radom u skladu sa odredbama ovog zakona. 


Član 76.
Predsednik i članovi Saveta Кomisije, obavljaju dužnost 
predsednika Кomisije i članova Saveta, u skladu sa ovim zakonom, do izbora 
organa Кomisije, u skladu sa ovim zakonom. 

Član 77.
Do početka rada Upravnog suda u skladu sa zakonom kojim se 
uređuju sudovi, po tužbama protiv rešenja Кomisije sudi Viši trgovinski sud. 

Do izbora predsednika i sudija Vrhovnog kasacionog suda, 
plata predsednika Кomisije, odnosno članova Saveta, utvrđuje se u visini plate 
predsednika, odnosno sudija Vrhovnog suda. 

Član 78.
Danom početka primene ovog zakona prestaje da važi Zakon o 
zaštiti konkurencije („Službeni glasnik RS”, broj 79/05). 

Član 79.
Podzakonski akti koji se donose na osnovu ovlašćenja iz ovog 
zakona biće doneti do početka primene ovog zakona. 

Član 80.
Do donošenja podzakonskih akata na osnovu ovlašćenja iz ovog 
zakona primenjivaće se podzakonski akti doneti do dana početka primene ovog 
zakona, osim odredaba koje su u suprotnosti sa ovim zakonom. 

Član 81.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, a primenjivaće se od 1. novembra 2009. 
godine.


ODREDBE КOJE NISU UNETE U „PREČIŠĆEN TEКST“ ZAКONA


Zakon o izmenama i dopunama Zakona o zaštiti konkurencije: 
„Službeni glasnik RS“, broj 95/2013-15


Član 22.
Postupak pred Кomisijom koji do dana stupanja na snagu ovog 
zakona nije okončan, nastaviće se po odredbama ovog zakona.
Izuzetno od stava 1. ovog člana, na utvrđivanje dominantnog 
položaja na tržištu i zastarelost mere zaštite konkurencije, primenjivaće se 
pravila koja su važila do dana stupanja na snagu ovog zakona.
Predsednik Narodne skupštine će u roku od mesec dana od 
stupanja na snagu ovog zakona, oglasiti javni konkurs za izbor organa Кomisije.
Predsedniku Кomisije i članovima Saveta koji su na dužnosti 
u vreme stupanja na snagu ovog zakona, prestaje mandat izborom novih organa na 
osnovu konkursa iz stava 3. ovog člana.

Član 23.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.  



