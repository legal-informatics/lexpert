






Redakcijski prečišćen tekst



ZAКON
o bankama
„Službeni glasnik RS“, br. 107 od 2. decembra 2005, 91 od 
3. decembra 2010, 14 od 4. februara 2015.

Glava I

OSNOVNE ODREDBE 

Predmet zakona

Član 1.
Ovim zakonom uređuju se osnivanje, poslovanje i 
organizacija banaka, način upravljanja bankama, kao i kontrola, restrukturiranje i 
prestanak rada banaka.
*Službeni glasnik RS, broj 14/2015

Značenje pojedinih pojmova

Član 2.
Banka je akcionarsko društvo sa sedištem u Republici 
Srbiji, koje ima dozvolu za rad Narodne banke Srbije i obavlja depozitne i 
kreditne poslove, a može obavljati i druge poslove u skladu sa zakonom. 

Brisan je raniji stav 2. (vidi član 2. Zakona - 14/2015-16)
Strana banka je pravno lice sa sedištem van Republike 
Srbije koje je, u skladu sa propisima države porekla, osnovano i u registar 
nadležnog organa te države upisano kao banka, koje poseduje dozvolu za rad 
regulatornog tela te države i koje obavlja depozitne i kreditne poslove.
Filijala je organizacioni deo banke, bez statusa pravnog 
lica, koji obavlja poslove koje može obavljati banka u skladu sa ovim zakonom.
Predstavništvo je organizacioni deo banke u inostranstvu 
ili strane banke u Republici Srbiji, bez statusa pravnog lica, koji ne obavlja 
poslove koje može obavljati banka, već poslove istraživanja tržišta, i koji 
predstavlja banku, odnosno stranu banku čiji je deo. 
Regulatorno telo je nacionalno telo koje je propisima 
određene države ovlašćeno da daje i oduzima dozvole za rad licima u finansijskom 
sektoru, vrši kontrolu ovih lica, odnosno nadzor nad tim licima ili uređuje 
njihovo poslovanje, kao i odgovarajuće telo Evropske unije sa ovim nadležnostima u 
skladu s propisima te unije.
Država porekla je država u kojoj su strana banka ili drugo 
lice u finansijskom sektoru osnovani i u kojoj su dobili dozvolu za rad.
Depozit ima značenje utvrđeno u zakonu kojim se uređuje 
osiguranje depozita. 
Кredit ima značenje utvrđeno u zakonu kojim se uređuju 
obligacioni odnosi.
Lice u finansijskom sektoru je banka, društvo za osiguranje, 
pokrovitelj emisije hartija od vrednosti, društvo za upravljanje investicionim i 
dobrovoljnim penzijskim fondovima, brokersko-dilersko društvo, privredno društvo 
koje obavlja poslove finansijskog lizinga, kao i drugo pravno lice koje se 
pretežno bavi finansijskom delatnošću u zemlji ili inostranstvu.
Indirektno vlasništvo označava mogućnost lica koje nema 
direktno vlasništvo u pravnom licu da efektivno ostvari vlasnička prava u tom 
licu koristeći vlasništvo koje drugo lice direktno ima u tom pravnom licu. 

Učešće označava kvalifikovano, znatno i kontrolno učešće.
Кvalifikovano učešće postoji kada jedno lice ima: 

1) direktno ili indirektno pravo ili mogućnost da ostvari 
najmanje 5% glasačkih prava u pravnom licu, odnosno direktno ili indirektno 
vlasništvo nad najmanje 5% kapitala tog pravnog lica, ili
2) mogućnost efektivnog vršenja uticaja na upravljanje pravnim 
licem ili na poslovnu politiku tog lica. 
Znatno učešće postoji kada jedno lice ima: 
1) direktno ili indirektno pravo ili mogućnost da ostvari 
najmanje 20% glasačkih prava u pravnom licu, odnosno direktno ili indirektno 
vlasništvo nad najmanje 20% kapitala tog pravnog lica, ili
2) mogućnost efektivnog vršenja znatnog uticaja na upravljanje 
pravnim licem ili na poslovnu politiku tog lica. 
Кontrolno učešće postoji kada jedno lice ima:
1) direktno ili indirektno pravo ili mogućnost da ostvari 
najmanje 50% glasačkih prava u pravnom licu, odnosno direktno ili indirektno 
vlasništvo nad najmanje 50% kapitala tog pravnog lica, ili
2) mogućnost izbora najmanje polovine članova upravnog 
odbora ili drugog organa rukovođenja i upravljanja tog pravnog lica, ili
3) mogućnost efektivnog vršenja dominantnog uticaja na 
upravljanje pravnim licem ili na poslovnu politiku tog lica.
Matično društvo pravnog lica je društvo koje u tom licu ima 
kontrolno učešće.
Zavisno društvo pravnog lica je društvo u kome to lice ima 
kontrolno učešće. 
Pridruženo društvo pravnog lica je društvo u kome to lice 
ima znatno učešće.
Podređeno društvo pravnog lica je zavisno ili pridruženo 
društvo tog lica. 
Grupa društava je grupa koju čine najviše matično društvo 
pravnog lica, njegova podređena društva i pridružena društva zavisnih društava 
pravnog lica.
Najviše matično društvo grupe društava je pravno lice u 
kome nijedno drugo pravno lice nema kontrolno učešće.
Bankarska grupa je grupa društava koju čine isključivo lica 
u finansijskom sektoru i u kojoj najmanje jedna banka ima svojstvo najvišeg 
matičnog društva ili svojstvo zavisnog društva. 
Bankarski holding je najviše matično društvo u bankarskoj 
grupi koje nije banka. Ako se najviše matično društvo ne može pouzdano utvrditi, 
utvrđuje ga Narodna banka Srbije. 
Povezana lica su lica koja ispunjavaju najmanje jedan od 
sledećih uslova:
1) da su dva ili više pravnih ili fizičkih lica 
povezana tako da jedno od njih ima znatno ili kontrolno učešće u drugom ili 
drugim pravnim licima;
2) da su dva ili više pravnih ili fizičkih lica 
među kojima ne postoji odnos iz tačke 1) ovog stava povezana tako da postoji 
mogućnost da se usled pogoršanja finansijskog položaja jednog lica pogorša 
sposobnost drugog ili drugih lica da izmiruju svoje obaveze;
3) da su dva ili više pravnih i fizičkih lica povezana 
tako da je fizičko lice član upravnog ili izvršnog odbora ili drugog organa 
upravljanja drugog ili drugih pravnih lica;
4) da su dva ili više pravnih i fizičkih lica povezana 
tako da članovi porodice fizičkog lica imaju znatno ili kontrolno učešće u 
drugom ili drugim pravnim licima, odnosno da su članovi upravnog ili izvršnog 
odbora ili drugog organa upravljanja tih pravnih lica;
5) da su članovi porodice fizičkih lica koja su 
članovi upravnog ili izvršnog odbora ili drugog organa upravljanja ili lica s 
posebnim ovlašćenjima i odgovornostima jednog pravnog lica istovremeno članovi 
upravnog ili izvršnog odbora ili drugog organa upravljanja ili lica s posebnim 
ovlašćenjima i odgovornostima drugog ili drugih pravnih lica.
Lica povezana s bankom su:
1) članovi bankarske grupe u kojoj je banka;
2) članovi upravnog i izvršnog odbora banke, 
članovi odbora banke utvrđenih ovim zakonom, članovi organa upravljanja i 
rukovođenja člana bankarske grupe u kojoj je banka, kao i članovi porodice ovih 
lica;
3) lica sa učešćem u banci i u licima koja su članovi 
bankarske grupe u kojoj je banka, kao i članovi porodice ovih lica;
4) pravna lica u kojima lica iz tač. 2) i 3) ovog stava 
imaju kontrolno učešće.
Članovi porodice 
fizičkog lica su:
1) njegov krvni srodnik u pravoj liniji, krvni srodnik 
u pobočnoj liniji zaključno s trećim stepenom srodstva, kao i supružnik i 
vanbračni partner ovih lica;
2) njegov supružnik i vanbračni partner i njihovi krvni 
srodnici zaključno s prvim stepenom srodstva;
3) njegov usvojilac ili usvojenik, kao i potomci 
usvojenika;
4) druga lica koja s tim licem žive u zajedničkom 
domaćinstvu.
Potkapitalizovana banka 
je banka čiji je pokazatelj adekvatnosti kapitala niži od propisanog, odnosno 
čiji je kapital niži od propisanog, kao i banka čiji je pokazatelj adekvatnosti 
kapitala niži od onog koji je, u skladu s članom 23. ovog zakona, odredila 
Narodna banka Srbije.
Sistemski značajna banka 
je banka čije bi pogoršanje finansijskog stanja ili prestanak rada imali ozbiljne 
negativne posledice na stabilnost finansijskog sistema. Sistemski značajne banke 
utvrđuje Narodna banka Srbije na osnovu kriterijuma i metodologije koje propiše, 
a koji naročito uzimaju u obzir veličinu banke, njenu povezanost sa ostalim 
učesnicima u finansijskom sistemu i zamenljivost u tom sistemu, kao i složenost 
njenog poslovanja.
Telo nadležno za 
restrukturiranje je nacionalno telo koje je propisima određene države 
ovlašćeno da nad licima u finansijskom sektoru preduzima mere koje odgovaraju 
merama restrukturiranja iz ovog zakona, kao i odgovarajuće telo Evropske unije sa 
ovakvim nadležnostima u skladu s propisima te unije.
Кritične funkcije 
su aktivnosti, usluge ili poslovi čiji bi prekid obavljanja verovatno doveo do 
ugrožavanja stabilnosti finansijskog sistema ili poremećaja u pružanju neophodnih 
usluga realnom sektoru usled veličine, tržišnog učešća i povezanosti subjekta 
koji ih obavlja sa ostalim učesnicima u finansijskom sistemu, a naročito 
uzimajući u obzir mogućnost da neko drugi nesmetano preuzme obavljanje ovih 
aktivnosti, usluga ili poslova.
Кljučne poslovne aktivnosti 
su poslovne aktivnosti i usluge povezane sa ovim aktivnostima čijim obavljanjem se 
ostvaruje znatan deo prihoda za banku ili bankarsku grupu kojoj ta banka 
pripada.
Agencija za rejting 
je lice koje se bavi dodeljivanjem kreditnih rejtinga pravnim licima i/ili 
finansijskim instrumentima.

*Službeni glasnik RS, broj 91/2010
**Službeni glasnik RS, broj 14/2015

Primena zakona kojim se uređuju privredna društva

Član 3.
Osnovne odredbe zakona kojim se uređuju privredna društva 
koje se odnose na osnivanje privrednog društva, na odgovornost osnivača i drugih 
lica, na sedište i poslovno ime, na zastupanje i zastupnike, na lica koja imaju 
dužnost prema društvu, na individualnu i derivativnu tužbu i na informisanje, 
objavljivanje i zastarelost, kao i odredbe tog zakona koje se odnose na akcije i 
druge hartije od vrednosti akcionarskog društva, primenjuju se na banke ako nisu 
u suprotnosti sa ovim zakonom.

Brisan je raniji naslov iznad člana 3a (vidi član 3. Zakona 
- 14/2015-16)

Član 3a
Brisan je (vidi član 3. Zakona - 14/2015-16)

Poslovi koje banka može obavljati

Član 4.
Banka može, u skladu sa zakonom, obavljati sledeće poslove:
1) depozitne poslove (primanje i polaganje depozita);
2) kreditne poslove (davanje i uzimanje kredita);
3) devizne, devizno-valutne i menjačke poslove;
4) poslove platnog prometa;
5) izdavanje platnih kartica;
6) poslove s hartijama od vrednosti (izdavanje hartija od 
vrednosti, poslovi kastodi banke i dr.);
7) brokersko-dilerske poslove;
8) izdavanje garancija, avala i drugih oblika jemstva 
(garancijski posao); 
9) kupovinu, prodaju i naplatu potraživanja (faktoring, 
forfeting i dr.);
10) poslove zastupanja u osiguranju;
11) poslove za koje je ovlašćena zakonom;
12) druge poslove čija je priroda srodna ili povezana s 
poslovima iz tač. 1) do 11) ovog stava a u skladu sa osnivačkim aktom i statutom 
banke.
Poslove iz stava 1. tačka 10) ovog člana banka može 
obavljati uz prethodnu saglasnost Narodne banke Srbije.
Bliže uslove i način davanja i oduzimanja saglasnosti iz 
stava 2. ovog člana propisuje Narodna banka Srbije.

Poslovi koje može obavljati samo banka

Član 5.
Niko osim banke ne može se baviti primanjem depozita.
Niko osim banke ne može se baviti davanjem kredita i 
izdavanjem platnih kartica, osim ako je za to ovlašćen zakonom.

Poslovno ime banke i neovlašćeno korišćenje reči „banka”

Član 6.
Banka u svom poslovnom imenu mora imati reč „banka”. 

Niko osim banke ne može u svom poslovnom imenu imati, 
odnosno u obavljanju svoje delatnosti upotrebiti, odnosno koristiti reč „banka” 
ili izvedenicu od te reči.

Zabrana povrede konkurencije

Član 7.
Na konkurenciju banaka na finansijskom tržištu 
primenjuje se zakon kojim se uređuje zaštita konkurencije.
*Službeni glasnik RS, broj 14/2015

Saradnja u vezi s kontrolnom funkcijom i restrukturiranjem
*Službeni glasnik RS, broj 14/2015
Član 8.
Narodna banka Srbije sarađuje s domaćim i stranim 
regulatornim telima, odnosno telima nadležnim za restrukturiranje, radi vršenja i 
unapređivanja svoje kontrolne funkcije, kao i obavljanja poslova koji se odnose na 
restrukturiranje banaka i drugih poslova utvrđenih ovim zakonom.
Narodna banka Srbije s telima iz stava 1. ovog člana 
može zaključivati sporazume za potrebe saradnje i razmene podataka (informacija) u 
vezi sa obavljanjem poslova iz tog stava.
Narodna banka Srbije s telima iz stava 1. ovog člana 
može razmenjivati podatke (informacije) pribavljene u vršenju svoje kontrolne 
funkcije, obavljanju poslova u vezi s restrukturiranjem banaka, kao i drugih 
poslova utvrđenih ovim zakonom, ako je obaveza čuvanja tajnih podataka koja važi 
za ta tela jednaka obavezi utvrđenoj članom 9b ovog zakona ili stroža od nje.
Narodna banka Srbije može dostaviti podatke 
(informacije) pribavljene od tela iz stava 1. ovog člana drugim domaćim i stranim 
regulatornim telima, odnosno telima nadležnim za restrukturiranje i drugim 
nadležnim organima, na njihov zahtev i uz prethodnu saglasnost tela od kojih je 
te podatke (informacije) pribavila, pri čemu se ti podaci (informacije) mogu 
razmenjivati samo za svrhe određene tom saglasnošću, osim ako zakonom nije 
drukčije utvrđeno.
Narodna banka Srbije može preko stranog tela nadležnog 
za restrukturiranje sprovoditi mere iz postupka restrukturiranja utvrđenog ovim 
zakonom, a može i preduzimati mere radi sprovođenja postupka restrukturiranja koji 
je pokrenulo strano telo nadležno za restrukturiranje − u skladu s međunarodnim 
ugovorom koji je Republika Srbija zaključila s državom porekla tog tela.

*Službeni glasnik RS, broj 14/2015

Upravni postupak

Član 9.
Narodna banka Srbije, u postupku utvrđenom ovim zakonom, 
vrši kontrolu boniteta i zakonitosti poslovanja banaka, sprovodi restrukturiranje 
banke i, na osnovu nadležnosti utvrđenih ovim zakonom, rešava o pravima, 
obavezama i pravnim interesima lica.
Na postupak iz stava 1. ovog člana shodno se primenjuju 
odredbe zakona kojim se uređuje opšti upravni postupak, ako ovim zakonom nije 
drukčije uređeno.
U postupku iz stava 1. ovog člana Narodna banka Srbije 
odlučuje rešenjem.
Rešenje iz stava 3. ovog člana je konačno.
Protiv rešenja iz stava 3. ovog člana može se voditi upravni 
spor, ali tužba protiv ovog rešenja ne može sprečiti ni odložiti njegovo izvršenje.
U upravnom sporu protiv rešenja iz stava 3. ovog člana sud 
ne može rešiti upravnu stvar za čije je rešavanje ovim zakonom utvrđena 
nadležnost Narodne banke Srbije.
Tužbom protiv rešenja o oduzimanju banci dozvole za rad, 
rešenja kojim se vrši otpis i konverzija kapitala i rešenja koje je Narodna banka 
Srbije donela u postupku restrukturiranja banke mogu se tražiti samo utvrđenje 
nezakonitosti i poništaj tog rešenja, kao i naknada štete ako se ne traži u 
posebnom postupku.
Ako sud poništi rešenje iz stava 7. ovog člana – treća 
lica zadržavaju prava i obaveze koje su stekla na osnovu poništenog rešenja, a 
prava tužioca ograničavaju se na naknadu štete koja mu je pričinjena izvršenjem 
tog rešenja.
Dostavljanjem banci rešenja, zapisnika i drugih akata, 
kao i obaveštenja, zahteva i drugih pismena Narodne banke Srbije koji su u vezi s 
vršenjem kontrole i restrukturiranjem banke – smatra se da su oni dostavljeni i 
članovima organa upravljanja banke i ne može se dokazivati suprotno.
Narodna banka Srbije može propisati obavezu banaka da 
obezbede uslove za prijem rešenja, zapisnika i drugih akata, kao i obaveštenja, 
zahteva i drugih pismena Narodne banke Srbije u obliku elektronskih dokumenata.

*Službeni glasnik RS, broj 14/2015

Odgovornost za štetu nastalu vršenjem dužnosti utvrđenih 
ovim zakonom

*Službeni glasnik RS, broj 14/2015

Član 9a
Narodna banka Srbije, zaposleni u Narodnoj banci 
Srbije, lica koja je Narodna banka Srbije imenovala za privremene upravnike ili 
posebne upravnike, kao i druga lica koja po rešenju Narodne banke Srbije ili na 
osnovu ovog zakona u postupku kontrole ili restrukturiranja banke vrše dužnosti 
utvrđene ovim zakonom – ne odgovaraju za štetu koja nastane vršenjem tih 
dužnosti, osim ako se dokaže da nisu postupali u dobroj veri.
Lica iz stava 1. ovog člana ne mogu odgovarati za 
štetu iz tog stava ni nakon prestanka radnog odnosa u Narodnoj banci Srbije, 
odnosno prestanka vršenja dužnosti.
Narodna banka Srbije snosiće troškove zastupanja 
zaposlenih u Narodnoj banci Srbije u sudskim i upravnim postupcima pokrenutim u 
vezi s dužnostima koje ti zaposleni obavljaju na osnovu ovog zakona.
Narodna banka Srbije snosiće troškove iz stava 3. ovog 
člana i licima kojima je prestao radni odnos u Narodnoj banci Srbije.
Troškove zastupanja privremenog upravnika snosiće 
banka, troškove zastupanja posebnog upravnika snosiće banka u restrukturiranju, a 
troškove zastupanja članova organa upravljanja ili rukovodilaca pravnog lica iz 
člana 128n stav 1. ovog zakona ovo pravno lice.
Ako je u odgovarajućem postupku pravnosnažnom odlukom 
utvrđeno da su lica iz stava 1. ovog člana pričinila štetu iz tog stava namerno 
ili krajnjom nepažnjom, ova lica su dužna da Narodnoj banci Srbije, odnosno banci 
ili pravnom licu iz stava 5. ovog člana nadoknade troškove zastupanja iz st. 3. 
do 5. ovog člana, kao i iznos isplaćene štete u skladu sa zakonom.

*Službeni glasnik RS, broj 14/2015

Tajnost podataka

*Službeni glasnik RS, broj 14/2015

Član 9b
Podaci koji se odnose na kontrolu boniteta i 
zakonitosti poslovanja banke i na restrukturiranje banke, kao i dokumenti koji 
sadrže takve podatke, a koje zaposleni u Narodnoj banci Srbije, agenciji 
nadležnoj za osiguranje depozita (u daljem tekstu: Agencija), ministarstvu 
nadležnom za poslove finansija ili banci i druga lica na bilo koji način saznaju 
u obavljanju poslova u vezi sa ovom kontrolom, odnosno restrukturiranjem – određuju 
se i štite se kao tajni podaci sa oznakom stepena tajnosti „STROGO POVERLJIVO”, 
„POVERLJIVO” ili „INTERNO”, u skladu sa zakonom kojim se uređuje tajnost 
podataka.
Lica iz stava 1. ovog člana dužna su da čuvaju podatke 
i dokumente iz tog stava kao tajne podatke, odnosno ne mogu ih učiniti dostupnim 
trećim licima, osim u slučajevima propisanim zakonom.
Obaveza čuvanja tajne za lica iz stava 1. ovog člana ne 
prestaje ni nakon prestanka radnog odnosa, odnosno angažovanja, kao ni nakon 
prestanka drugog svojstva na osnovu kog su ova lica ostvarila pristup podacima 
iz tog stava.
Izuzetno od stava 2. ovog člana, Narodna banka Srbije 
može podatke i dokumente iz tog stava učiniti dostupnim domaćim i stranim 
regulatornim, odnosno telima nadležnim za restrukturiranje i drugim nadležnim 
telima, pod uslovom da ih ta tela koriste isključivo u svrhe za koje su 
pribavljeni.
Narodna banka Srbije kao tajni podatak određuje 
podatak od interesa za Republiku Srbiju čijim bi otkrivanjem neovlašćenom licu 
nastala šteta i za koji je, u postupku određivanja podataka kao tajnih, utvrdila 
da je potreba zaštite interesa Republike Srbije pretežnija od interesa za 
slobodan pristup informacijama od javnog značaja. Podnosiocu zahteva za 
ostvarivanje prava na pristup informacijama od javnog značaja Narodna banka 
Srbije omogućiće pristup podacima i dokumentima iz stava 1. ovog člana ako 
podnosilac zahteva dokaže da odavanje tih podataka i dokumenata ne bi moglo 
prouzrokovati nastupanje teških pravnih ili drugih posledica po interese 
Republike Srbije zaštićene zakonom, kao i da interes za pristup informacijama od 
javnog značaja preteže nad potrebom zaštite interesa Republike Srbije.
Objavljivanje podataka iz stava 1. ovog člana izraženih 
u zbirnom obliku, tako da se na osnovu njih ne može utvrditi identitet 
pojedinačnih banaka, odnosno fizičkih i pravnih lica − ne smatra se povredom 
obaveze čuvanja tajnosti podataka.

*Službeni glasnik RS, broj 14/2015


Glava II

OSNIVANJE BANКE

Odeljak 1. 

Pravna forma, osnivači, osnivački kapital, osnivački akt i 
statut

Pravna forma

Član 10.
Banka se osniva kao akcionarsko društvo.

Osnivači

Član 11.
Banku mogu osnovati domaća i strana pravna i fizička lica 
(osnivači banke).

Osnivački kapital

Član 12.
Osnivači banke obezbeđuju sredstva za osnivački kapital 
banke.
Sredstva iz stava 1. ovog člana mogu biti u novčanom i 
nenovčanom obliku (stvari i prava koji su u funkciji poslovanja banke). 

Novčani deo osnivačkog kapitala banke ne može biti manji od 
10.000.000 evra u dinarskoj protivvrednosti, prema zvaničnom srednjem kursu na 
dan uplate. 
Brisan je raniji stav 4. (vidi član 8. Zakona - 14/2015-16)
Osnivači banke ne mogu povlačiti sredstva uložena u 
osnivački kapital banke.
Na procenu uloga u stvarima i pravima koji su u funkciji 
poslovanja banke primenjuju se odredbe zakona kojim se uređuju privredna društva 
koje se odnose na akcionarsko društvo.
Narodna banka Srbije može propisati bliže uslove i način 
obezbeđivanja sredstava iz stava 1. ovog člana.

Osnivački akt

Član 13.
Osnivački akt banke sadrži:
1) poslovno ime i sedište pravnog lica osnivača banke, 
odnosno ime i prebivalište fizičkog lica osnivača banke;
2) poslovno ime i sedište banke;
3) iznos ukupnog osnivačkog kapitala banke u novčanom i 
nenovčanom obliku, kao i udeo svakog osnivača u tom kapitalu;
4) rok do kog su osnivači banke dužni da uplate novčana 
sredstva, odnosno da nenovčana sredstva prenesu u osnivački kapital banke;
5) prava, obaveze i odgovornosti osnivača banke;
6) broj akcija banke i njihovu nominalnu vrednost kod prvog 
izdavanja, vrste i klase akcija koje je banka ovlašćena da izda, kao i prava iz 
akcija svake klase;
7) poslove koje banka obavlja;
8) način pokrića gubitka banke;
9) način rešavanja sporova među osnivačima banke;
10) prava osnivača banke u slučaju statusnih promena banke;
11) ukupni ili procenjeni iznos troškova u vezi sa osnivanjem 
banke; 
12) druge elemente, odnosno podatke.
Narodna banka Srbije može propisati da osnivački akt banke 
sadrži i druge obavezne elemente, odnosno podatke.

Statut

Član 14.
Banka ima statut.
Statut banke sadrži:
1) organizaciju i način poslovanja banke;
2) pitanja o kojima odlučuje skupština banke;
3) pitanja o kojima odlučuju drugi organi banke, sastav i 
postupak odlučivanja ovih organa, kao i mandat članova tih organa;
4) mere i odgovornost organa banke za obezbeđenje 
likvidnosti i solventnosti banke;
5) prava, obaveze i odgovornost članova upravnog i izvršnog 
odbora banke i drugih lica s posebnim ovlašćenjima i odgovornostima utvrđenih 
statutom banke;
6) ovlašćenje za potpisivanje i zastupanje banke;
7) način vršenja unutrašnje kontrole i unutrašnje revizije 
banke;
8) podatke i isprave koji se smatraju poslovnom tajnom 
banke i način postupanja s tim podacima i ispravama;
9) druge elemente, odnosno podatke.
Narodna banka Srbije može propisati da statut banke sadrži 
i druge obavezne elemente, odnosno podatke.

Odeljak 2. 

Preliminarno odobrenje i dozvola za rad

Preliminarno odobrenje

Član 15.
Osnivači banke podnose Narodnoj banci Srbije zahtev za 
preliminarno odobrenje za osnivanje banke (u daljem tekstu: preliminarno odobrenje), 
uz koji dostavljaju:
1) podatke o osnivačima banke, iznosu njihovih uloga i 
broju, vrsti i nominalnom iznosu akcija koje stiču;
2) osnivački akt i predlog statuta banke;
3) izjavu da će novčani deo osnivačkog kapitala 
uplatiti na privremeni račun kod Narodne banke Srbije;
4) izjavu da će nenovčana sredstva preneti u osnivački 
kapital banke;
5) podatke o svim licima koja će imati učešće u banci 
i o osnovu tog učešća;
6) spisak imena predloženih članova upravnog i 
izvršnog odbora banke i podatke o njihovoj kvalifikaciji, iskustvu i poslovnoj 
reputaciji;
7) predlog poslovne politike i strategije banke za 
period od tri godine i plan aktivnosti za prvu godinu poslovanja;
8) predlog strategije i politika za upravljanje rizicima 
i predlog strategije upravljanja kapitalom banke;
9) dokaz da je nadležno regulatorno telo države 
porekla odobrilo stranoj banci ili drugom stranom licu iz finansijskog sektora 
učešće u osnivanju banke u Republici Srbiji ili dokaz da, prema propisima te 
države, takvo odobrenje nije potrebno – ako se banka osniva kao zavisno društvo 
strane banke ili drugog stranog lica iz finansijskog sektora koje je predmet 
kontrole, odnosno nadzora tog regulatornog tela;
10) dokaze o ispunjenosti uslova iz člana 94. stav 4. 
ovog zakona ako je osnivač banke strana banka ili strano lice iz finansijskog 
sektora koje je predmet kontrole, odnosno nadzora regulatornog tela države 
porekla.
Narodna banka Srbije može zahtevati da joj osnivači banke 
dostave i druge podatke i dokumente.
O zahtevu iz stava 1. ovog člana Narodna banka Srbije 
odlučuje u roku od 90 dana od dana prijema urednog zahteva.
Osnivači banke dužni su da, najkasnije u roku od 60 dana od 
dana dobijanja preliminarnog odobrenja, Narodnoj banci Srbije podnesu zahtev za 
izdavanje dozvole za rad banke. 
Ako osnivači banke zahtev iz stava 4. ovog člana ne podnesu 
u roku iz tog stava, preliminarno odobrenje prestaje da važi.
Narodna banka Srbije može propisati bliže uslove i način 
dobijanja preliminarnog odobrenja.

*Službeni glasnik RS, broj 14/2015

Član 16.
Narodna banka Srbije odbiće zahtev iz člana 15. stav 1. 
ovog zakona ako: 
1) osnivački akt i predloženi statut banke nisu u skladu sa 
zakonom i drugim propisom;
2) brisana je (vidi član 10. Zakona - 14/2015-16)
3) lice koje bi steklo učešće u banci ne ispunjava uslove za 
to sticanje;
4) predložena poslovna politika i strategija 
banke, plan aktivnosti, strategija i politika za upravljanje rizicima ili 
strategija upravljanja kapitalom banke, nisu odgovarajući;
5) vlasnička i upravljačka struktura banke ne omogućava 
efektivnu kontrolu boniteta i zakonitosti poslovanja banke ili odgovarajuću 
spoljnu, odnosno unutrašnju reviziju u banci;
6) struktura bankarske grupe čiji bi član postala banka 
nije transparentna ili ne omogućava nesmetano vršenje kontrole na konsolidovanoj 
osnovi ove grupe ili odgovarajuću spoljnu, odnosno unutrašnju reviziju.
Ako u postupku odlučivanja po zahtevu iz člana 
15. stav 1. ovog zakona proceni da predloženi član upravnog ili izvršnog odbora 
banke nema odgovarajuće kvalifikacije ili iskustvo, odnosno poslovnu reputaciju, 
Narodna banka Srbije će o tome obavestiti osnivače banke i od njih zahtevati da u 
roku koji ona odredi od dana dostavljanja tog obaveštenja predlože drugog člana 
upravnog, odnosno izvršnog odbora banke, kao i da joj za to lice dostave podatke 
iz člana 15. stav 1. tačka 6) ovog zakona. Ako osnivači ne postupe po njenom 
zahtevu ili ako proceni da predloženi član upravnog ili izvršnog odbora banke 
nema odgovarajuće kvalifikacije ili iskustvo, odnosno poslovnu reputaciju – 
Narodna banka Srbije će odbiti zahtev iz člana 15. stav 1. ovog zakona.

*Službeni glasnik RS, broj 14/2015


Član 17.
Ako se posle davanja preliminarnog odobrenja promene podaci 
ili dokumenti iz člana 15. stav 1. ovog zakona, osnivači banke dužni su da o 
tome bez odlaganja obaveste Narodnu banku Srbije.
Posle prijema obaveštenja iz stava 1. ovog člana, Narodna banka Srbije ukinuće 
rešenje o davanju preliminarnog odobrenja ako više nisu ispunjeni uslovi za davanje 
tog odobrenja. U slučaju promene podataka i 
dokumenata iz člana 15. stav 1. tačka 6) ovog zakona shodno se primenjuje član 
16. stav 2. ovog zakona.
Osnivači banke kojima je zahtev za preliminarno odobrenje 
odbačen ili odbijen ili je dato preliminarno odobrenje prestalo da važi ne mogu 
ponovo podneti ovaj zahtev u roku od jedne godine od dana odbacivanja ili 
odbijanja tog zahteva, odnosno prestanka važenja preliminarnog odobrenja.
Nakon dobijanja preliminarnog odobrenja a pre upisa banke u 
registar privrednih subjekata, osnivači banke mogu, u ime banke u osnivanju, 
obavljati samo poslove koji se odnose na ispunjenje uslova neophodnih za dobijanje 
dozvole za rad banke i za upis u registar.

*Službeni glasnik RS, broj 14/2015

Dozvola za rad

Član 18. 
Dozvolu za rad banke Narodna banka Srbije daje posle davanja 
preliminarnog odobrenja i podnošenja zahteva za davanje ove dozvole.
Uz zahtev iz stava 1. ovog člana osnivači banke dostavljaju:
1) dokaz o uplati novčanog dela osnivačkog kapitala, kao i 
dokaz o prenosu nenovčanih sredstava u osnivački kapital banke i izjavu o 
poreklu tih sredstava;
2) dokaze o tome da su obezbedili: odgovarajući poslovni 
prostor i nabavili i pripremili opremu za nesmetano poslovanje banke, da taj 
prostor ispunjava zakonom utvrđene uslove što se tiče tehničke opremljenosti, 
zaštite na radu i zaštite i unapređenja životne sredine, kao i da taj prostor i 
ta oprema omogućavaju pristup svim relevantnim podacima i informacijama 
potrebnim za vršenje kontrolne funkcije Narodne banke Srbije;
3) dokaz o tome da su angažovali spoljnog revizora banke sa 
liste iz člana 52. stav 3. ovog zakona; 
4) podatke o organizacionoj strukturi i kadrovskoj 
osposobljenosti banke.
O zahtevu iz stava 1. ovog člana Narodna banka Srbije 
odlučuje u roku od 30 dana od dana prijema urednog zahteva.
Rešenje o izdavanju dozvole za rad banke objavljuje se u 
„Službenom glasniku Republike Srbije”.
Ako Narodna banka Srbije odbaci ili odbije zahtev iz stava 
1. ovog člana, lice koje je podnelo taj zahtev ne može podneti zahtev za 
preliminarno odobrenje u roku od godinu dana od dana odbacivanja ili odbijanja 
zahteva iz tog stava.
Narodna banka Srbije može bliže urediti sadržinu dokaza i 
podataka iz stava 2. ovog člana.

Brisan je naslov iznad člana 18a (vidi član 12. Zakona - 
14/2015-16)

Član 18a
Brisan je (vidi član 12. Zakona - 14/2015-16)

Odeljak 3. 

Osnivačka skupština i registracija

Osnivačka skupština 

Član 19.
Osnivačka skupština banke održava se posle prijema rešenja 
Narodne banke Srbije o davanju dozvole za rad banke, i to najkasnije u roku od 30 
dana od dana njegovog prijema.
Osnivačku skupštinu čine osnivači banke.
Osnivači banke pravo glasa na osnivačkoj skupštini 
ostvaruju srazmerno visini svog uloga.
Na osnivačkoj skupštini se, i to dvotrećinskom većinom 
glasova osnivača banke, donosi statut banke, biraju predsednik i članovi 
upravnog i izvršnog odbora banke, usvajaju program aktivnosti banke za period od 
tri godine i poslovna politika banke i donosi odluka o prvom izdavanju akcija.
Osnivači banke dužni su da akte usvojene na osnivačkoj 
skupštini dostave na saglasnost Narodnoj banci Srbije u roku od pet dana od dana 
njihovog usvajanja.
Narodna banka Srbije odlučuje o davanju saglasnosti iz stava 
5. ovog člana u roku od 60 dana od dana prijema akata iz tog stava.

Registracija

Član 20.
Osnivači banke dužni su da prijavu za upis banke u registar 
privrednih subjekata podnesu u roku od 30 dana od dana dobijanja saglasnosti iz 
člana 19. stav 5. ovog zakona.
Uz prijavu iz stava 1. ovog člana podnosi se rešenje Narodne 
banke Srbije o davanju dozvole za rad banke i saglasnost iz tog stava.
Banka stiče svojstvo pravnog lica momentom upisa u registar 
privrednih subjekata.
Osnivači banke dužni su da rešenje o upisu u registar 
privrednih subjekata dostave Narodnoj banci Srbije u roku od pet dana od dana 
prijema tog rešenja.
Ako se u postupku utvrđenom zakonom kojim se uređuje 
registracija privrednih subjekata utvrdi ništavost registracije osnivanja banke, 
ova ništavost nema pravno dejstvo na pravne poslove te banke sa savesnim trećim 
licima.
Ako se utvrdi ništavost registracije osnivanja banke, 
akcionari banke postaju solidarno odgovorni za namirenje potraživanja poverilaca 
te banke.

Glava III

POSLOVANJE BANКE 

Odeljak 1. 

Кapital banke

Iznos i oblik kapitala

Član 21.
Banka je dužna da održava propisani iznos kapitala radi 
stabilnog i sigurnog poslovanja, odnosno radi ispunjenja obaveza prema poveriocima.
Кapital banke sastoji se od osnovnog i dopunskog kapitala, 
kao i drugih oblika kapitala koje propiše Narodna banka Srbije.
Narodna banka Srbije propisuje način izračunavanja kapitala 
i adekvatnosti kapitala banke, kao i uslove i način dobijanja saglasnosti za 
izračunavanje kapitala i adekvatnosti kapitala banke.

*Službeni glasnik RS, broj 91/2010

Minimalni iznos kapitala

Član 22.
Banka je dužna da u svom poslovanju obezbedi da kapital 
banke uvek bude u visini koja nije manja od dinarske protivvrednosti 10.000.000 
evra prema zvaničnom srednjem kursu.
Brisan je raniji stav 2. (vidi član 13. Zakona - 
14/2015-16)

Pokazatelj adekvatnosti kapitala

Član 23.
Banka je dužna da, radi stabilnog i sigurnog poslovanja, 
odnosno radi ispunjenja obaveza prema poveriocima, pokazatelj adekvatnosti kapitala 
održava na propisanom nivou.
Pokazatelj adekvatnosti kapitala predstavlja odnos između 
kapitala i rizične aktive banke.
Narodna banka Srbije može rešenjem banci odrediti i 
pokazatelj adekvatnosti kapitala veći od propisanog ako se na osnovu vrste i 
stepena rizika i poslovnih aktivnosti banke utvrdi da je to potrebno radi 
stabilnog i sigurnog poslovanja banke, odnosno radi ispunjenja njenih obaveza prema 
poveriocima.
Ako je potrebno da banka pokazatelj adekvatnosti 
kapitala uskladi s pokazateljem koji je odredila Narodna banka Srbije – rešenjem 
iz stava 3. ovog člana utvrđuje se i rok u kojem je banka dužna da izvrši ovo 
usklađivanje i o tome obavesti Narodnu banku Srbije.
Narodna banka Srbije propisuje kriterijume za određivanje 
pokazatelja adekvatnosti kapitala iz stava 3. ovog člana.

*Službeni glasnik RS, broj 14/2015

Rizična aktiva

Član 24.
Rizična aktiva banke predstavlja zbir:
1) ukupne aktive ponderisane kreditnim rizikom i
2) kapitalnih zahteva za tržišne rizike i kapitalnog 
zahteva za operativni rizik, pomnoženih recipročnom vrednošću pokazatelja 
adekvatnosti kapitala.
Narodna banka Srbije propisuje bliže uslove i način 
izračunavanja rizične aktive iz stava 1. ovog člana, pristupe koje banka može 
koristiti za izračunavanje te aktive, uključujući i pristupe koje banka može 
koristiti samo ako za to dobije prethodnu saglasnost Narodne banke Srbije, kao i 
bliže uslove za dobijanje te saglasnosti.
Кada je za korišćenje pristupa iz stava 2. ovog člana 
propisana prethodna saglasnost Narodne banke Srbije, o zahtevu za davanje te 
saglasnosti Narodna banka Srbije odlučuje u roku od šest meseci od dana 
dostavljanja urednog zahteva.
Narodna banka Srbije daje saglasnost za podobnost 
kreditnih rejtinga koje dodeljuje agencija za rejting radi izračunavanja aktive 
banke ponderisane kreditnim rizikom i propisuje bliže uslove i način davanja te 
saglasnosti.

*Službeni glasnik RS, broj 14/2015

Raspodela dobiti 

Član 25.
Banka ne može raspodelu dobiti vršiti isplatom dividendi 
svojim akcionarima ili isplatom učešća u dobiti, odnosno drugih davanja iz dobiti 
banke članovima organa upravljanja i zaposlenima u banci ako:
1) svoju likvidnost ne održava u skladu s propisima Narodne 
banke Srbije;
2) zbog te raspodele ne bi mogla da održava svoju 
likvidnost u skladu s propisima Narodne banke Srbije;
3) nije otklonila slabosti i nedostatke koje joj je 
naložila Narodna banka Srbije u vezi s nepravilnim iskazivanjem poslovnih promena 
i drugih događaja, a koji mogu uticati na bilans uspeha banke;
4) nije postupila u skladu s nalozima za otklanjanje 
nepravilnosti;
5) Narodna banka Srbije to odredi svojom korektivnom merom.
Licima iz stava 1. ovog člana banka ne može isplaćivati 
akontacije koje se odnose na raspodelu dobiti iz tog stava.
Ako ukupan iznos isplata iz stava 1. ovog člana prelazi 10% 
kapitala banke ili bilans uspeha banke iskazuje gubitak u tekućem ili prethodnom 
tromesečju, odnosno za poslovnu godinu do tog datuma, banka raspodelu ovih 
isplata može vršiti samo uz prethodno odobrenje Narodne banke Srbije.

Sticanje sopstvenih akcija

Član 26.
Banka ne može sticati sopstvene akcije, osim ako su ih 
akcionari banke ponudili u sekundarnoj prodaji a prodajom tih akcija drugim 
licima nanela bi se znatna šteta akcionarima banke.
Sticanje akcija iz stava 1. ovog člana vrši se iz sredstava 
koja potiču iz dobiti banke.
Sticanje akcija iz stava 1. ovog člana ne može se sprovesti 
bez prethodne saglasnosti Narodne banke Srbije.
Uz obrazloženi zahtev za davanje saglasnosti iz stava 3. 
ovog člana, banka je dužna da Narodnoj banci Srbije dostavi i podatke o uslovima 
pod kojima se stiču sopstvene akcije. 
O zahtevu iz stava 4. ovog člana Narodna banka Srbije 
odlučuje u roku od 30 dana od dana prijema urednog zahteva.
Pravni posao sticanja sopstvenih akcija bez saglasnosti 
Narodne banke Srbije ništav je.
Banka je dužna da sopstvene akcije otuđi u roku od jedne 
godine od dana njihovog sticanja, a ako to ne učini, dužna je da ih povuče i 
poništi na teret svog akcionarskog kapitala.
Odredba stava 7. ovog člana primenjuje se i na sticanje 
sopstvenih akcija po osnovu nasleđivanja, pravnog sledbeništva ili drugog sticanja 
nezavisnog od volje banke.
Narodna banka Srbije može propisati bliže uslove i način 
davanja saglasnosti iz stava 3. ovog člana.

Nedozvoljeni poslovi radi sticanja akcija banke

Član 27.
Pravni posao čiji je predmet davanje kredita, avansa, 
jemstva ili garancije banke radi direktnog ili indirektnog sticanja akcija te 
banke, lica koje u njoj ima učešće ili podređenog društva te banke, kao i sticanje 
tih akcija sredstvima obezbeđenim na ovaj način ništavi su. 

Odeljak 2. 

Upravljanje rizicima

Način upravljanja rizicima

Član 28.
Banka identifikuje, meri i procenjuje rizike kojima je 
izložena u svom poslovanju i upravlja tim rizicima. 
Banka je dužna da obrazuje posebnu organizacionu jedinicu u 
čijem je delokrugu upravljanje rizicima.
Banka je dužna da obezbedi funkcionalnu i 
organizacionu odvojenost aktivnosti upravljanja rizicima i redovnih poslovnih 
aktivnosti banke.
Upravljanje rizicima usklađuje se s veličinom i 
organizacionom strukturom banke, obimom njene aktivnosti i vrstama poslova koje 
banka obavlja.
Banka svojim aktima propisuje strategiju i politike za 
upravljanje rizicima, strategiju upravljanja kapitalom, procedure za 
identifikovanje, merenje i procenu rizika, kao i upravljanje rizicima, u skladu s 
propisima, standardima i pravilima struke. 
Akti iz stava 5. ovog člana sadrže:
1) procedure za identifikovanje, merenje i procenu 
rizika;
2) procedure za upravljanje rizicima;
3) procedure kojima se obezbeđuje kontrola i dosledna 
primena svih unutrašnjih akata banke u vezi sa upravljanjem rizicima;
4) procedure za redovno izveštavanje organa banke i 
regulatornog tela o upravljanju rizicima.
Narodna banka Srbije može propisati bliže uslove i način 
identifikacije, merenja i procene rizika iz stava 1. ovog člana, kao i upravljanja 
tim rizicima.

*Službeni glasnik RS, broj 91/2010

Vrste rizika

Član 29.
Aktima iz člana 28. ovog zakona obuhvataju se sve vrste 
rizika kojima je banka izložena u svom poslovanju, a naročito:
1) rizik likvidnosti;
2) kreditni rizik;
3) kamatni i devizni rizik i ostali tržišni rizici;
4) rizici izloženosti banke prema jednom licu ili grupi 
povezanih lica;
5) rizici ulaganja banke u druga pravna lica i u osnovna 
sredstva i investicione nekretnine banke;
6) rizici koji se odnose na zemlju porekla lica prema kome 
je banka izložena;
7) operativni rizik, uključujući i pravni rizik, kao i rizik 
neodgovarajućeg upravljanja informacionim i drugim tehnologijama značajnim za 
poslovanje banke.

*Službeni glasnik RS, broj 14/2015

Rizik likvidnosti

Član 30.
Rizik likvidnosti je rizik mogućnosti nastanka negativnih 
efekata na finansijski rezultat i kapital banke usled nesposobnosti te banke da 
ispunjava svoje dospele obaveze.
Banka svojom imovinom i obavezama upravlja na način koji joj 
omogućava da u svakom trenutku ispuni svoje dospele obaveze (likvidnost) i da 
trajno ispunjava sve svoje obaveze (solventnost).
Radi efikasnog upravljanja rizikom likvidnosti, nadležni 
organ banke usvaja i sprovodi politiku upravljanja likvidnošću, koja obuhvata 
planiranje priliva i odliva novčanih sredstava, praćenje likvidnosti i donošenje 
odgovarajućih mera za sprečavanje ili otklanjanje uzroka nelikvidnosti.
Narodna banka Srbije propisuje način utvrđivanja i nivoe 
likvidnosti banke, uključujući i kritično nizak nivo likvidnosti.

Кreditni rizik

Član 31.
Кreditni rizik je rizik mogućnosti nastanka negativnih 
efekata na finansijski rezultat i kapital banke usled neizvršavanja obaveza 
dužnika prema banci.
Banka je dužna da kreditni rizik identifikuje, meri i 
procenjuje prema kreditnoj sposobnosti dužnika i njegovoj urednosti u izvršavanju 
obaveza prema banci, kao i prema kvalitetu instrumenata obezbeđenja potraživanja 
banke.
Radi adekvatnog i efikasnog upravljanja kreditnim rizikom, 
banka je dužna da, u skladu s propisima Narodne banke Srbije i svojim aktima, 
obračunava i izdvaja rezerve za procenjene gubitke koji mogu nastati po osnovu 
bilansne aktive i vanbilansnih stavki banke. 
Banka je dužna da svojim unutrašnjim aktima propiše posebne 
politike i procedure za identifikovanje loše aktive i upravljanje tom aktivom, kao 
i za redovno izveštavanje organa banke o kvalitetu kreditnog portfolija.
Narodna banka Srbije može propisati bliže uslove 
i način postupanja banke u vezi s praćenjem kvaliteta instrumenata obezbeđenja iz 
stava 2. ovog člana i praćenjem kvaliteta rada lica koja vrše procenu tih 
instrumenata, te slučajeve u kojima je banka dužna da otpiše bilansnu aktivu i 
vanbilansne stavke određenog stepena naplativosti, a može bliže urediti i 
sadržaj politika iz stava 4. ovog člana.

*Službeni glasnik RS, broj 14/2015

Кamatni i devizni rizik i drugi tržišni rizici

Član 32.
Кamatni rizik je rizik mogućnosti nastanka negativnih 
efekata na finansijski rezultat i kapital banke usled promena kamatnih stopa.
Devizni rizik je rizik mogućnosti nastanka negativnih 
efekata na finansijski rezultat i kapital banke usled promene deviznog kursa.
Banka je dužna da obim i strukturu svoje imovine i obaveza 
uskladi na način koji omogućuje efikasno upravljanje tržišnim rizicima.
Banka je dužna da svojim unutrašnjim aktima propiše posebne 
politike i procedure za identifikovanje tržišnih rizika i upravljanje ovim 
rizicima, kao i za redovno izveštavanje organa banke o vrstama i nivou tih 
rizika. 

Rizici izloženosti banke

Član 33.
Izloženost banke prema jednom licu je ukupan iznos 
potraživanja i vanbilansnih stavki koji se odnose na to lice ili grupu povezanih 
lica (krediti, ulaganja u dužničke hartije od vrednosti, vlasnički ulozi i 
učešća, izdate garancije i avali i sl.).
Velika izloženost banke prema jednom licu ili grupi 
povezanih lica je izloženost koja iznosi najmanje 10% kapitala banke.
Izloženost banke prema jednom licu ili grupi povezanih lica 
ne sme preći 25% kapitala banke.
Narodna banka Srbije propisuje bliže uslove i 
način obračuna velikih izloženosti, a može propisati i najveći dozvoljeni zbir 
svih velikih izloženosti banke.
Brisani su raniji st. 5. i 6. (vidi član 18. Zakona - 
14/2015-16)

*Službeni glasnik RS, broj 14/2015

Rizici ulaganja banke

Član 34.
Ulaganje banke u jedno lice koje nije lice u finansijskom 
sektoru ne sme preći 10% kapitala banke.
Ukupna ulaganja banke u lica koja nisu lica u finansijskom 
sektoru, kao i u osnovna sredstva i investicione nekretnine banke ne smeju 
preći 60% kapitala banke.
Ulaganjima iz stava 2. ovog člana nije obuhvaćeno sticanje 
akcija radi njihove dalje prodaje u roku od šest meseci od dana sticanja tih 
akcija.

*Službeni glasnik RS, broj 14/2015

Operativni rizik

Član 35.
Operativni rizik je rizik mogućnosti nastanka negativnih 
efekata na finansijski rezultat i kapital banke usled propusta u radu 
zaposlenih, neodgovarajućih unutrašnjih procedura i procesa, neadekvatnog 
upravljanja informacionim i drugim sistemima, kao i usled nepredvidivih eksternih 
događaja.

Član 36.
Narodna banka Srbije propisuje kriterijume za 
identifikovanje, merenje i procenu rizika, kao i za upravljanje rizicima, uključujući 
i:
1) način izračunavanja pojedinačnih pokazatelja poslovanja 
banke u vezi sa upravljanjem rizicima i ograničenja koja se odnose na te rizike;
2) način, formu i rokove izveštavanja banke o pokazateljima 
iz tačke 1) ovog stava.

Obaveza izrade plana oporavka

*Službeni glasnik RS, broj 14/2015

Član 36a
Banka je dužna da izradi i Narodnoj banci Srbije 
dostavi plan oporavka kojim su predviđene mere koje će banka primeniti u slučaju 
znatnog pogoršanja njenog finansijskog stanja, naročito kada je potkapitalizovana, 
radi ponovnog uspostavljanja njenog održivog poslovanja i odgovarajućeg finansijskog 
položaja.
Banka je dužna da plan oporavka ažurira najmanje jednom 
godišnje, a na zahtev Narodne banke Srbije i češće.
Banka je dužna da plan oporavka ažurira i u slučaju 
promene pravne ili organizacione strukture banke, promene u njenom poslovanju ili 
promene njenog finansijskog položaja, kada te promene imaju materijalni značaj, 
kao i u slučaju drugih promena koje utiču na sadržinu plana oporavka i mogućnost 
njegove primene.
Narodna banka Srbije bliže propisuje način i rokove 
dostavljanja plana oporavka i ažuriranog plana oporavka.

*Službeni glasnik RS, broj 14/2015

Sadržaj plana oporavka

*Službeni glasnik RS, broj 14/2015

Član 36b
Banka je dužna da planom oporavka utvrdi različite 
mogućnosti (opcije) za oporavak i mere koje bi se primenile u okviru svake od 
ovih mogućnosti, kao i da obezbedi odgovarajuće uslove i procedure za 
blagovremeno preduzimanje aktivnosti za njen oporavak.
Banka je dužna da aktivnosti i mere za oporavak utvrdi 
i na osnovu predviđanja različitih situacija u kojima bi mogli nastupiti ozbiljni 
makroekonomski i finansijski poremećaji značajni za poslovanje te banke, 
uključujući sistemske događaje i poremećaje koji se odnose na poslovanje određenih 
lica ili grupe društava.
Plan oporavka sadrži opis skupa različitih aktivnosti 
i mera za oporavak koje će banka preduzeti u vezi s kapitalom i likvidnošću, 
predviđene rokove za sprovođenje pojedinih elemenata ovog plana i identifikaciju 
kritičnih funkcija, kao i druge elemente i podatke koje propiše Narodna banka 
Srbije.
Mere iz stava 1. ovog člana koje se mogu utvrditi 
planom oporavka obuhvataju naročito promene članova organa upravljanja i drugih 
lica na rukovodećem položaju u banci, promene u podeli dužnosti i odgovornosti 
zaposlenih, zatvaranje jedne ili više organizacionih jedinica, izmene poslovnih 
aktivnosti i usluga banke, obezbeđivanje dodatnog kapitala, konverziju 
odgovarajućih elemenata kapitala u akcije ili druge vlasničke instrumente i dr.
Ako banka planira da za oporavak koristi kredite za 
likvidnost ili druge olakšice koje bankama, u skladu s propisima, može odobriti 
Narodna banka Srbije, plan oporavka sadrži i analizu o tome kada, kako i pod 
kojim uslovima će banka podneti zahtev za korišćenje tog kredita ili olakšice, 
kao i koja će adekvatna sredstva obezbeđenja u tom slučaju pružiti Narodnoj banci 
Srbije.
Plan oporavka sadrži i mere koje će banka preduzeti 
kada su ispunjeni uslovi za ranu intervenciju iz člana 113. ovog zakona.
Кorišćenje vanredne finansijske podrške iz budžetskih i 
drugih javnih sredstava (u daljem tekstu: vanredna finansijska podrška) ne može 
biti utvrđeno kao mera za oporavak, niti se plan oporavka na bilo koji drugi 
način može zasnivati na pretpostavci korišćenja ove mere.
Narodna banka Srbije bliže propisuje sadržinu plana 
oporavka.

*Službeni glasnik RS, broj 14/2015

Ocena plana oporavka

*Službeni glasnik RS, broj 14/2015

Član 36v
Narodna banka Srbije, u roku od šest meseci od dana 
dostavljanja plana oporavka, ocenjuje da li taj plan ispunjava uslove iz člana 36b 
ovog zakona, a naročito:
1) da li je verovatno da bi sprovođenje plana oporavka 
obezbedilo održivo poslovanje banke i odgovarajući finansijski položaj, uzimajući 
u obzir pripremne mere koje je banka već preduzela ili planira da preduzme;
2) da li je verovatno da bi plan oporavka i pojedine 
opcije i mere iz člana 36b stav 1. ovog zakona mogli da se u kratkom roku 
efikasno primene u slučajevima finansijskih poremećaja (kako na sistemskom 
nivou, tako i na nivou pojedinačne banke), i to tako da primena tog plana ne 
dovede do nastupanja negativnih posledica po stabilnost finansijskog sistema, 
uzimajući u obzir i situaciju u kojoj bi i druge banke bile prinuđene da primene 
plan oporavka u istom periodu;
3) da li bi aktivnosti i mere predložene planom 
oporavka mogle negativno uticati na mogućnost restrukturiranja banke.
Pri oceni plana oporavka, Narodna banka Srbije 
razmatra i da li kapital i izvori finansiranja banke odgovaraju veličini i 
organizacionoj strukturi banke, kao i njenom rizičnom profilu.
Ako oceni da plan oporavka ne ispunjava uslove iz st. 
1. i 2. ovog člana, da se plan oporavka i mere predviđene tim planom ne mogu 
blagovremeno i efikasno primeniti ili da plan oporavka sadrži druge bitne 
nedostatke, Narodna banka Srbije će pismeno obavestiti banku o tome i pozvati je 
da dostavi mišljenje u roku od 15 dana od dana prijema ovog obaveštenja.
Ako banka ne dostavi mišljenje iz stava 3. ovog člana u 
roku iz tog stava ili Narodna banka Srbije oceni da navodi banke iz tog mišljenja 
nisu osnovani – naložiće banci da, u roku od dva meseca od dana prijema naloga, 
otkloni utvrđene nedostatke i dostavi joj izmenjeni plan oporavka. Narodna banka 
Srbije može produžiti ovaj rok za mesec dana, na zahtev banke, ako postoje 
opravdani razlozi za ovo produženje.
Ako oceni da banka izmenjenim planom oporavka nije 
otklonila utvrđene nedostatke, Narodna banka Srbije može naložiti banci da u 
određenom roku, koji ne može biti duži od mesec dana, na određeni način izmeni 
plan oporavka i dostavi joj tako izmenjeni plan.
Ako u skladu s nalogom iz stava 4. ovog člana banka ne 
dostavi izmenjeni plan oporavka ili ako izmenjenim planom oporavka nije otklonila 
utvrđene nedostatke, a ne može se primeniti stav 5. ovog člana – Narodna banka 
Srbije naložiće banci da u određenom roku utvrdi koje je promene u svom 
poslovanju potrebno da sprovede kako bi se otklonili utvrđeni nedostaci i da o 
tome obavesti Narodnu banku Srbije.
Ako banka ne postupi u skladu s nalogom iz st. 5. ili 
6. ovog člana ili ako sprovođenje promena u poslovanju koje je banka utvrdila ne 
može otkloniti utvrđene nedostatke – Narodna banka Srbije može naložiti banci da 
preduzme odgovarajuće mere, a naročito da:
1) umanji rizični profil, uključujući rizik likvidnosti;
2) obezbedi blagovremeno povećanje kapitala;
3) preispita poslovnu politiku i strategiju;
4) izvrši promene u delu poslovne politike i 
strategije koji se odnose na finansiranje, radi obezbeđivanja dodatne zaštite 
ključnim poslovnim aktivnostima i kritičnim funkcijama;
5) izvrši promene u načinu upravljanja;
6) preispita organizacionu strukturu.
Pri određivanju mera iz stava 7. ovog člana, Narodna 
banka Srbije ocenjuje značaj utvrđenih nedostataka plana oporavka, kao i 
ograničenja i posledice primene mera i plana oporavka na poslovanje banke.

*Službeni glasnik RS, broj 14/2015

Primena plana oporavka

*Službeni glasnik RS, broj 14/2015

Član 36g
Plan oporavka sadrži indikatore na osnovu kojih se 
utvrđuje kada se odgovarajuća mera iz ovog plana može preduzeti, pri čemu banka 
ipak može, ako je to opravdano okolnostima u određenoj situaciji, na osnovu 
odluke upravnog odbora banke, da preduzme mere za oporavak i kada na to ne 
ukazuju određeni indikatori iz ovog plana, odnosno da ne primeni mere iako na to 
ukazuju ovi indikatori.
Banka je dužna da na odgovarajući način obezbedi 
redovno praćenje indikatora iz stava 1. ovog člana.
Banka je dužna da bez odlaganja Narodnu banku Srbije 
pismeno obavesti o preduzimanju mera iz plana oporavka, odnosno o tome da nije 
preduzela meru iz plana oporavka iako su bili ispunjeni uslovi za njeno 
preduzimanje, kao i da uz ovo obaveštenje dostavi odgovarajuće obrazloženje.
Narodna banka Srbije može bliže propisati minimalne 
kvantitativne i kvalitativne indikatore iz stava 1. ovog člana.

*Službeni glasnik RS, broj 14/2015

Poslovanje s povezanim licem

Član 37.
Banka u svom poslovanju ne može licu povezanom s 
bankom, kao ni zaposlenom u banci, odobriti uslove koji su povoljniji od uslova 
odobrenih drugim licima koja nisu povezana s tom bankom, odnosno nisu zaposlena 
u toj banci.

*Službeni glasnik RS, broj 91/2010

Pravni poslovi s povezanim licem

Član 38.
Pravni poslovi banke s povezanim licem obuhvataju poslove 
koje banka zaključi sa ovim licem i licem koje je povezano s povezanim licem te 
banke.
Banka pravni posao s povezanim licem može zaključiti nakon 
dobijanja pismenog odobrenja upravnog odbora banke. 
Odobrenje iz stava 2. ovog člana nije obavezno u slučaju:
1) polaganja depozita povezanih lica;
2) davanja kredita obezbeđenog vezanim depozitom povezanog 
lica; 
3) davanja kredita obezbeđenog dužničkim hartijama od 
vrednosti Republike Srbije ili Narodne banke Srbije, odnosno dužničkim hartijama 
od vrednosti lica čiji rejting, prema oceni priznatih međunarodnih rejting 
agencija, nije ispod „A”.
Član upravnog odbora banke ne sme učestvovati u razmatranju 
ili odobravanju bilo kog pravnog posla između njega i banke, između banke i bilo 
kog člana njegove porodice i između banke i pravnog lica u kome on ili bilo koji 
član njegove porodice učestvuje u upravljanju ili rukovođenju, ili u kome ima znatno 
ili kontrolno učešće.
Pravne radnje u korist povezanih lica i lica koja su 
povezana s povezanim licima, banka može preduzimati nakon dobijanja pismenog 
odobrenja upravnog odbora banke.

Zabrana davanja kredita akcionarima 

Član 39.
Banka ne može odobravati kredite svojim akcionarima pre 
isteka roka od jedne godine od dana kada je počela da posluje.

Ništavost pravnih poslova

Član 40.
Pravni posao koji banka zaključi suprotno uslovima 
propisanim čl. 37. do 39. ovog zakona ništav je.

Odeljak 3. 

Odnos banke s klijentima

Zaštita klijenata

Član 41.
Кlijent banke, u smislu ovog zakona, je bilo koje lice koje 
koristi ili je koristilo usluge banke ili lice koje se obratilo banci radi 
korišćenja usluga i koje je banka kao takvo identifikovala.
Кlijent banke ima pravo pristupa svim podacima koji mu 
prema ovom zakonu moraju biti dostupni, a banka je dužna da mu na zahtev 
obezbedi ovaj pristup.
Banka slobodno odlučuje o izboru klijenta.
Narodna banka Srbije može propisati bliže uslove i način 
ostvarivanja prava iz stava 2. ovog člana.

Objavljivanje opštih uslova poslovanja 

Član 42.
Banka je dužna da opšte uslove poslovanja, kao i njihove 
izmene i dopune, istakne u svojim poslovnim prostorijama na vidnom mestu, i to 
najkasnije 15 dana pre njihove primene.
Primena opštih uslova poslovanja obezbeđuje se pismenim 
ugovorom zaključenim između banke i klijenta.
Кlijent može od banke da traži odgovarajuća objašnjenja i 
instrukcije koji se odnose na primenu opštih uslova poslovanja.
Opštim uslovima poslovanja, u smislu ovog zakona, smatra se 
svaki dokument koji sadrži standardne uslove poslovanja primenljive na sve 
klijente banke, opšte uslove za uspostavljanje odnosa između klijenata i banke, 
postupak komunikacije između klijenata i banke i opšte uslove za obavljanje 
transakcija između klijenata i banke. 
Narodna banka Srbije može propisati bliže uslove i način 
objavljivanja i primene opštih uslova poslovanja banke.

Jedinstven način obračuna i objavljivanja troškova, kamata i 
naknada bankarskih usluga

Član 43. 
Narodna banka Srbije može propisati jedinstveni način 
obračuna i objavljivanja troškova, kamata i naknada bankarskih usluga, i to 
naročito po osnovu depozitnih i kreditnih poslova.

Obaveštavanje klijenata 

Član 44.
Banka je dužna da klijentu, na njegov zahtev, obezbedi 
informacije o stanju njegovog kredita, odnosno depozitnog računa, kao i druge 
informacije iz poslovnog odnosa klijenta i banke.
Banka na svojoj Internet prezentaciji objavljuje podatke o 
imenima lica koja imaju učešće u toj banci, odnosno koja su članovi njenog 
upravnog i izvršnog odbora, kao i podatke o svojstvu tih lica.
Narodna banka Srbije može propisati bliže uslove i način 
obaveštavanja klijenata banke.

Prigovor klijenata

Član 45.
Ako klijent smatra da se banka ne pridržava obaveza iz 
zaključenog ugovora, prigovor na postupak banke može uputiti rukovodiocu 
organizacione jedinice banke u čijem je delokrugu unutrašnja revizija, nadležnoj 
organizacionoj jedinici ili nadležnom organu banke.
Banka je dužna da podnosiocu prigovora iz stava 1. ovog 
člana odgovori u razumnom roku. 
Narodna banka Srbije ovlašćena je da, u okviru svoje 
kontrolne funkcije, proverava da li se banka pridržava dobrih poslovnih običaja, 
objavljenih opštih uslova poslovanja i odredaba ugovora zaključenih s klijentima.

Narodna banka Srbije može propisati bliže uslove i način 
postupanja banke po prigovoru klijenata.

Odeljak 4. 

Tajnost podataka

Bankarska tajna

Član 46.
Bankarska tajna je poslovna tajna.
Bankarskom tajnom smatraju se:
1) podaci koji su poznati banci a odnose se na lične 
podatke, finansijsko stanje i transakcije, kao i na vlasništvo ili poslovne veze 
klijenata te ili druge banke;
2) podaci o stanju i prometu na individualnim depozitnim 
računima; 
3) drugi podaci do kojih banka dođe u poslovanju s 
klijentima. 
Bankarskom tajnom ne smatraju se:
1) javni podaci i podaci koji su zainteresovanim licima sa 
opravdanim interesom dostupni iz drugih izvora;
2) konsolidovani podaci na osnovu kojih se ne otkriva 
identitet pojedinačnog klijenta;
3) podaci o akcionarima banke i visini njihovog učešća u 
akcionarskom kapitalu banke, kao i podaci o drugim licima sa učešćem u banci i 
podaci o tom učešću, bez obzira na to da li su oni klijenti banke;
4) podaci koji se odnose na urednost ispunjavanja obaveza 
klijenta prema banci.

Obaveza čuvanja bankarske tajne

Član 47.
Banka i članovi njenih organa, akcionari i zaposleni u 
banci, kao i spoljni revizor banke i druga lica koja zbog prirode posla koji 
obavljaju imaju pristup podacima iz člana 46. stav 2. ovog zakona, ne mogu te 
podatke saopštavati trećim licima ni koristiti ih protivno interesu banke i 
njenih klijenata, niti mogu trećim licima omogućiti pristup tim podacima. 

Obaveza čuvanja bankarske tajne za lica iz stava 1. ovog 
člana ne prestaje ni posle prestanka statusa na osnovu kog su ostvarili pristup 
podacima iz tog stava. 
Banka može podatke o klijentu koji se smatraju bankarskom 
tajnom saopštiti trećim licima samo uz pismeno odobrenje tog klijenta, osim ako 
ovim ili drugim zakonom nije drukčije propisano.

Izuzeci od obaveze čuvanja bankarske tajne

Član 48.
Obaveza čuvanja bankarske tajne ne postoji ako se podaci 
saopštavaju:
1) na osnovu odluke ili zahteva nadležnog suda;
2) za potrebe ministarstva nadležnog za 
unutrašnje poslove, organa nadležnog za borbu protiv organizovanog kriminala i 
organa nadležnog za sprečavanje pranja novca, u skladu s propisima;
3) u vezi sa imovinskim postupkom, a na osnovu zahteva 
staraoca imovine ili konzularnih predstavništava stranih država, posle podnošenja 
pismenih dokumenata kojima se dokazuje opravdani interes ovih lica;
4) u vezi sa izvršenjem nadležnog organa na imovini klijenta 
banke;
5) regulatornim telima u Republici Srbiji radi obavljanja 
poslova iz njihove nadležnosti;
6) licu koje su banke osnovale radi prikupljanja podataka o 
ukupnom iznosu, vrsti i ažurnosti u ispunjavanju obaveza fizičkih i pravnih lica 
klijenata banaka; 
7) nadležnom organu u vezi s vršenjem kontrole obavljanja 
platnog prometa kod pravnih i fizičkih lica koja obavljaju delatnost, u skladu s 
propisima kojima se uređuje platni promet;
8) poreskoj upravi, u skladu s propisima kojima se uređuju 
poslovi iz njene nadležnosti;
9) organu nadležnom za kontrolu deviznog poslovanja;
10) na zahtev organizacije za osiguranje depozita, u skladu 
sa zakonom kojim se uređuje osiguranje depozita;
11) stranom regulatornom telu pod uslovima predviđenim 
sporazumom o saradnji zaključenim između tog tela i Narodne banke Srbije. 

Izuzetno od odredaba stava 1. ovog člana, banka ima pravo 
da podatke koji predstavljaju bankarsku tajnu saopšti istražnom sudiji, javnom 
tužiocu i sudovima, odnosno drugim organima koji vrše javnopravna ovlašćenja 
isključivo radi zaštite svojih prava, u skladu sa zakonom.

*Službeni glasnik RS, broj 91/2010

Postupanje s podacima koji predstavljaju bankarsku tajnu

Član 49. 
Narodna banka Srbije, sudovi i drugi organi koji vrše 
javnopravna ovlašćenja mogu podatke do kojih su došli u skladu s članom 47. ovog 
zakona koristiti isključivo u svrhu za koju su pribavljeni i ne mogu ih 
saopštavati trećim licima niti tim licima omogućiti da saznaju i koriste ove 
podatke, osim u slučajevima predviđenim zakonom.
Odredbe stava 1. ovog člana shodno se primenjuju i na lica 
koja su zaposlena, odnosno koja su bila zaposlena u organima iz tog stava.

Odeljak 5. 

Finansijska evidencija, izveštavanje i objavljivanje 
podataka i informacija

*Službeni glasnik RS, broj 91/2010

Finansijska evidencija

Član 50.
Banka je dužna da vodi poslovne knjige i 
računovodstvenu evidenciju i da godišnje finansijske izveštaje, koji istinito i 
objektivno odražavaju njeno poslovanje i finansijsko stanje, priprema sa sadržajem 
i u obliku koji su utvrđeni zakonom kojim se uređuje računovodstvo, ovim zakonom 
i propisima Narodne banke Srbije.
Banka je dužna da pri sastavljanju godišnjih finansijskih 
izveštaja primenjuje međunarodne standarde finansijskog izveštavanja od dana koji 
je nadležno međunarodno telo odredilo kao dan početka njihove primene.

*Službeni glasnik RS, broj 14/2015

Izveštavanje Narodne banke Srbije

Član 51.
Banka je dužna da, radi procene finansijskog stanja banke i 
njenih podređenih društava na pojedinačnoj i konsolidovanoj osnovi, pripremi i 
Narodnoj banci Srbije podnese izveštaje koji se odnose na upravljanje bankom, kao 
i na poslovanje organizacionih struktura, planirane poslovne aktivnosti, 
likvidnost, solventnost i profitabilnost banke i njenih podređenih društava.
Narodna banka Srbije propisuje sadržinu i oblik izveštaja 
iz stava 1. ovog člana, kao i način i rokove njihovog dostavljanja.

Objavljivanje podataka i informacija banke

*Službeni glasnik RS, broj 91/2010

Član 51a
Banka je dužna da objavljuje podatke o strategiji i 
politikama upravljanja rizicima banke, kapitalu banke, adekvatnosti kapitala 
banke, kao i druge podatke, odnosno informacije, u skladu sa propisima Narodne 
banke Srbije.
Banka nije dužna da objavljuje podatke i informacije 
koji nisu materijalno značajni, zatim podatke i informacije čije bi objavljivanje 
u javnosti moglo negativno da utiče na konkurentski položaj te banke na tržištu, 
kao i podatke i informacije koji predstavljaju bankarsku tajnu u smislu ovog 
zakona.
Narodna banka Srbije bliže propisuje sadržaj podataka 
odnosno informacija iz ovog člana, kao i uslove, način i rokove za njihovo 
objavljivanje.

*Službeni glasnik RS, broj 91/2010

Odeljak 6. 

Spoljna revizija

Imenovanje spoljnog revizora

Član 52. 
Radi obavljanja godišnje revizije svojih finansijskih 
izveštaja, banka, bankarska grupa i bankarski holding godišnje angažuju spoljnog 
revizora (preduzeće za reviziju).
O imenovanju spoljnog revizora banka ili bankarski holding 
obaveštavaju Narodnu banku Srbije u roku od 15 dana od dana tog imenovanja. 

Narodna banka Srbije utvrđuje i objavljuje listu spoljnih 
revizora koji mogu vršiti reviziju iz stava 1. ovog člana, na osnovu kriterijuma 
koje propiše.

Član 53.
Banka ne može imenovati spoljnog revizora čiji je prihod od 
revizije te banke u prethodnoj godini veći od polovine njegovih ukupnih prihoda.
Spoljni revizor može kod banke obavljati najviše 
pet uzastopnih revizija redovnih godišnjih finansijskih izveštaja.
Spoljni revizor ne može u istoj godini obavljati i reviziju 
finansijskih izveštaja banke i pružati joj konsultantske usluge, niti reviziju 
može vršiti za poslovnu godinu u kojoj joj je pružao te usluge.
Brisan je raniji stav 4. (vidi član 22. Zakona - 
14/2015-16)

*Službeni glasnik RS, broj 91/2010

Član 54.
Lice koje rukovodi revizijom banke i potpisuje izveštaj 
spoljnog revizora mora imati najviše profesionalno zvanje u oblasti revizije, 
prema zakonu kojim se uređuje revizija, tri godine iskustva u obavljanju poslova 
revizije banaka i mora biti nezavisno od banke.
Lice iz stava 1. ovog člana ne smatra se nezavisnim od 
banke ako je ono ili preduzeće za reviziju u kome je to lice angažovano, ili 
rukovodilac tog preduzeća – u tekućoj godini i u dve prethodne poslovne godine, 
kao i za vreme obavljanja revizije:
1) bilo lice povezano s bankom ili bilo kojim članom 
bankarske grupe;
2) bilo poslovni partner banke ili bilo kog člana bankarske 
grupe;
3) bilo lice koje ima direktno ili indirektno vlasništvo u 
banci ili članu bankarske grupe; 
4) bilo likvidacioni ili stečajni upravnik člana bankarske 
grupe;
5) bilo ugovorna strana u ugovornom odnosu s licem koje bi 
moglo negativno uticati na njegovu nepristrasnost i nezavisnost.

Revizija na konsolidovanoj osnovi

Član 55. 
Godišnja revizija finansijskih izveštaja bankarskih grupa 
mora se sprovoditi na konsolidovanoj osnovi.
Svako podređeno društvo banke ili bankarskog holdinga 
obavezno je da obezbedi spoljnu reviziju svojih pojedinačnih godišnjih 
finansijskih izveštaja.
Reviziju iz stava 1. ovog člana vrši spoljni revizor, koga 
imenuje najviše matično društvo bankarske grupe.
Uz saglasnost Narodne banke Srbije, podređeno društvo koje 
nije banka ne mora biti uključeno u reviziju iz stava 1. ovog člana ako je: 

1) njegov kapital, prema bilansu stanja, manji od 5% ukupnog 
kapitala banke, odnosno bankarskog holdinga;
2) tokom prethodne poslovne godine ostvarilo manje od 5% 
prihoda banke, odnosno bankarskog holdinga.
Uz saglasnost ili na zahtev Narodne banke Srbije, podređeno 
društvo koje nije banka ne mora biti uključeno u reviziju bankarske grupe ako bi 
to, prema mišljenju Narodne banke Srbije, doprinelo objektivnom sagledavanju 
finansijskog stanja te grupe.
Narodna banka Srbije može propisati bliže uslove i način 
vršenja revizije iz stava 1. ovog člana.

Izveštaj spoljnog revizora

Član 56.
Spoljni revizor sačinjava izveštaj i daje mišljenje o tome da 
li su godišnji finansijski izveštaji banke sačinjeni u skladu sa međunarodnim 
standardima finansijskog izveštavanja, odnosno međunarodnim računovodstvenim 
standardima, zakonom kojim se uređuje računovodstvo i propisima Narodne banke 
Srbije i da li istinito i objektivno prikazuju finansijski položaj banke, 
rezultate poslovanja i novčane tokove za tu godinu po svim materijalno značajnim 
pitanjima.
Spoljni revizor daje upravnom i izvršnom odboru banke, kao i 
Narodnoj banci Srbije, ocenu efikasnosti funkcionisanja unutrašnje revizije, 
sistema upravljanja rizicima i sistema unutrašnjih kontrola.
Narodna banka Srbije propisuje minimalan obim i sadržaj 
izveštaja iz stava 1. ovog člana, odnosno ocene iz stava 2. ovog člana.
Narodna banka Srbije može od spoljnog revizora zahtevati i 
dodatna obaveštenja u vezi sa izvršenom revizijom.

*Službeni glasnik RS, broj 14/2015

Revizija kod statusnih promena

Član 57.
Banka koja je osnovana spajanjem dužna je da Narodnoj banci 
Srbije dostavi mišljenje spoljnog revizora o istinitosti i objektivnosti svog 
početnog bilansa stanja na ugovoreni datum spajanja u roku od 60 dana od dana 
upisa te banke u registar privrednih subjekata.
Banka kojoj se pripaja druga banka dužna je da angažuje 
spoljnog revizora radi obavljanja revizije svojih finansijskih izveštaja 
sa stanjem 
na ugovoreni datum pripajanja.
Izveštaj spoljnog revizora o obavljenoj reviziji iz stava 2. 
ovog člana banka iz tog stava dužna je da dostavi Narodnoj banci Srbije u roku 
od 60 dana od dana upisa pripajanja u registar privrednih subjekata.
Narodna banka Srbije može propisati bliže uslove i način 
vršenja revizije iz ovog člana.

*Službeni glasnik RS, broj 91/2010

Obaveza obaveštavanja spoljnog revizora 

Član 58.
Spoljni revizor dužan je da upravni i izvršni odbor banke, 
odnosno člana bankarske grupe, kao i Narodnu banku Srbije, obavesti, i to odmah 
nakon što za njih sazna, o svakoj činjenici koja predstavlja:
1) povredu zakona i propisa Narodne banke Srbije; 

2) materijalno značajnu promenu finansijskog rezultata 
iskazanog u nerevidiranim godišnjim finansijskim izveštajima;
3) povredu unutrašnjih procedura ili akata banke ili 
bankarske grupe kojoj banka pripada; 
4) okolnost koja bi mogla dovesti do materijalnog gubitka 
za banku ili člana bankarske grupe ili bi mogla ugroziti kontinuitet njihovog 
poslovanja. 
Obaveštenje iz stava 1. ovog člana ne smatra se povredom 
tajnosti podataka banke ili poverljivih informacija i spoljni revizor zbog njega ne 
može snositi odgovornost.
Narodna banka Srbije može propisati bliže uslove i način 
davanja obaveštenja iz stava 1. ovog člana.

Mere na osnovu izveštaja spoljnog revizora

Član 59.
Кad su nepravilnosti u poslovanju banke utvrđene u izveštaju 
spoljnog revizora, banka je dužna da te nepravilnosti otkloni i da o tome 
obavesti Narodnu banku Srbije.
Ako banka ne otkloni nepravilnosti iz stava 1. ovog člana, 
Narodna banka Srbije može prema toj banci preduzeti mere propisane ovim zakonom.

Povlačenje ili razrešenje dužnosti spoljnog revizora 


Član 60.
Banka i bankarski holding dostavljaju Narodnoj banci Srbije 
pismeno obaveštenje o povlačenju ili razrešenju dužnosti spoljnog revizora banke, 
bankarskog holdinga ili bankarske grupe, sa izjavom o razlozima za povlačenje, 
odnosno razrešenje – najkasnije u roku od 15 dana od dana povlačenja, odnosno 
razrešenja. 
Кad se spoljni revizor banke, bankarskog holdinga ili 
bankarske grupe povuče ili bude razrešen dužnosti, drugi spoljni revizor ne može 
prihvatiti tu dužnost ako od prethodnog revizora ne pribavi pismenu izjavu iz 
stava 1. ovog člana.
Izuzetno od odredbe stava 2. ovog člana, izbor spoljnog 
revizora banke, bankarskog holdinga ili bankarske grupe može se prihvatiti i bez 
pribavljanja izjave iz tog stava ako novi revizor obavesti Narodnu banku Srbije da 
nije primio izjavu u roku od 15 dana od dana podnošenja zahteva za davanje te 
izjave. 
Narodna banka Srbije neće prihvatiti izveštaj spoljnog 
revizora koji je imenovan na ovu funkciju ako nije zahtevao izjavu iz stava 1. 
ovog člana ili je to imenovanje prihvatio pre isteka roka iz stava 3. tog člana.
Narodna banka Srbije može propisati bliže uslove i način 
povlačenja ili razrešenja dužnosti spoljnog revizora.

Dostavljanje i objavljivanje godišnjih finansijskih izveštaja sa 
izveštajem spoljnog revizora

Član 61.
Banka je dužna da Narodnoj banci Srbije dostavi pojedinačne 
finansijske izveštaje banke i njenog bankarskog holdinga sa izveštajem spoljnog 
revizora, za prethodnu poslovnu godinu – u roku od 120 dana nakon završetka te 
godine.
Narodna banka Srbije može od bilo kog člana bankarske grupe 
zahtevati da joj dostavi pojedinačne finansijske izveštaje sa izveštajem spoljnog 
revizora.
Banka je dužna da dostavi konsolidovane finansijske 
izveštaje bankarske grupe sa izveštajem spoljnog revizora, za prethodnu poslovnu 
godinu – u roku od 150 dana nakon završetka te godine.
Izveštaj spoljnog revizora u skraćenom obliku banka i 
bankarski holding objavljuju u najmanje jednim dnevnim novinama koje se 
distribuiraju na teritoriji Republike Srbije, i to u roku od 15 dana od dana 
prijema tog izveštaja.
Кompletan izveštaj spoljnog revizora o godišnjim finansijskim 
izveštajima za banku, bankarski holding i bankarsku grupu, uključujući i napomene 
uz finansijske izveštaje, banka objavljuje na svojoj Internet prezentaciji.
Pored objavljivanja revidiranog godišnjeg finansijskog 
izveštaja, banka tromesečno na svojoj Internet prezentaciji objavljuje i 
nerevidirane finansijske izveštaje, u roku od 30 dana nakon isteka obračunskog 
perioda, koji sadrže bilans stanja, s vanbilansnim stavkama, bilans uspeha i 
izveštaj o tokovima gotovine, a objavljuje i imena članova upravnog i izvršnog 
odbora banke i lica koja imaju učešće u banci ili bankarskom holdingu i podatke 
o ovim licima, kao i organizacionu strukturu i spisak organizacionih jedinica te 
banke.
Ako se u izveštajima i podacima koji su objavljeni utvrdi 
greška, banka ili spoljni revizor dužni su da o tome odmah obaveste Narodnu banku 
Srbije, a banka je dužna i da korigovane izveštaje i podatke ponovo objavi.

Odbijanje Narodne banke Srbije da prihvati izveštaj spoljnog 
revizora 

Član 62. 
Ako utvrdi da revizija banke, bankarskog 
holdinga ili bankarske grupe iz člana 52. ovog zakona nije obavljena u skladu sa 
odredbama ovog zakona i propisima donetim na osnovu ovog zakona, a naročito ako 
u postupku kontrole ili na drugi način utvrdi da izveštaj revizora nije zasnovan 
na istinitim i objektivnim činjenicama – Narodna banka Srbije neće prihvatiti 
izveštaj o toj reviziji i zahtevaće da drugi spoljni revizor ponovo obavi 
reviziju o trošku banke.

*Službeni glasnik RS, broj 14/2015

Posebna revizija 

Član 63.
Ako oceni da je za potrebe vršenja kontrole iz ovog 
zakona potrebno prikupiti, analizirati i obraditi određene podatke u vezi s 
poslovanjem banke koji nisu obuhvaćeni izveštajem o reviziji godišnjih 
finansijskih izveštaja banke – Narodna banka Srbije može banci naložiti 
angažovanje spoljnog revizora radi obavljanja posebne revizije finansijskih 
izveštaja banke i člana bankarske grupe ili njihovih pojedinih delova, kao i za 
druge vrste revizije, odnosno ispitivanja pojedinih poslovnih procesa i podataka 
u vezi s poslovanjem ovih lica (u daljem tekstu: posebna revizija).
Za vršenje posebne revizije, Narodna banka Srbije može 
da zahteva od banke ili člana bankarske grupe da imenuje revizora koji se nalazi 
na listi iz člana 52. stav 3. ovog zakona. Banka ili član bankarske grupe dužni 
su da tom revizoru dostave, bez odlaganja i ograničenja, sve podatke i dokumente 
neophodne za sprovođenje posebne revizije i da mu pruže svu potrebnu pomoć, u 
skladu sa ovim zakonom.
Troškove posebne revizije snosi banka.
Narodna banka Srbije može propisati bliže uslove i način 
vršenja posebne revizije. 

*Službeni glasnik RS, broj 14/2015

Odeljak 7. 

Udruženje banaka

Osnivanje udruženja banaka

Član 64. 
Banke mogu, radi unapređivanja sopstvenog poslovanja i 
usklađivanja svoje delatnosti, osnivati udruženja.
Udruženje banaka ima svojstvo pravnog lica. 
Udruženje banaka upisuje se u registar, u skladu sa zakonom.
Ugovorom o osnivanju udruženja banaka utvrđuju se naziv, 
delatnost i sedište udruženja, zastupanje udruženja i odgovornost u pravnom 
prometu, prestanak rada udruženja i način upravljanja udruženjem, kao i druga pitanja 
značajna za osnivanje udruženja banaka.
Udruženje banaka dostavlja Narodnoj banci Srbije ugovor iz 
stava 4. ovog člana, kao i druge akte udruženja i sporazume koje udruženje 
zaključuje s bankama.
Brisani su raniji st. 6, 7. i 8. (vidi član 16. Zakona – 
91/2010-118)

Glava IV

ORGANIZACIJA BANКE I NAČIN UPRAVLJANJA BANКOM 

Odeljak 1. 

ORGANI BANКE

Skupština banke

Sastav

Član 65. 
Skupštinu banke čine akcionari banke. 
Pravo glasa akcionari ostvaruju neposredno ili preko svojih 
predstavnika. 
Statutom banke se akcionarima koji imaju 1% ili više akcija 
s pravom glasa ne može onemogućiti neposredno vršenje prava glasa. 


Delokrug

Član 66.
Skupština banke:
1) usvaja poslovnu politiku i strategiju banke, kojima se 
definišu poslovni ciljevi banke za period od najmanje tri godine;
2) donosi statut banke i usvaja izmene i dopune osnivačkog 
akta i statuta banke; 
3) usvaja finansijski izveštaj banke i odlučuje o upotrebi 
i raspoređivanju ostvarene dobiti, odnosno pokriću gubitaka; 
4) odlučuje o povećanju kapitala banke, odnosno o ulaganjima 
kapitala u drugu banku ili u druga pravna lica, kao i o visini ulaganja u osnovna 
sredstva banke; 
5) imenuje i razrešava predsednika i članove upravnog 
odbora banke; 
6) određuje naknadu članovima upravnog odbora banke; 

7) odlučuje o statusnim promenama i o prestanku rada banke; 

8) brisana je (vidi član 26. Zakona - 14/2015-16)
9) imenuje i razrešava spoljnog revizora; 
10) donosi poslovnik o svom radu i odlučuje o drugim 
pitanjima, u skladu sa zakonom i statutom banke.
Statutom se mogu skupštini banke utvrditi i druga prava i 
obaveze.
Skupština banke ne može donošenje odluka iz stava 1. ovog 
člana preneti na drugi organ banke. 
Narodna banka Srbije daje saglasnost na statut banke, 
odnosno na izmene i dopune osnivačkog akta i statuta banke.
Statut banke, odnosno izmene i dopune osnivačkog akta i 
statuta banke ne mogu stupiti na snagu pre dostavljanja saglasnosti iz stava 4. 
ovog člana.
Narodna banka Srbije može propisati bliže uslove i način 
davanja saglasnosti iz stava 4. ovog člana.

*Službeni glasnik RS, broj 14/2015

Redovno zasedanje skupštine

Član 67.
Redovno zasedanje skupštine banke održava se najmanje jednom 
godišnje, na način predviđen statutom banke.
Narodna banka Srbije može zahtevati da se određena pitanja 
uvrste u dnevni red redovnog zasedanja skupštine banke.
Na postupak sazivanja, obaveštavanja i rada redovnog zasedanja 
skupštine banke primenjuju se odredbe zakona kojim se uređuju privredna društva 
koje se odnose na skupštinu akcionarskog društva, osim ako ovim zakonom nije 
drukčije propisano.

Vanredno zasedanje skupštine

Član 68.
Vanredno zasedanje skupštine banke može se sazvati na 
zahtev:
1) upravnog odbora ili drugog organa banke koji je statutom 
banke ovlašćen da sazove vanredno zasedanje skupštine;
2) akcionara banke s najmanje 10% akcija s pravom glasa;
3) brisana je (vidi član 27. Zakona - 14/2015-16)
Na postupak sazivanja vanrednog zasedanja skupštine banke 
primenjuju se odredbe zakona kojim se uređuju privredna društva. 
Upravni odbor banke sazvaće vanredno zasedanje skupštine 
banke:
1) kada banka postane potkapitalizovana;
2) na zahtev unutrašnje revizije banke, spoljnog revizora 
banke ili odbora za praćenje poslovanja banke;
3) na zahtev Narodne banke Srbije; 
4) uvek kada oceni da je to potrebno.
Narodna banka Srbije može zahtevati da se određena pitanja 
uvrste u dnevni red vanrednog zasedanja skupštine banke.

Prisustvo predstavnika Narodne banke Srbije na sednici 
skupštine banke

Član 69.
Predstavnik Narodne banke Srbije može prisustvovati sednici 
skupštine banke i može se obraćati akcionarima na toj sednici.
Upravni odbor banke obavestiće Narodnu banku Srbije o 
datumu održavanja i dnevnom redu sednice skupštine banke u roku predviđenom za 
obaveštavanje članova skupštine banke.

Upravni i izvršni odbor banke

Član 70.
Organi upravljanja bankom su upravni i izvršni odbor banke.
Članovi upravnog i izvršnog odbora banke odgovorni su 
da poslovanje banke bude u skladu sa zakonom, propisima i aktima Narodne banke 
Srbije, kao i aktima i procedurama banke, u skladu s dužnostima i odgovornostima 
upravnog, odnosno izvršnog odbora utvrđenim ovim zakonom, propisima donetim na 
osnovu ovog zakona, statutom i unutrašnjim aktima banke.
Predstavnik Narodne banke Srbije može prisustvovati 
sednicama upravnog i izvršnog odbora banke, kao i odbora iz člana 79. stav 1. 
ovog zakona i može se obraćati članovima ovih odbora.

*Službeni glasnik RS, broj 14/2015

Upravni odbor

Sastav

Član 71.
Upravni odbor banke čini najmanje pet članova, uključujući i 
predsednika.
Najmanje jedna trećina članova upravnog odbora banke moraju 
biti lica nezavisna od banke.
Nezavisnim od banke smatra se lice koje nema direktno ili 
indirektno vlasništvo ni u banci ni u članu bankarske grupe u kojoj je ta banka.
Narodna banka Srbije može propisati dodatne uslove koje 
lice mora ispuniti da bi se smatralo nezavisnim od banke.
Članovi upravnog odbora banke moraju imati dobru poslovnu 
reputaciju i odgovarajuće kvalifikacije, koje propisuje Narodna banka Srbije.
Najmanje tri člana upravnog odbora banke moraju imati 
odgovarajuće iskustvo iz oblasti finansija.
Najmanje jedan član upravnog odbora banke mora aktivno znati 
srpski jezik i imati prebivalište na teritoriji Republike Srbije.

Imenovanje i razrešenje članova upravnog odbora

*Službeni glasnik RS, broj 14/2015

Član 72.
Banka podnosi Narodnoj banci Srbije zahtev za davanje 
prethodne saglasnosti na imenovanje člana upravnog odbora banke, uz koji dostavlja 
dokumente i daje podatke kojima se dokazuju poslovna reputacija i kvalifikacije 
lica predloženog za člana upravnog odbora banke.
Narodna banka Srbije propisuje bliže uslove za davanje 
saglasnosti iz stava 1. ovog člana.
Narodna banka Srbije odbiće zahtev iz stava 1. ovog 
člana ako je lice predloženo za člana upravnog odbora banke:
1) lice koje je na dan oduzimanja dozvole za rad banci 
ili šest meseci pre tog dana, odnosno na dan uvođenja privremene ili posebne 
uprave u banci bilo ovlašćeno za predstavljanje i zastupanje, odnosno član organa 
upravljanja te banke, osim ako to lice svojim aktima i radnjama, odnosno 
propuštanjem da se preduzmu ovi akti i radnje nije uticalo ili nije moglo uticati 
na ispunjenje uslova za oduzimanje dozvole za rad banci, odnosno na uvođenje 
privremene ili posebne uprave u banci;
2) član bilo kog organa upravljanja druge banke, odnosno 
zaposleni u banci;
3) pravnosnažno osuđeno za krivično delo na bezuslovnu 
kaznu zatvora ili pravnosnažno osuđeno za krivično delo koje ga čini nepodobnim 
za obavljanje te funkcije.
Za člana upravnog odbora banke iz člana 71. stav 6. 
ovog zakona, uz zahtev iz stava 1. ovog člana, podnosi se i dokaz da to lice ima 
najmanje tri godine iskustva na rukovodećem položaju u licu u finansijskom 
sektoru ili šest godina iskustva u oblasti finansija i bankarstva i da se 
istaklo kao stručnjak ili naučni radnik u tim oblastima. Za ostale članove 
upravnog odbora, uz zahtev iz stava 1. ovog člana, podnose se dokazi iz stava 3. 
tog člana i dokaz da to lice ima najmanje šest godina iskustva na rukovodećem 
položaju u privrednom društvu.
Banka obaveštava Narodnu banku Srbije o razrešenju ili 
ostavci člana upravnog odbora banke u roku od deset dana od dana razrešenja ili 
ostavke, navodeći razloge za to.
Član upravnog odbora banke ne može biti član izvršnog 
odbora banke.
Narodna banka Srbije može rešenjem naložiti razrešenje 
člana upravnog odbora banke ako utvrdi da to lice više ne ispunjava uslove iz 
ovog zakona ili da postupa suprotno odredbama ovog zakona, odnosno da snosi 
odgovornost za nepravilnosti u poslovanju banke, kao i ako banka Narodnoj banci 
Srbije ne omogući da izvrši kontrolu boniteta i zakonitosti njenog poslovanja.
Ako je član upravnog odbora banke optužen za krivično 
delo koje ga čini nepodobnim za obavljanje te funkcije, Narodna banka Srbije može 
rešenjem tom licu privremeno zabraniti vršenje ove funkcije u banci, do okončanja 
krivičnog postupka, a ako je pravnosnažno osuđen za ovo krivično delo ta 
funkcija mu prestaje danom pravnosnažnosti presude.
Narodna banka Srbije može propisati bliže uslove i 
način imenovanja članova upravnog odbora banke.

*Službeni glasnik RS, broj 14/2015

Delokrug

Član 73.
Upravni odbor banke:
1) saziva sednice skupštine banke;
2) priprema za skupštinu banke predloge odluka i 
odgovoran je za sprovođenje tih odluka;
3) usvaja predlog poslovne politike i strategije banke 
i podnosi ih skupštini banke na usvajanje;
4) usvaja strategiju i politiku za upravljanje rizicima, 
kao i strategiju upravljanja kapitalom banke;
5) utvrđuje opšte uslove poslovanja banke, kao i njihove 
izmene i dopune;
6) bira i razrešava predsednika i članove izvršnog 
odbora banke;
7) bira i razrešava članove odbora iz člana 79. stav 
1. ovog zakona;
8) utvrđuje iznose do kojih izvršni odbor banke može 
odlučivati o plasmanima i zaduživanju banke i odlučuje o plasmanima i zaduživanju 
banke preko tih iznosa;
9) daje prethodnu saglasnost za izloženost banke prema 
svakom pojedinačnom licu ili grupi povezanih lica koja prelazi 10% kapitala 
banke, odnosno za povećanje ove izloženosti preko 20% kapitala banke;
10) nadzire rad izvršnog odbora banke;
11) uspostavlja sistem unutrašnjih kontrola i vrši 
nadzor nad njegovom efikasnošću;
12) usvaja program i plan unutrašnje revizije banke i 
metodologiju njenog rada;
13) razmatra izveštaje spoljne i unutrašnje revizije o 
rezultatima izvršene revizije, kao i izveštaje o aktivnostima i radu unutrašnje 
revizije, te odobrava godišnji izveštaj o adekvatnosti upravljanja rizicima i 
unutrašnjoj kontroli banke;
14) usvaja tromesečne i godišnje izveštaje izvršnog 
odbora banke o poslovanju banke, uključujući tromesečne izveštaje o upravljanju 
rizicima, i skupštini banke podnosi usvojeni finansijski izveštaj na konačno 
usvajanje;
15) donosi poslovnike o svom radu i radu odbora iz 
člana 79. stav 1. ovog zakona;
16) usvaja plan oporavka banke;
17) obaveštava Narodnu banku Srbije i druge nadležne 
organe o utvrđenim nepravilnostima;
18) utvrđuje unutrašnju organizaciju, odnosno 
organizacionu strukturu banke koja obezbeđuje podelu ovlašćenja, dužnosti, i 
odgovornosti zaposlenih, članova organa upravljanja i drugih lica na rukovodećem 
položaju u banci, na način kojim se sprečava sukob interesa i obezbeđuje 
transparentan i dokumentovan proces donošenja i sprovođenja odluka;
19) usvaja politiku zarada i ostalih primanja 
zaposlenih u banci;
20) obavlja druge poslove u skladu sa statutom banke.
Upravni odbor banke odgovoran je za tačnost svih 
izveštaja o poslovanju, finansijskom stanju i rezultatima poslovanja banke upućenih 
akcionarima banke, javnosti i Narodnoj banci Srbije.

*Službeni glasnik RS, broj 14/2015

Sednice

Član 74.
Sednice upravnog odbora banke održavaju se po potrebi, a 
najmanje jednom u tri meseca. 
Sednice upravnog odbora banke održavaju se u prostorijama 
sedišta ili drugih organizacionih delova banke na teritoriji Republike Srbije 
najmanje jednom u tri meseca.
Upravni odbor banke održaće vanrednu sednicu ako to Narodna 
banka Srbije zahteva radi razmatranja određenih pitanja. 
Brisan je raniji stav 4. (vidi član 31. Zakona - 
14/2015-16)
Upravni odbor banke obavestiće Narodnu banku Srbije o 
datumu održavanja i dnevnom redu sednice upravnog odbora banke u roku predviđenom 
za obaveštavanje članova upravnog odbora banke.
Banka je dužna da, uz godišnji izveštaj koji Narodnoj banci 
Srbije dostavlja u skladu sa ovim zakonom, dostavi i izveštaj o ukupnom broju 
održanih sednica upravnog odbora banke i mestu njihovog održavanja. 


Izvršni odbor banke

Sastav

Član 75.
Izvršni odbor banke čine najmanje dva člana, uključujući i 
predsednika.
Predsednik izvršnog odbora banke predstavlja i zastupa 
banku.
Pri zaključivanju pravnih poslova i preduzimanju 
pravnih radnji iz delokruga izvršnog odbora, predsednik izvršnog odbora banke 
dužan je da obezbedi potpis jednog člana tog odbora.
Članovi izvršnog odbora banke su u radnom odnosu u banci na 
neodređeno vreme s punim radnim vremenom.
Članovi izvršnog odbora banke moraju imati dobru poslovnu 
reputaciju i odgovarajuće kvalifikacije, koje propisuje Narodna banka Srbije. 

Najmanje jedan član izvršnog odbora banke mora aktivno znati 
srpski jezik i imati prebivalište na teritoriji Republike Srbije, a svi članovi 
izvršnog odbora moraju imati boravište na teritoriji Republike Srbije.
Na imenovanje i razrešenje članova izvršnog odbora 
banke shodno se primenjuju odredbe ovog zakona koje se odnose na imenovanje i 
razrešenje članova upravnog odbora banke.

*Službeni glasnik RS, broj 91/2010
**Službeni glasnik RS, broj 14/2015

Delokrug 

Član 76.
Izvršni odbor banke organizuje i nadzire svakodnevno 
poslovanje banke.
Izvršni odbor banke odgovoran je za primenu i efikasno 
funkcionisanje sistema unutrašnjih kontrola banke.
Izvršni odbor banke:
1) izvršava odluke skupštine banke i upravnog odbora 
banke;
2) predlaže upravnom odboru poslovnu politiku i 
strategiju banke, kao i strategiju i politiku za upravljanje rizicima i strategiju 
upravljanja kapitalom banke;
3) sprovodi poslovnu politiku i strategiju banke 
donošenjem odgovarajućih poslovnih odluka;
4) sprovodi strategiju i politike za upravljanje 
rizicima i strategiju upravljanja kapitalom banke usvajanjem procedura za upravljanje 
rizicima, odnosno za identifikovanje, merenje i procenu rizika, i obezbeđivanjem 
njihove primene i izveštava upravni odbor u vezi s tim aktivnostima;
5) analizira sistem upravljanja rizicima i najmanje 
tromesečno izveštava upravni odbor banke o nivou izloženosti rizicima i 
upravljanju rizicima;
6) odlučuje o plasmanima i zaduživanju banke do iznosa 
koji utvrdi upravni odbor banke;
7) odlučuje, uz prethodno odobrenje upravnog odbora 
banke, o svakom povećanju izloženosti banke prema licu povezanom s bankom i o 
tome obaveštava upravni odbor banke;
8) obezbeđuje sigurnost i redovno praćenje sistema 
informacione tehnologije i trezorskog poslovanja banke;
9) obaveštava upravni odbor banke o svim postupanjima 
koja nisu u skladu s propisima i drugim aktima banke;
10) najmanje jednom u toku poslovnog tromesečja podnosi 
upravnom odboru banke pregled poslovnih aktivnosti, bilans stanja i bilans uspeha 
banke;
11) bez odlaganja obaveštava upravni odbor banke i 
Narodnu banku Srbije o svakom pogoršanju finansijskog stanja banke ili postojanju 
opasnosti od takvog pogoršanja, kao i o drugim činjenicama koje mogu znatno 
uticati na finansijsko stanje banke;
12) obezbeđuje da svi zaposleni budu upoznati s 
propisima i drugim aktima banke kojima se uređuju njihove radne obaveze;
13) donosi poslovnik o svom radu;
14) odlučuje o svim pitanjima koja nisu u nadležnosti 
skupštine i upravnog odbora banke.

*Službeni glasnik RS, broj 14/2015

Obaveza informisanja skupštine banke o prihodima članova 
organa upravljanja

Član 77.
Skupština banke najmanje jednom godišnje razmatra pismenu 
informaciju s detaljnim podacima o svim zaradama, naknadama i drugim primanjima 
članova upravnog i izvršnog odbora banke i o svim ugovorima između banke i 
članova tih odbora i drugih lica koja su povezana s tim članovima čija je 
posledica imovinska korist za ta lica, kao i predlog upravnog odbora banke o 
zaradama, naknadama i drugoj imovinskoj koristi tih lica za narednu godinu.

Sukob interesa 

Član 78.
Članovi upravnog i izvršnog odbora banke dužni su da, u 
roku od mesec dana od dana stupanja na dužnost, upravnom odboru banke dostave 
pismenu izjavu koja sadrži podatke o: 
1) imovinskim pravima tih lica i članova njihovih porodica 
čija tržišna vrednost prelazi 10.000 evra u dinarskoj protivvrednosti prema 
zvaničnom srednjem kursu na dan procene vrednosti ovih prava;
2) pravnom licu u kome lica koja daju izjavu ili članovi 
njihovih porodica učestvuju u organima upravljanja ili rukovođenja ili imaju učešće 
u tom pravnom licu, odnosno status ortaka ili komplementara.
Ako se promene podaci iz stava 1. ovog člana, članovi 
upravnog i izvršnog odbora banke obaveštavaju upravni odbor banke o toj promeni 
u roku od mesec dana od dana kad su saznali za promenu.
Podatke iz stava 1. ovog člana upravni odbor banke dostavlja 
skupštini banke najmanje jednom godišnje.
Narodna banka Srbije može propisati da izjava iz stava 1. 
ovog člana sadrži i druge podatke.
Članovi upravnog i izvršnog odbora banke dužni su da bez 
odlaganja obaveste upravni odbor banke o pravnom licu iz stava 1. tačka 2. ovog 
člana s kojim je banka uspostavila ili planira da uspostavi poslovni odnos.

Drugi odbori banke

Član 79.
Banka je dužna da obrazuje odbor za praćenje poslovanja banke 
(odbor za reviziju), kreditni odbor i odbor za upravljanje aktivom i pasivom.
Banka može obrazovati i druge odbore.

Odbor za praćenje poslovanja banke (odbor za reviziju)

Član 80.
Odbor za praćenje poslovanja banke čine najmanje tri člana, od 
kojih su najmanje dva članovi upravnog odbora banke koji imaju odgovarajuće 
iskustvo iz oblasti finansija. 
Najmanje jedan član odbora za praćenje poslovanja banke mora 
biti lice nezavisno od banke.
Članovi odbora za praćenje poslovanja banke ne mogu biti lica 
povezana s bankom, osim po osnovu članstva u upravnom odboru banke ili u organu 
upravljanja, odnosno nadzora lica u sastavu iste bankarske grupe.
Odbor za praćenje poslovanja banke pomaže upravnom odboru 
banke u nadzoru nad radom izvršnog odbora banke i zaposlenih u banci.
Odbor za praćenje poslovanja banke dužan je da:
1) analizira godišnje izveštaje i druge finansijske 
izveštaje banke koji se upravnom odboru banke podnose na razmatranje i usvajanje;
2) analizira i usvaja predloge strategija i politika* banke 
u vezi sa upravljanjem rizicima i sistemom unutrašnjih kontrola koje se upravnom 
odboru banke podnose na razmatranje i usvajanje;
3) analizira i nadzire primenu i adekvatno sprovođenje 
usvojenih strategija i politika* za upravljanje rizicima i sprovođenje sistema 
unutrašnjih kontrola;
4) najmanje jednom mesečno izveštava upravni odbor o svojim 
aktivnostima i utvrđenim nepravilnostima, kao i da predlaže način na koji će se 
otkloniti te nepravilnosti, odnosno unaprediti politike i procedure za upravljanje 
rizicima i sprovođenje sistema unutrašnjih kontrola;
5) na predlog upravnog ili izvršnog odbora banke ili 
spoljnog revizora banke razmatra ulaganja i aktivnosti banke;
6) upravnom odboru i skupštini banke predlaže spoljnog 
revizora banke;
7) razmatra, sa spoljnim revizorom banke, godišnje revizije 
finansijskih izveštaja banke;
8) predlaže upravnom odboru banke da se određena pitanja u 
vezi sa spoljnom i unutrašnjom revizijom uvrste u dnevni red sednice skupštine.**
9) brisana je (vidi član 34. Zakona - 14/2015-16)
Кad oceni da banka posluje suprotno zakonu, drugom propisu, 
statutu ili drugom aktu banke ili se to može zaključiti na osnovu izveštaja o 
reviziji, odnosno kad utvrdi druge nepravilnosti u poslovanju banke odbor za 
praćenje poslovanja banke obavezno predlaže upravnom odboru banke da otkloni 
uočene nepravilnosti, kao i da zakaže vanredno zasedanje skupštine banke u 
slučaju da ustanovljene nepravilnosti mogu imati teže posledice na poslovanje 
banke. 
Članovi odbora za praćenje poslovanja banke sastaju se 
najmanje jednom mesečno, a najmanje jednom u tri meseca sastaju se u sedištu 
banke.

*Službeni glasnik RS, broj 91/2010
**Službeni glasnik RS, broj 14/2015

Кreditni odbor i odbor za upravljanje aktivom i pasivom

Član 81.
Кreditni odbor odlučuje o kreditnim zahtevima u okvirima 
utvrđenim aktima banke i obavlja druge poslove utvrđene aktima banke.
Odbor za upravljanje aktivom i pasivom prati izloženost banke 
rizicima koji proizlaze iz strukture njenih bilansnih obaveza i potraživanja i 
vanbilansnih stavki, predlaže mere za upravljanje kamatnim rizikom i rizikom 
likvidnosti, a obavlja i druge poslove utvrđene aktima banke.
Narodna banka Srbije može propisati i druge poslove koje su 
dužni da obavljaju odbori iz ovog člana. 

Odeljak 2. 

Sistem unutrašnjih kontrola, funkcija kontrole usklađenosti 
poslovanja banke i funkcija unutrašnje revizije

Sistem unutrašnjih kontrola

*Službeni glasnik RS, broj 14/2015

Član 82.
Banka je dužna da uspostavi i primeni efikasan sistem 
unutrašnjih kontrola na način koji obezbeđuje kontinuirano praćenje rizika kojima 
je banka izložena ili može biti izložena u svom poslovanju, a koji se naročito 
sastoji od:
1) funkcije upravljanja rizicima;
2) funkcije usklađenosti poslovanja;
3) funkcije unutrašnje revizije.
Narodna banka Srbije može propisati bliže uslove i 
način uređivanja i sprovođenja sistema unutrašnjih kontrola.

*Službeni glasnik RS, broj 14/2015

Funkcija kontrole usklađenosti poslovanja banke

Član 83.
U banci postoji organizaciona jedinica u čijem delokrugu je 
kontrola usklađenosti poslovanja banke.
Rukovodioca organizacione jedinice iz stava 1. ovog člana 
imenuje i razrešava upravni odbor banke.
Rukovodilac organizacione jedinice iz stava 1. ovog člana 
odgovoran je za identifikaciju i praćenje rizika usklađenosti poslovanja banke i 
za upravljanje tim rizikom, koji posebno obuhvata rizik od sankcija regulatornog 
tela i finansijskih gubitaka, kao i reputacioni rizik. Rizik usklađenosti 
poslovanja banke nastaje kao posledica propuštanja usklađivanja poslovanja sa 
zakonom i drugim propisom, standardima poslovanja, procedurama o sprečavanju pranja 
novca i finansiranja terorizma, kao i sa drugim aktima kojima se uređuje 
poslovanje banke.
Rukovodilac organizacione jedinice iz stava 1. ovog člana i 
zaposleni u toj organizacionoj jedinici nezavisni su u svom radu i obavljaju 
isključivo poslove iz stava 3. tog člana.
Zaposleni u banci dužni su da zaposlenima u organizacionoj 
jedinici iz stava 1. ovog člana omoguće uvid u dokumentaciju koju poseduju i da 
im pruže potrebne informacije.
Narodna banka Srbije bliže propisuje način i uslove 
identifikacije, praćenja i upravljanja rizicima iz stava 3. ovog člana.

Član 84.
Organizaciona jedinica u čijem delokrugu je kontrola 
usklađenosti poslovanja banke dužna je da najmanje jednom godišnje identifikuje i 
proceni glavne rizike te usklađenosti i predloži planove upravljanja tim rizicima, 
o čemu sastavlja izveštaj koji dostavlja izvršnom odboru i odboru za praćenje 
poslovanja banke.
Izveštaj iz stava 1. ovog člana usvaja izvršni odbor.
Rukovodilac organizacione jedinice iz stava 1. ovog člana 
dužan je da o utvrđenim propustima koji se odnose na usklađenost poslovanja odmah 
obavesti izvršni odbor i odbor za praćenje poslovanja banke.
Organizaciona jedinica iz stava 1. ovog člana dužna je da 
sastavi program praćenja usklađenosti poslovanja banke, koji posebno sadrži 
metodologiju rada te organizacione jedinice, planirane aktivnosti, način i 
rokove izrade izveštaja, način provere te usklađenosti, kao i plan obuke 
zaposlenih.

Funkcija unutrašnje revizije

Član 85.
U banci postoji organizaciona jedinica u čijem je delokrugu 
unutrašnja revizija.
Osnovni zadaci organizacione jedinice iz stava 1. ovog 
člana su da upravnom odboru banke pruža nezavisno i objektivno mišljenje o 
pitanjima koja su predmet revizije, da obavlja savetodavnu aktivnost usmerenu na 
unapređenje postojećeg sistema unutrašnjih kontrola i poslovanja banke i da 
upravnom odboru banke pruža pomoć u ostvarivanju njegovih ciljeva, i to primenjujući 
sistematičan, disciplinovan i dokumentovan pristup vrednovanju i unapređenju 
postojećeg načina upravljanja rizicima, kontrole i rukovođenja procesima.
Banka je dužna da funkciju unutrašnje revizije vrši u skladu 
s propisima koji uređuju osnovne principe organizacije i rada unutrašnje revizije 
banke.
Banka ima najmanje jednog zaposlenog u organizacionoj 
jedinici iz stava 1. ovog člana, koji ima zvanje utvrđeno zakonom kojim se 
uređuje revizija i drugim propisima iz te oblasti.
Rukovodioca organizacione jedinice iz stava 1. ovog člana 
bira i razrešava upravni odbor banke.
Rukovodilac organizacione jedinice iz stava 1. ovog člana 
izrađuje program unutrašnje revizije i utvrđuje metodologiju njenog rada, a 
posebno uputstvo za rad unutrašnje revizije, način i rokove izrade i dostavljanja 
nadležnim organima banke izveštaja o unutrašnjoj reviziji, način praćenja 
preporučenih aktivnosti za otklanjanje nepravilnosti i nedostataka utvrđenih u 
poslovanju banke, kao i način i odgovornost za izradu, korišćenje i čuvanje 
dokumentacije o obavljenim aktivnostima unutrašnje revizije prema godišnjem planu. 
Ovaj rukovodilac izveštava upravni odbor o rezultatima izvršene revizije.
Rukovodilac organizacione jedinice iz stava 1. ovog člana 
ima pravo da se neposredno obrati upravnom odboru banke kad god je to potrebno.
Rukovodilac organizacione jedinice iz stava 1. ovog člana 
ovlašćen je da predloži sazivanje sednice odbora za praćenje poslovanja banke, o 
čemu obaveštava upravni odbor, a ako sednica tog odbora ne bude održana, 
obaveštava o tome skupštinu banke na prvoj narednoj sednici.
Zaposleni u organizacionoj jedinici iz stava 1. ovog člana 
ne mogu obavljati rukovodeće ni druge poslove iz delatnosti banke, osim poslova 
koji se odnose na vršenje unutrašnje revizije, niti mogu učestvovati u pripremi i 
izradi akata i druge dokumentacije koji mogu biti predmet unutrašnje revizije.
Rukovodilac organizacione jedinice iz stava 1. ovog člana 
odgovoran je za efikasno, kontinuirano, redovno i kvalitetno vršenje funkcije 
unutrašnje revizije i efikasno sprovođenje programa i operativnih godišnjih planova 
te revizije.
Unutrašnja revizija dužna je da:
1) ocenjuje adekvatnost i pouzdanost sistema unutrašnjih 
kontrola banke i funkcije kontrole usklađenosti poslovanja banke; 
2) obezbedi da se rizici na odgovarajući način identifikuju 
i kontrolišu; 
3) utvrđuje slabosti u poslovanju banke i njenih zaposlenih, 
kao i slučajeve neizvršenja obaveza i prekoračenja ovlašćenja i priprema predloge 
za otklanjanje tih slabosti, kao i preporuke za njihovo sprečavanje;
4) održava sastanke sa upravnim odborom banke, kao i 
odborom za praćenje poslovanja banke; 
5) redovno priprema izveštaje o aktivnostima unutrašnje 
revizije i dostavlja ih upravnom odboru banke, kao i odboru za praćenje poslovanja 
banke.
Narodna banka Srbije može propisati bliže uslove i način 
vršenja funkcija unutrašnje revizije.

Ovlašćenja unutrašnje revizije

Član 86.
Zaposleni u organizacionoj jedinici u čijem je delokrugu 
unutrašnja revizija imaju pravo uvida u sve dokumente banke i njenih podređenih 
društava, kao i članova iste bankarske grupe, bez ograničenja vrše nadzor nad 
poslovanjem banke i učestvuju na sednicama upravnog odbora banke i njegovih 
odbora.
Na zahtev zaposlenih u organizacionoj jedinici iz stava 1. 
ovog člana, zaposleni u banci dužni su da dostave pismeno objašnjenje u vezi sa 
slabostima i greškama u svom radu, kao i da ih otklone.
Organizaciona jedinica iz stava 1. ovog člana izveštaje o 
svom radu podnosi odboru za praćenje poslovanja banke i upravnom odboru banke.

Godišnji izveštaj o adekvatnosti upravljanja rizicima i 
unutrašnjoj kontroli

Član 87.
Banka je dužna da Narodnoj banci Srbije dostavi godišnji 
izveštaj o adekvatnosti upravljanja rizicima i unutrašnjoj kontroli banke. 

Izveštaj iz stava 1. ovog člana banka dostavlja s godišnjim 
finansijskim izveštajem. 
Izveštaj iz stava 1. ovog člana odobrava upravni odbor 
banke.
Sadržinu izveštaja iz stava 1. ovog člana i rokove njegovog 
dostavljanja bliže propisuje Narodna banka Srbije, s tim da izveštaj mora sadržati 
sledeće izjave:
1) da li su upravni i izvršni odbor banke identifikovali 
značajne rizike;
2) da li su politike unutrašnje kontrole i upravljanja 
rizicima u banci adekvatne i da li se efikasno primenjuju;
3) da li su Narodnoj banci Srbije dostavljeni tačni prikazi 
politika upravljanja rizicima i sistema unutrašnjih kontrola;
4) da je utvrđen plan aktivnosti za otklanjanje nedostataka i 
da se primenjuje ili da će biti utvrđen i dostavljen na usvajanje upravnom odboru 
banke.

Odeljak 3. 

Filijale i predstavništva

Otvaranje filijale i drugog organizacionog oblika banke na 
teritoriji Republike Srbije
  
Član 88.
Banka obaveštava Narodnu banku Srbije o otvaranju filijale 
ili drugog organizacionog oblika na teritoriji Republike Srbije najkasnije u 
roku od osam dana od dana njihovog otvaranja.

Otvaranje filijale banke u inostranstvu

Član 89.
Radi otvaranja filijale u inostranstvu, banka podnosi 
Narodnoj banci Srbije zahtev za davanje saglasnosti. 
Banka je dužna da Narodnoj banci Srbije podnosi godišnji 
izveštaj o poslovanju filijale u inostranstvu i da je bez odlaganja obavesti o 
svim promenama koje se odnose na aktivnosti ove filijale.
Direktor filijale banke u inostranstvu mora ispunjavati 
uslove koji su ovim zakonom propisani za imenovanje člana izvršnog odbora banke.
Narodna banka Srbije propisuje bliže uslove i način davanja 
i oduzimanja saglasnosti iz stava 1. ovog člana.

Otvaranje drugog organizacionog oblika banke u inostranstvu

Član 90.
Na druge organizacione oblike banaka u inostranstvu shodno 
se primenjuju odredbe ovog zakona koje se odnose na filijale banaka u 
inostranstvu.

Otvaranje predstavništva banke u inostranstvu 


Član 91.
Radi otvaranja predstavništva u inostranstvu, banka podnosi 
Narodnoj banci Srbije zahtev za davanje saglasnosti.
Narodna banka Srbije propisuje bliže uslove i način davanja 
i oduzimanja saglasnosti iz stava 1. ovog člana.

Otvaranje predstavništva strane banke u Republici Srbiji

Član 92.
Predstavništvo strane banke u Republici Srbiji registruje 
se u skladu sa zakonom kojim se uređuje registracija privrednih subjekata.
Uz prijavu za upis u registar privrednih subjekata strana 
banka podnosi i saglasnost Narodne banke Srbije.
Uz zahtev za dobijanje saglasnosti iz stava 2. ovog člana 
dostavljaju se:
1) potvrda regulatornog tela države porekla da strana banka 
ima dozvolu za rad i potrebno ovlašćenje za otvaranje predstavništva u Republici 
Srbiji ili dokaz da takvo ovlašćenje nije potrebno prema propisima te države;
2) podaci o imenu, pravnom statusu i sedištu strane banke;
3) kopija osnivačkog akta strane banke;
4) podaci o finansijskom stanju strane banke;
5) odluka nadležnog organa strane banke o otvaranju 
predstavništva;
6) odluka o imenovanju lica odgovornog za rad predstavništva 
strane banke i ovlašćenje za to lice;
7) predloženo ime i sedište predstavništva strane banke;
8) predložene aktivnosti i program rada predstavništva 
strane banke;
9) podaci o rukovodstvu predstavništva strane banke;
10) overena izjava strane banke kojom potvrđuje da preuzima 
obaveze koje proisteknu iz poslovanja njenog predstavništva.
Narodna banka Srbije oduzeće stranoj banci saglasnost iz 
stava 2. ovog člana ako:
1) stranoj banci dozvola za rad prestane da važi u državi 
porekla; 
2) predstavništvo strane banke obavlja poslove koji 
propisima nisu dozvoljeni predstavništvu;
3) strana banka podnese zahtev za brisanje predstavništva 
strane banke iz registra.
Narodna banka Srbije propisuje bliže uslove i način davanja 
i oduzimanja saglasnosti iz stava 2. ovog člana.

Evidencije o filijalama i predstavništvima

Član 93.
Narodna banka Srbije vodi registre datih saglasnosti za 
otvaranje filijala, drugih organizacionih oblika i predstavništava banaka u 
inostranstvu, kao i predstavništava stranih banaka u Republici Srbiji.

Glava V

КONTROLNA FUNКCIJA NARODNE BANКE SRBIJE 

Odeljak 1. 

Učešće u banci

Saglasnost za sticanje vlasništva 

Član 94.
Nijedno lice ne može bez prethodne saglasnosti Narodne 
banke Srbije steći direktno ili indirektno vlasništvo u banci koje mu omogućava 
od 5% do 20%, više od 20% do 33%, više od 33% do 50% i više od 50% glasačkih 
prava.
O zahtevu za davanje saglasnosti iz stava 1. ovog člana 
Narodna banka Srbije odlučuje u roku od 60 dana od dana prijema urednog zahteva.
Narodna banka Srbije propisuje bliže uslove i način davanja 
saglasnosti iz stava 1. ovog člana.
Ako je podnosilac zahteva za davanje saglasnosti iz stava 1. 
ovog člana strana banka ili strano lice iz finansijskog sektora, Narodna banka 
Srbije tu saglasnost daje pod uslovom:
1) da kontrolu, odnosno nadzor na konsolidovanoj osnovi tog 
podnosioca regulatorno telo države porekla vrši na način koji zadovoljava 
propisane uslove Narodne banke Srbije;
2) da postoji odgovarajuća saradnja Narodne banke Srbije s 
regulatornim telom države porekla podnosioca;
3) da su ispunjeni drugi uslovi koje propiše Narodna banka 
Srbije.
Uslove pod kojima međunarodna finansijska organizacija može 
steći vlasništvo iz stava 1. ovog člana propisuje Narodna banka Srbije. 

Rešenjem kojim daje saglasnost iz stava 1. ovog člana, 
Narodna banka Srbije određuje i rok u kom podnosilac zahteva za davanje 
saglasnosti može steći vlasništvo za koje je data ta saglasnost, i to za fizička 
lica najkasnije godinu dana od dana dostavljanja tog rešenja, a za pravna lica 
najkasnije do dana usvajanja prvih narednih godišnjih finansijskih izveštaja, 
odnosno revidiranih finansijskih izveštaja tih pravnih lica.
Ako podnosilac zahteva za davanje saglasnosti za sticanje 
vlasništva iz stava 1. ovog člana to vlasništvo ne stekne u roku iz stava 5. tog 
člana, data saglasnost prestaje da važi.

Sticalac vlasništva

Član 95.
Smatra se da, radi sticanja vlasništva iz člana 94. stav 1. 
ovog zakona, sledeća lica nastupaju kao jedan sticalac: 
1) pravno lice i lica koja učestvuju u upravljanju ili 
rukovođenju tim pravnim licem ili njegovim podređenim društvom;
2) pravno lice i lica koja direktno imenuje i razrešava 
organ upravljanja ili rukovođenja tog pravnog lica ili njegovog podređenog društva;
3) pravno lice i zastupnici i likvidacioni upravnici tog 
pravnog lica ili njegovog podređenog društva;
4) članovi porodice; 
5) pravna lica u kojima lica iz tačke 4) ovog stava 
učestvuju u upravljanju ili rukovođenju ili u njima imaju kontrolno učešće;
6) pravna lica – članovi iste grupe društava;
7) lica koja učestvuju u upravljanju ili rukovođenju istim 
pravnim licem; 
8) lica koja imaju kontrolno učešće u istom pravnom licu;
9) davalac i primalac kredita za kupovinu akcija banke ili 
bankarskog holdinga;
10) lice koje drugom licu omogućava da obezbedi sredstva za 
kupovinu akcija banke ili bankarskog holdinga i to drugo lice; 
11) vlastodavac i punomoćnik;
12) dva ili više pravnih ili fizičkih lica među kojima ne 
postoji odnos iz tač. 1) do 11) ovog stava a povezana su tako da postoji 
mogućnost da se usled pogoršanja ili poboljšanja finansijskog položaja jednog lica 
pogorša ili poboljša finansijski položaj drugog ili drugih lica a Narodna banka 
Srbije, na osnovu dokumentacije, proceni da postoji i mogućnost prenosa gubitka, 
dobiti ili kreditne sposobnosti. 
Radi sticanja vlasništva iz člana 94. stav 1. ovog zakona, 
lice nastupa kao jedan sticalac s drugim licem i kada između njih ne postoji veza 
iz stava 1. ovog člana ali svako to lice nastupa kao jedan sticalac s trećim 
istim licem, i to na neki od načina utvrđenih tač. 1) do 12) tog stava.

Odbijanje zahteva

Član 96.
Narodna banka Srbije odbiće zahtev za davanje saglasnosti iz 
člana 94. stav 1. ovog zakona:
1) ako finansijsko stanje podnosioca zahteva nije 
odgovarajuće; 
2) ako podnosilac zahteva nema dobru poslovnu reputaciju;
3) ako poslovne aktivnosti podnosioca zahteva mogu izazvati 
značajan rizik za sigurno i zakonito upravljanje bankom, odnosno bankarskim 
holdingom;
4) ako sticanje učešća ima negativan uticaj na sposobnost 
banke da obezbedi da njeno poslovanje bude u skladu sa zakonom, propisima i aktima 
Narodne banke Srbije;
5) ako je podnosilac zahteva dostavio podatke koji se ne 
mogu proveriti ili koji nisu u skladu s propisima Narodne banke Srbije;
6) ako lice sa znatnim ili kontrolnim učešćem kod 
podnosioca zahteva nema dobru poslovnu reputaciju;
7) ako član organa upravljanja podnosioca zahteva koji stiče 
znatno ili kontrolno učešće nema dobru poslovnu reputaciju i odgovarajuće 
iskustvo;
8) ako bi banka postala član bankarske grupe koja ne 
ispunjava uslove koji se odnose na transparentnost; 
9) ako kod podnosioca zahteva nije moguće utvrditi lica sa 
učešćem;
10) ako nije moguće utvrditi izvor sredstava kojima 
podnosilac zahteva namerava da kupi akcije banke, odnosno bankarskog holdinga;
11) ako bi deo sredstava za kupovinu akcija banke, odnosno bankarskog 
holdinga obezbedilo lice koje nema dobru poslovnu reputaciju;
12) ako postoje indicije da su aktivnosti koje 
su povezane sa sticanjem učešća izvršene radi pranja novca ili finansiranja 
terorizma, u skladu sa zakonom kojim se uređuje sprečavanje pranja novca i 
finansiranja terorizma.

*Službeni glasnik RS, broj 14/2015

Obaveštavanje Narodne banke Srbije o sticanju vlasništva

Član 97.
Podnosilac zahteva za davanje saglasnosti iz člana 94. stav 
1. ovog zakona dužan je da obavesti Narodnu banku Srbije o sticanju vlasništva za 
koje je data ova saglasnost u roku od 15 dana od dana tog sticanja. 


Ukidanje rešenja o davanju saglasnosti

Član 98.
Narodna banka Srbije može ukinuti rešenje o davanju 
saglasnosti iz člana 94. stav 1. ovog zakona ako utvrdi da više nisu ispunjeni 
uslovi za davanje saglasnosti ili ako lice koje je dobilo saglasnost svoja prava 
koristi na način koji ugrožava stabilno poslovanje banke.

Pravne posledice nedozvoljenog sticanja i ukidanja rešenja o 
davanju saglasnosti

Član 99.
Ako lice bez prethodne saglasnosti Narodne banke Srbije 
stekne direktno ili indirektno vlasništvo u banci koje omogućava od 5% do 20%, 
više od 20% do 33%, više od 33% do 50% i više od 50% glasačkih prava, Narodna 
banka Srbije naložiće tom licu da otuđi vlasništvo, odnosno zabraniće mu da 
posredno ili neposredno ostvaruje glasačka prava u banci i da utiče na upravljanje 
bankom ili na poslovnu politiku banke. 
Ako lice koje je vlasništvo iz stava 1. ovog člana steklo 
bez saglasnosti Narodne banke Srbije vlasništvo ne otuđi na način i u roku koje 
je utvrdila Narodna banka Srbije, pravni posao na osnovu koga je stečeno to 
vlasništvo ništav je.
Ako Narodna banka Srbije ukine rešenje o davanju 
saglasnosti iz člana 94. stav 1. ovog zakona, istim rešenjem će zabraniti licu 
kome je ukinuta saglasnost za sticanje vlasništva u banci raspolaganje svim 
pravima iz akcija na osnovu kojih je to vlasništvo stečeno, a može mu naložiti i 
da to vlasništvo otuđi.
Rešenje iz stava 3. ovog člana, Narodna banka Srbije 
dostavlja Кomisiji za hartije od vrednosti i Centralnom registru, depou i 
kliringu hartija od vrednosti (u daljem tekstu: Centralni registar).

*Službeni glasnik RS, broj 91/2010

Sticanje vlasništva bez saglasnosti

Član 100.
Lice može i bez saglasnosti Narodne banke Srbije steći 
vlasništvo iz člana 94. stav 1. ovog zakona ako ga je steklo nasleđivanjem, 
pravnim sledbeništvom ili drugim sticanjem nezavisnim od volje sticaoca. 

Lice koje je vlasništvo steklo na način iz stava 1. ovog 
člana ne može vršiti nikakav uticaj na upravljanje bankom u kojoj je steklo 
vlasništvo ili na poslovnu politiku te banke, niti može ostvarivati glasačka 
prava po osnovu tog vlasništva dok ne dobije saglasnost Narodne banke Srbije na 
to sticanje.
Lice iz stava 1. ovog člana dužno je da, u roku od 30 dana 
od dana sticanja vlasništva iz tog stava, Narodnoj banci Srbije podnese zahtev za 
davanje saglasnosti na to sticanje ili da je obavesti da je otuđilo to vlasništvo.
O zahtevu iz stava 3. ovog člana Narodna banka Srbije 
odlučuje na način i u roku utvrđenim u članu 94. ovog zakona. 
Ako Narodna banka Srbije rešenjem odbije da dâ 
saglasnost za sticanje vlasništva iz stava 1. ovog člana, istim rešenjem će 
zabraniti licu iz tog stava raspolaganje svim pravima iz akcija na osnovu kojih 
je to vlasništvo stečeno i naložiti mu da to vlasništvo otuđi do nivoa i u roku 
određenim tim rešenjem.
Rešenje iz stava 5. ovog člana, Narodna banka Srbije 
dostavlja Кomisiji za hartije od vrednosti i Centralnom registru.

*Službeni glasnik RS, broj 91/2010

Zahtev za dostavljanje informacija

Član 101.
Ako postoje osnovi sumnje da je neko lice bez saglasnosti 
Narodne banke Srbije steklo vlasništvo iz člana 94. stav 1. ovog zakona, Narodna 
banka Srbije može od tog lica ili matičnog društva tog lica, kao i od članova 
organa tih lica, zahtevati da joj dostave informacije i relevantnu dokumentaciju 
koji se odnose na ispunjenost uslova za davanje saglasnosti.
Narodna banka Srbije može zahtevati da joj informacije i 
dokumentaciju iz stava 1. ovog člana dostave i lica kojima je data saglasnost iz 
člana 94. stav 1. ili člana 100. stav 2. ovog zakona u roku važenja te 
saglasnosti, kao i posle sticanja vlasništva, a najmanje jednom godišnje.
Lica iz stava 2. ovog člana dužna su da Narodnoj banci 
Srbije dostave podatke i informacije o novoimenovanim članovima organa 
upravljanja, o licu koje stekne učešće u tim licima, o novom ortaku (ortačko 
društvo) i o novom komplementaru (komanditno društvo) najkasnije u roku od 15 
dana od dana imenovanja, odnosno od dana sticanja tog svojstva.
Banka je dužna da najmanje jednom godišnje, kao i na zahtev 
Narodne banke Srbije, Narodnu banku Srbije obavesti o identitetu svih lica koja 
imaju učešće u banci.
Banka je dužna da Narodnu banku Srbije obavesti i o 
povećanju ili smanjenju učešća u banci u roku od 15 dana od dana saznanja za 
povećanje ili smanjenje. 
Banka je dužna da Narodnu banku Srbije obavesti o promeni 
statusa lica povezanog s bankom u roku od 15 dana od dana saznanja za promenu.
Narodna banka Srbije može propisati bliže uslove i način 
dostavljanja podataka i informacija iz ovog člana.

Odeljak 1a

*Službeni glasnik RS, broj 14/2015

Dijagnostičko ispitivanje

*Službeni glasnik RS, broj 14/2015

Član 101a
Narodna banka Srbije može, radi prikupljanja, obrade i 
analize potrebnih podataka, vršiti dijagnostičko ispitivanje poslovanja banke 
neposrednim uvidom u njene poslovne knjige i drugu dokumentaciju.
Na dijagnostičko ispitivanje iz stava 1. ovog člana 
shodno se primenjuju član 102. st. 4. i 5. i čl. 103. i 104. ovog zakona.

*Službeni glasnik RS, broj 14/2015


Odeljak 2. 

Кontrola boniteta i zakonitosti poslovanja banke

Кontrola Narodne banke Srbije

Član 102.
Narodna banka Srbije vrši kontrolu boniteta i 
zakonitosti poslovanja banke u skladu sa ovim zakonom i drugim zakonom po kojem 
je Narodna banka Srbije nadležna za vršenje nadzora nad poslovanjem banaka.
Кontrolu u smislu stava 1. ovog člana Narodna banka 
Srbije vrši posredno – kontrolom izveštaja i druge dokumentacije koju banka 
dostavlja Narodnoj banci Srbije u skladu sa ovim zakonom, kao i drugih podataka o 
poslovanju banke kojima Narodna banka Srbije raspolaže, i neposredno – uvidom u 
poslovne knjige i drugu dokumentaciju banke.
Narodna banka Srbije može izvršiti kontrolu nad bilo 
kojim članom bankarske grupe na način utvrđen u stavu 2. ovog člana.
Pri vršenju kontrole iz ovog člana, Narodna banka 
Srbije ima pravo uvida u podatke o ukupnom iznosu, vrsti i ažurnosti u 
ispunjavanju obaveza fizičkih i pravnih lica klijenata banaka koje prikuplja 
posebno lice (kreditni biro), kao i pravo uvida u poslovne knjige i drugu 
dokumentaciju pravnih lica koja su s bankom kod koje se vrši kontrola povezana 
imovinskim, upravljačkim i poslovnim odnosima, a može od tih lica zahtevati da 
joj dostave i druge podatke.
Lica kod kojih se vrši kontrola iz ovog člana dužna su 
da ovlašćenim licima Narodne banke Srbije omoguće nesmetano vršenje kontrole i da 
sarađuju s njima.
Narodna banka Srbije može propisom utvrditi obavezu 
banaka da plaćaju naknadu za vršenje kontrole iz ovog člana, kao i način 
obračuna, rokove plaćanja i druga pitanja u vezi sa ovom naknadom.
Narodna banka Srbije može propisati bliže uslove i 
način vršenja kontrole iz ovog člana.

*Službeni glasnik RS, broj 14/2015

Član 102a
Brisan je (vidi član 39. Zakona - 14/2015-16) 
 

Lica ovlašćena za neposrednu kontrolu

Član 103. 
Neposrednu kontrolu nad poslovanjem banke, u skladu s 
politikom i procedurama Narodne banke Srbije, vrše zaposleni Narodne banke 
Srbije koje rešenjem za to odredi guverner Narodne banke Srbije ili lice koje on 
ovlasti. 
Rešenjem iz stava 1. ovog člana može se odrediti 
i drugo lice koje nije zaposleno u Narodnoj banci Srbije da učestvuje u postupku 
neposredne kontrole, ako zbog odgovarajućih stručnih znanja može pružiti podršku 
zaposlenima iz tog stava.
U postupku neposredne kontrole banke mogu učestvovati i 
ovlašćena lica stranog regulatornog tela koje kontroliše, odnosno nadzire 
poslovanje članova iste bankarske grupe u kojoj je i banka, u skladu sa 
sporazumom o saradnji zaključenim između Narodne banke Srbije i tog tela. 

U rešenju iz stava 1. ovog člana navode se banka, odnosno 
druga lica kod kojih se vrši kontrola i predmet kontrole.

*Službeni glasnik RS, broj 14/2015

Neposredna kontrola

Član 104.
Banka je dužna da ovlašćenim licima Narodne banke Srbije (u 
daljem tekstu: ovlašćena lica) omogući da kontrolu njenog poslovanja izvrše u 
sedištu banke i u svim njenim organizacionim delovima.
Banka je dužna da ovlašćenim licima omogući da izvrše 
kontrolu usklađenosti s propisima njenih poslovnih knjiga i druge dokumentacije, 
kao i informacione tehnologije. 
Banka je dužna da ovlašćenim licima stavi na uvid poslovne 
knjige i dokumentaciju koju ta lica budu zahtevala u pismenoj, odnosno 
elektronskoj formi, kao i da im, radi vršenja kontrole računarskih programa, 
omogući pristup sistemu baze podataka koji banka koristi. 
Neposrednu kontrolu u skladu sa ovim zakonom ovlašćena lica 
vrše radnim danom u toku redovnog radnog vremena, a kada je to neophodno zbog 
obima i prirode kontrole, mogu je vršiti i van radnog vremena.
Ovlašćena lica u vršenju kontrole mogu da:
1) pristupaju svim organizacionim delovima i prostorijama 
banke, uz poštovanje njenih bezbednosnih procedura;
2) zahtevaju da im se stavi na raspolaganje zasebna 
prostorija za obavljanje poslova kontrole;
3) zahtevaju da im se obezbede kopije dokumenata koji su u 
vezi s predmetom kontrole;
4) neposredno komuniciraju s rukovodiocima banke i 
zaposlenima u banci radi dobijanja neophodnih pojašnjenja.
Banka koja podatke obrađuje ili poslovne knjige i drugu 
dokumentaciju vodi u elektronskom obliku, dužna je da ovlašćenim licima, na 
njihov zahtev, pruži neophodnu tehničku podršku u kontroli tih knjiga, odnosno te 
dokumentacije.
Banka je dužna da imenuje svog predstavnika koji će 
ovlašćenim licima pružiti svu neophodnu pomoć da nesmetano vrše kontrolu.

Zapisnik o kontroli

Član 105.
Ovlašćena lica koja vrše kontrolu dužna su da o izvršenoj 
kontroli sačine zapisnik (u daljem tekstu: zapisnik o kontroli).
Zapisnik o kontroli sačinjava se i kada se u 
postupku posredne kontrole utvrde nepravilnosti u poslovanju banke, osim u 
slučaju kada je o tim nepravilnostima banka obavestila Narodnu banku Srbije.
Zapisnik o kontroli Narodna banka Srbije dostavlja banci, 
koja na njega može dati primedbe u roku od 15 radnih dana od dana kad joj je 
zapisnik dostavljen.
Narodna banka Srbije neće razmatrati primedbe 
banke na zapisnik o kontroli koje se odnose na promenu činjeničnog stanja nastalu 
nakon perioda za koji je izvršena kontrola (presečni datum), ali ih može uzeti u 
obzir pri izricanju mere iz ovog zakona.
Кontrolom iz člana 102. stav 2. ovog zakona Narodna banka 
Srbije proverava navode banke sadržane u primedbama iz stava 2. ovog člana.

*Službeni glasnik RS, broj 91/2010
**Službeni glasnik RS, broj 14/2015

Dopuna zapisnika o kontroli

Član 106.
Кada se proverom navoda iznetih u primedbama banke na 
zapisnik o kontroli utvrdi činjenično stanje bitno različito od onog navedenog u 
zapisniku, sačinjava se dopuna zapisnika o kontroli. 
Dopuna zapisnika o kontroli dostavlja se banci u roku od 
15 
radnih dana od dana dostavljanja primedaba na taj zapisnik.
Brisan je raniji stav 3. (vidi član 42. Zakona - 
14/2015-16)
*Službeni glasnik RS, broj 91/2010

Zaključak o obustavi postupka kontrole

Član 107.
Narodna banka Srbije doneće zaključak o obustavi postupka 
kontrole ako u zapisniku o kontroli nisu utvrđene nepravilnosti ili su utvrđene 
manje značajne nepravilnosti, ili ako banka, u roku propisanom ovim zakonom, 
svojim primedbama osnovano ospori sve nalaze iz zapisnika o kontroli * ili deo 
tih nalaza tako da preostale nepravilnosti predstavljaju manje značajne 
nepravilnosti. 
Zaključak iz stava 1. ovog člana dostavlja se banci. 


*Službeni glasnik RS, broj 14/2015

Preduzimanje mera

Član 108.
Ako banka, u rokovima propisanim ovim zakonom, ne 
dostavi primedbe na zapisnik o kontroli ili dostavljenim primedbama osnovano ne 
ospori nalaze iz zapisnika kojima je utvrđeno da je banka postupala suprotno 
propisima ili na način koji ugrožava njen bonitet, Narodna banka Srbije preduzeće 
prema toj banci jednu od mera iz ovog zakona.
Ako proverom navoda iz primedaba banke na zapisnik o 
kontroli utvrdi da one bitno ne menjaju činjenično stanje, Narodna banka Srbije 
preduzeće prema toj banci jednu od mera iz ovog zakona.

*Službeni glasnik RS, broj 14/2015

Član 109.
Izuzetno od odredaba člana 102. ovog zakona, ako Narodna 
banka Srbije u toku vršenja neposredne kontrole ili na osnovu izveštaja 
pribavljenih posrednom kontrolom, oceni da je banka učinila teže nepravilnosti, 
odnosno da se njeno finansijsko stanje znatno pogoršalo ili da postoji mogućnost 
znatnog pogoršanja finansijskog stanja ili likvidnosti banke, odnosno da su 
ugroženi interesi deponenata banke ili da postoji mogućnost ugrožavanja tih 
interesa, rešenjem o privremenoj meri naložiće banci da preduzme jednu ili više 
aktivnosti iz člana 112. stav 2. i člana 113. ovog zakona.

*Službeni glasnik RS, broj 91/2010
**Službeni glasnik RS, broj 14/2015

Odeljak 3.

*Službeni glasnik RS, broj 14/2015

Mere u postupku kontrole

*Službeni glasnik RS, broj 14/2015

Кorektivne i prinudne mere

*Službeni glasnik RS, broj 14/2015

Član 110.
Ako kontrolom iz člana 102. ovog zakona utvrdi da je 
banka postupala suprotno odredbama ovog zakona, drugih zakona po kojima je 
Narodna banka Srbije nadležna za vršenje nadzora nad poslovanjem banaka, propisa 
Narodne banke Srbije ili drugih propisa, ili standardima opreznog bankarskog 
poslovanja, odnosno na drugi način koji ugrožava bonitet banke – Narodna banka 
Srbije će prema toj banci, u skladu s kriterijumima propisanim u članu 116. ovog 
zakona, preduzeti jednu od sledećih mera:
1) uputiti pismenu opomenu;
2) izreći naloge i mere za otklanjanje utvrđenih 
nepravilnosti;
3) oduzeti joj dozvolu za rad.
O preduzimanju mere iz stava 1. tač. 2) i 3) ovog člana 
Narodna banka Srbije donosi rešenje.
Кad utvrdi da li je banka blagovremeno postupila u 
skladu s merama iz stava 1. tač. 1) i 2) ovog člana (i u kojoj meri), Narodna 
banka Srbije će ili obustaviti postupak kontrole banke ili banci izreći novu 
meru iz tog stava, odnosno neku od mera iz čl. 113. do 115. ovog zakona, u 
skladu s kriterijumima iz člana 116. ovog zakona.

*Službeni glasnik RS, broj 14/2015

Pismena opomena

*Službeni glasnik RS, broj 14/2015

Član 111.
Pismena opomena upućuje se banci u čijem su poslovanju 
utvrđene nepravilnosti koje nisu bitno ni neposredno uticale na njeno finansijsko 
stanje ali bi mogle imati takav uticaj ako se ne bi otklonile.
Pismena opomena sadrži i rok za otklanjanje 
nepravilnosti iz stava 1. ovog člana.

*Službeni glasnik RS, broj 14/2015

Rešenje o nalozima i merama

*Službeni glasnik RS, broj 14/2015

Član 112.
Rešenje kojim se izriču nalozi i mere za otklanjanje 
nepravilnosti utvrđenih u poslovanju donosi se za:
1) banku u čijem se poslovanju kontrolom utvrde 
nepravilnosti koje bi mogle ugroziti njeno finansijsko stanje;
2) banku kojoj je Narodna banka Srbije u skladu s 
članom 23. ovog zakona odredila veći pokazatelj adekvatnosti kapitala od 
propisanog, ako se ta banka nije uskladila s tim pokazateljem u ostavljenom roku.
Rešenjem iz stava 1. ovog člana banci se nalaže da u 
određenom roku sprovede jednu ili više od sledećih aktivnosti:
1) da svoje poslovanje uskladi s propisima;
2) da poveća iznos kapitala;
3) da obezbedi veći pokazatelj adekvatnosti kapitala, 
odnosno veći kapital od minimalnog propisanog iznosa, ako kapital banke nije 
dovoljan za pokriće svih rizika kojima je banka izložena ili može biti izložena, 
kao i ako banka nije uspostavila odgovarajući proces interne procene 
adekvatnosti kapitala banke ili ako taj proces ne sprovodi dosledno;
4) da poveća iznos posebne rezerve za obezbeđenje od 
potencijalnih gubitaka, odnosno da usvoji i primeni posebnu politiku rezervisanja 
ili postupanja sa određenom aktivom;
5) da privremeno obustavi ili ograniči sledeće 
aktivnosti:
(1) odobravanje kredita i pružanje drugih finansijskih 
usluga licima čija kreditna sposobnost nije zadovoljavajuća, pojedinim svojim 
akcionarima, članovima upravnog i izvršnog odbora, odnosno drugim licima 
povezanim s bankom,
(2) uzimanje novih kredita, prijem novih depozita i 
zaduživanje na bilo koji drugi način, kao i preuzimanje vanbilansnih obaveza,
(3) ulaganje u imovinu i u druga pravna lica,
(4) uvođenje novih proizvoda;
6) da smanji troškove svog poslovanja, uključujući i 
iznose bonusa i nagrada koji zavise od stepena ostvarenja poslovnih ciljeva, a 
koji se isplaćuju članovima izvršnog i upravnog odbora banke ili zaposlenima;
7) da proda imovinu, odnosno akcije ili udeo u 
podređenom društvu;
8) da donese i sprovede mere za:
(1) ograničavanje odobravanja kredita,
(2) smanjenje, odnosno ograničavanje izloženosti,
(3) poboljšanje postupka naplate dospelih potraživanja,
(4) pravilno vrednovanje bilansne aktive i vanbilansnih 
stavki,
(5) unapređenje sistema upravljanja rizicima, uključujući 
i proces interne procene adekvatnosti kapitala,
(6) unapređenje sistema izveštavanja,
(7) unapređenje sistema unutrašnjih kontrola, a posebno 
unutrašnje revizije;
9) da neto dobit iskoristi za povećanje kapitala banke;
10) da češće ili dodatno izveštava Narodnu banku 
Srbije o pojedinačnim pokazateljima svog poslovanja;
11) da obezbedi usklađenost s posebnim zahtevima u 
vezi s likvidnošću, uključujući i ograničenje ročne neusklađenosti između imovine 
i obaveza;
12) da razreši dužnosti člana upravnog i/ili izvršnog 
odbora banke, odnosno drugo lice na rukovodećem položaju u banci;
13) da obustavi ili ograniči plaćanje kamata pojedinim 
ili svim akcionarima i drugim licima čija se prava prema banci zasnivaju na 
elementima dopunskog kapitala banke;
14) da zatvori jednu ili više organizacionih jedinica, 
odnosno da obustavi ili ograniči širenje svoje organizacione mreže;
15) da obustavi plaćanja sa svojih računa, osim plaćanja 
za koja prethodno dobije odobrenje Narodne banke Srbije;
16) da obustavi plaćanja prema inostranstvu, osim 
plaćanja za koja prethodno dobije odobrenje Narodne banke Srbije;
17) da promeni upravljačku ili organizacionu strukturu 
banke;
18) da strukturu bankarske grupe čiji je član učini 
transparentnom;
19) da objavljuje dodatne podatke i informacije;
20) da preduzme, odnosno obustavi druge aktivnosti.
Rešenjem iz stava 1. ovog člana utvrđuje se način na 
koji će banka otkloniti utvrđene nepravilnosti, kao i rokovi u kojima će to 
učiniti i o tome obavestiti Narodnu banku Srbije, a može se utvrditi i organ 
upravljanja ili član ovog organa koji je odgovoran za sprovođenje aktivnosti iz tog 
rešenja.

*Službeni glasnik RS, broj 14/2015

Mere rane intervencije

*Službeni glasnik RS, broj 14/2015

Član 113.
Ako kontrolom iz člana 102. ovog zakona utvrdi da je 
banka postupala suprotno odredbama ovog zakona, propisa Narodne banke Srbije ili 
drugih propisa ili je verovatno da će, između ostalog usled toga što se njeno 
finansijsko stanje brzo pogoršava, uključujući pogoršanje likvidnosti, sve veći 
nivo zaduženosti, nenaplativih kredita ili koncentracije izloženosti, uskoro 
postupiti suprotno tim odredbama − Narodna banka Srbije može, nezavisno od 
preduzetih mera iz čl. 111. i 112. ovog zakona, prema toj banci, u skladu s 
kriterijumima propisanim u članu 116. ovog zakona, preduzeti jednu ili više od 
sledećih mera:
1) naložiti organima upravljanja banke da sprovedu jednu 
ili više mera iz plana oporavka ili da, ako su okolnosti koje su dovele do rane 
intervencije različite od pretpostavki iz ovog plana, ažuriraju taj plan i u 
određenom roku sprovedu jednu ili više mera iz ažuriranog plana;
2) naložiti organima upravljanja banke da analiziraju 
stanje, utvrde mere za rešavanje svih utvrđenih problema i izrade plan aktivnosti 
za njihovo rešavanje, s rokovima za sprovođenje tih aktivnosti;
3) naložiti upravnom odboru banke da sazove skupštinu 
banke, odnosno neposredno sazvati ovu skupštinu ako je upravni odbor ne sazove, 
pri čemu Narodna banka Srbije u oba slučaja utvrđuje dnevni red skupštine banke 
i predlaže da se razmotri donošenje odgovarajućih odluka;
4) naložiti organima upravljanja banke da, po potrebi, 
izrade plan pregovora o restrukturiranju duga s poveriocima banke, u skladu s 
planom oporavka;
5) naložiti promene u poslovnoj strategiji banke;
6) naložiti banci da stupi u kontakt s potencijalnim 
kupcima.
Rešenjem o izricanju mera iz stava 1. ovog člana 
utvrđuje se rok u kojem je banka dužna da postupi u skladu s tim merama i da 
Narodnoj banci Srbije dostavi odgovarajući dokaz o tome.
U slučaju iz stava 1. ovog člana, Narodna banka Srbije 
će pribaviti sve potrebne informacije za ažuriranje plana restrukturiranja i 
pripremu za moguće sprovođenje postupka restrukturiranja, kao i za procenu 
vrednosti imovine i obaveza banke iz člana 128z ovog zakona.
Кad utvrdi da li je banka blagovremeno postupila u 
skladu s merama iz stava 1. ovog člana (i u kojoj meri) – Narodna banka Srbije 
obustaviće postupak kontrole banke ili će banci izreći novu meru iz tog stava, 
odnosno neku od mera iz člana 110. ovog zakona, u skladu s kriterijumima iz 
člana 116. ovog zakona.

*Službeni glasnik RS, broj 14/2015

Razrešenje člana organa upravljanja ili drugog lica na 
rukovodećem položaju u banci

*Službeni glasnik RS, broj 14/2015

Član 114.
U slučaju znatnog pogoršanja finansijskog stanja banke 
ili teže povrede zakona, propisa Narodne banke Srbije i drugih propisa ili 
statuta banke, kada oceni da mere iz člana 113. ovog zakona nisu dovoljne da 
poprave takvo stanje u banci – Narodna banka Srbije može rešenjem naložiti 
razrešenje svih ili pojedinih članova organa upravljanja banke, odnosno smenu 
drugih lica na rukovodećem položaju u banci, i to bez obzira na ispunjenost 
drugih uslova za razrešenje članova organa upravljanja iz člana 72. stav 7. ovog 
zakona.
Rešenjem iz stava 1. ovog člana Narodna banka Srbije 
može licu iz tog stava i da:
1) zabrani ili ograniči obavljanje bilo koje aktivnosti 
u banci;
2) zabrani ili ograniči posredno ili neposredno 
ostvarivanje glasačkog prava u banci;
3) zahteva da otuđi direktno ili indirektno vlasništvo 
koje ima u banci, u roku koji ona odredi;
4) zabrani vršenje funkcije u bilo kojoj banci ili 
članu bankarske grupe ili učestvovanje u obavljanju aktivnosti u banci ili 
bankarskoj grupi bez prethodne saglasnosti Narodne banke Srbije.
Novi članovi organa upravljanja, odnosno druga lica na 
rukovodećem položaju imenuju se u skladu sa ovim zakonom i moraju da ispunjavaju 
sve propisane uslove za to imenovanje.

*Službeni glasnik RS, broj 14/2015

Privremena uprava

*Službeni glasnik RS, broj 14/2015

Član 115.
Narodna banka Srbije može doneti rešenje o imenovanju 
jednog ili više privremenih upravnika banke kada oceni da mere iz člana 114. 
ovog zakona nisu dovoljne da se popravi stanje u banci.
Ciljevi i zadaci privremene uprave određuju se u rešenju 
iz stava 1. ovog člana, a mogu se odnositi na utvrđivanje pravog finansijskog 
stanja u banci, upravljanje celokupnim poslovanjem banke ili njegovim delom kako bi 
se očuvao ili ponovo uspostavio odgovarajući finansijski položaj banke i/ili 
njeno stabilno i sigurno poslovanje i sl.
Privremeni upravnik se imenuje najduže na godinu dana, 
a njegov mandat se, izuzetno, može produžiti ako Narodna banka Srbije utvrdi da 
su i dalje ispunjeni uslovi iz stava 1. ovog člana. Narodna banka Srbije može u 
bilo kom trenutku tokom mandata privremenog upravnika doneti rešenje kojim se on 
razrešava funkcije, a može i izmeniti njegova ovlašćenja i obaveze utvrđene 
rešenjem o imenovanju.
Privremeni upravnik mora biti lice nezavisno od banke 
i ispunjavati uslove iz člana 72. ovog zakona.
Rešenjem iz stava 1. ovog člana, Narodna banka Srbije 
određuje da li privremeni upravnik zamenjuje upravni i izvršni odbor banke ili 
upravlja bankom zajedno sa ovim organima, utvrđuje ovlašćenja i obaveze 
privremenog upravnika, a naročito podelu odgovornosti između privremenog 
upravnika i ovih organa, kao i akte i pravne radnje povodom kojih ti organi 
moraju pribaviti mišljenje privremenog upravnika, odnosno njegovu saglasnost – ako 
je određeno da zajedno upravljaju bankom.
Rešenjem iz stava 1. ovog člana može biti utvrđeno da 
je privremeni upravnik dužan da pre preduzimanja određenih pravnih radnji pribavi 
saglasnost Narodne banke Srbije, a ova saglasnost mu je neophodna da bi mogao da 
sazove skupštinu banke i odredi dnevni red sednice ove skupštine.
Privremeni upravnik dostavlja Narodnoj banci Srbije 
izveštaj o poslovanju banke i njenom finansijskom stanju, kao i o radnjama koje je 
preduzeo pri izvršavanju svojih dužnosti najmanje tromesečno, a na zahtev Narodne 
banke Srbije i češće. Privremeni upravnik je dužan da izveštaj Narodnoj banci 
Srbije podnese i na početku i na kraju svog mandata.
Narodna banka Srbije na svojoj internet prezentaciji 
objavljuje imenovanje privremenog upravnika, osim kada privremeni upravnik nema 
ovlašćenje da zastupa banku.
Uvođenje privremene uprave, imenovanje i razrešenje 
privremenog upravnika, kao i prestanak privremene uprave u banci upisuju se u 
registar privrednih subjekata danom donošenja rešenja iz stava 1. ovog člana, koje 
Narodna banka Srbije dostavlja agenciji nadležnoj za vođenje registra privrednih 
subjekata (u daljem tekstu: Agencija za privredne registre) istog dana kada ga je 
donela.
Narodna banka Srbije propisuje bliže uslove i način 
obavljanja privremene uprave.

*Službeni glasnik RS, broj 14/2015

Diskreciono pravo Narodne banke Srbije

*Službeni glasnik RS, broj 14/2015

Član 116.
Odluku o meri koju preduzima prema banci, Narodna 
banka Srbije donosi na osnovu diskrecione ocene sledećih činilaca:
1) težine utvrđenih nepravilnosti;
2) pokazane spremnosti i sposobnosti organa banke da 
otklone utvrđene nepravilnosti;
3) stepena u kome banka ugrožava finansijsku 
disciplinu i nesmetano funkcionisanje bankarskog sistema.
Кod ocene težine nepravilnosti utvrđenih u poslovanju 
banke procenjuju se naročito:
1) finansijski položaj banke;
2) stepen adekvatnosti kapitala u odnosu na preuzete 
rizike;
3) uticaj učinjene nepravilnosti na budući položaj 
banke;
4) broj utvrđenih nepravilnosti i njihova međusobna 
zavisnost;
5) trajanje i učestalost učinjenih nepravilnosti;
6) zakonitost rada banke.
Кod ocene pokazane spremnosti i sposobnosti organa 
banke da otklone utvrđene nepravilnosti procenjuju se naročito:
1) sposobnost rukovodstva banke da identifikuje, 
vrednuje i nadzire rizike iz poslovanja banke i da upravlja njima;
2) delotvornost sistema unutrašnjih kontrola u banci i 
posebno funkcije unutrašnje revizije;
3) efikasnost u otklanjanju ranije utvrđenih 
nepravilnosti, a naročito u sprovođenju ranije izrečenih mera;
4) stepen saradnje upravnog i izvršnog odbora i lica na 
rukovodećem položaju u banci sa ovlašćenim licima tokom kontrole.
Кod ocene stepena u kome banka ugrožava finansijsku 
disciplinu i nesmetano funkcionisanje bankarskog sistema procenjuje se značaj 
banke u finansijskom sistemu, naročito uzimajući u obzir veličinu banke, njenu 
povezanost sa ostalim učesnicima u finansijskom sistemu i zamenljivost u tom 
sistemu, kao i složenost njenog poslovanja i razgranatost njene poslovne mreže.

*Službeni glasnik RS, broj 14/2015

Novčana kazna

*Službeni glasnik RS, broj 14/2015

Član 117.
Narodna banka Srbije može, nezavisno od preduzimanja 
mera iz čl. 111 do 115. ovog zakona ili zajedno s tim merama, banci, kao i članu 
upravnog, odnosno izvršnog odbora banke izreći novčanu kaznu za postupanje 
suprotno odredbama ovog zakona, propisima Narodne banke Srbije i drugim 
propisima.
Rešenjem o izricanju novčane kazne, Narodna banka Srbije 
izriče banci novčanu kaznu koja ne može biti veća od 10% ukupnog prihoda banke 
ostvarenog u prethodnoj poslovnoj godini, a članu upravnog i izvršnog odbora te 
banke novčanu kaznu koja ne može biti manja od jednostrukog ni veća od 
dvanaestostrukog iznosa prosečne mesečne zarade, odnosno naknade koje je to lice 
primilo za vršenje ove funkcije u tri meseca koja prethode presečnom datumu iz 
člana 105. stav 3. ovog zakona, uzimajući u obzir kriterijume iz člana 116. ovog 
zakona.
Izuzetno od stava 2. ovog člana, ako član upravnog 
odbora banke ne prima naknadu za vršenje ove funkcije, ili nije primio tu naknadu 
za tri meseca koja prethode presečnom datumu iz člana 105. stav 3. ovog zakona, 
ili je iznos te naknade neuobičajeno nizak, Narodna banka Srbije rešenjem o 
izricanju novčane kazne tom članu izriče novčanu kaznu koja ne može biti manja od 
jednostrukog ni veća od dvanaestostrukog iznosa proseka zarada članova izvršnog 
odbora te banke za tri meseca koja prethode presečnom datumu iz člana 105. stav 
3. ovog zakona, a uzimajući u obzir kriterijume iz člana 116. ovog zakona.
Pri izricanju novčane kazne članu izvršnog odbora 
banke, Narodna banka Srbije, pored kriterijuma iz člana 116. ovog zakona, 
ocenjuje i stepen odgovornosti ovog člana uzimajući u obzir podelu odgovornosti 
za poslove iz delokruga upravnog, odnosno izvršnog odbora utvrđene ovim zakonom, 
statutom i unutrašnjim aktima banke, kao i ovlašćenja i odgovornosti u upravljanju 
bankom koja su poverena tom članu.
Za postupanje suprotno odredbama ovog zakona, propisima 
Narodne banke Srbije i drugim propisima koje je u vezi s poslovima iz delokruga 
izvršnog odbora banke - predsedniku ovog odbora izriče se novčana kazna najmanje 
u iznosu novčane kazne koja se izriče članu tog odbora koji je zadužen za ove 
poslove.
Ako se novčana kazna izriče u postupku kontrole, 
rešenje iz stava 2. ovog člana donosi se bez prethodnog posebnog izjašnjenja banke, 
odnosno člana upravnog ili izvršnog odbora banke o činjenicama i okolnostima koje 
su od značaja za donošenje rešenja o izricanju ove kazne, osim ako je u pitanju lice 
kome je prestala funkcija člana upravnog, odnosno izvršnog odbora banke.
Banka je dužna da zapisnik o kontroli i rešenje o 
izricanju novčane kazne dostavi licu koje je funkciju člana upravnog, odnosno 
izvršnog odbora banke obavljalo u periodu na koji se odnosi zapisnik. Po proteku 
30 dana od dana dostavljanja banci - smatra se da su zapisnik o kontroli i rešenje 
o izricanju novčane kazne dostavljeni ovim licima.
Rešenje o izricanju novčane kazne, nakon dostavljanja licu 
iz stava 1. ovog člana, predstavlja izvršnu ispravu.
Ako član upravnog, odnosno izvršnog odbora banke, 
uključujući i bivše članove ovih odbora, ne plati novčanu kaznu u roku utvrđenom 
rešenjem o izricanju novčane kazne - banka je dužna da ovu kaznu plati u roku od 
osam dana od isteka roka utvrđenog ovim rešenjem.
Novčane kazne iz stava 1. ovog člana uplaćuju se na 
račun Narodne banke Srbije.
Ukupan prihod iz stava 2. ovog člana ima značenje 
utvrđeno zakonom kojim se uređuje zaštita konkurencije.

*Službeni glasnik RS, broj 14/2015

Brisani su naslovi iznad članova 117a do 121. (vidi član 
49. Zakona - 14/2015-16)
 Čl. 117a - 121.
Brisani su (vidi član 49. Zakona - 14/2015-6)

Odeljak 4. 

Кontrola bankarske grupe na konsolidovanoj osnovi

Кontrola na konsolidovanoj osnovi

Član 122.
Narodna banka Srbije vrši kontrolu bankarske grupe na 
konsolidovanoj osnovi. 
Кontrolu iz stava 1. ovog člana vrši regulatorno telo 
države porekla bankarskog holdinga, i to: 
1) ako je sedište bankarskog holdinga van Republike Srbije;
2) ako regulatorno telo države porekla bankarskog holdinga 
kontrolu na konsolidovanoj osnovi vrši na način koji zadovoljava uslove Narodne 
banke Srbije;
3) ako postoji odgovarajuća saradnja Narodne banke Srbije s 
regulatornim telom iz tačke 2) ovog stava.
Narodna banka Srbije može naložiti banci čiji je bankarski 
holding van Republike Srbije da izvrši konsolidaciju finansijskih izveštaja 
članica bankarske grupe sa sedištem u Republici Srbiji.
Narodna banka Srbije može propisati bliže uslove i način 
vršenja kontrole iz ovog člana.

Transparentnost strukture bankarskih grupa

Član 123.
Struktura bankarske grupe mora biti transparentna u meri 
koja Narodnoj banci Srbije omogućava da utvrdi:
1) najviše matično društvo bankarske grupe i lica koja 
imaju kontrolno ili znatno učešće u tom društvu;
2) mesto i vrste poslovnih aktivnosti koje se obavljaju u 
okviru bankarske grupe;
3) finansijsko stanje i rezultate poslovanja bankarske grupe 
i njenih članova;
4) vrste i nivoe rizika kojima su bankarska grupa i njeni 
članovi izloženi; 
5) način na koji se upravljanje rizicima organizuje i 
sprovodi na nivou bankarske grupe; 
6) poslovne, finansijske i druge odnose između članova 
bankarske grupe. 
Struktura bankarske grupe mora biti takva da omogućava 
adekvatnu unutrašnju i spoljnu reviziju, kao i nesmetano vršenje kontrolne funkcije 
Narodne banke Srbije. 

Podređeno društvo banke

Član 124.
Banka može osnovati ili steći podređeno društvo samo uz 
saglasnost Narodne banke Srbije.
Podređena društva banke mogu biti samo lica u finansijskom 
sektoru.
Narodna banka Srbije propisuje način i bliže uslove 
dobijanja saglasnosti iz stava 1. ovog člana. 

Podređeno društvo bankarskog holdinga

Član 125.
Bankarski holding ne može osnovati ili steći direktno ili 
indirektno vlasništvo u podređenom društvu ako takvo sticanje može negativno 
uticati na poslovanje banke u kojoj taj holding ima kontrolno učešće. 

Bankarski holding obaveštava Narodnu banku Srbije o sticanju 
direktnog ili indirektnog vlasništva u podređenom društvu u roku od 15 dana od 
dana tog sticanja. 
Ako Narodna banka Srbije utvrdi da sticanje direktnog ili 
indirektnog vlasništva u podređenom društvu može imati negativne posledice za 
banku iz stava 1. ovog člana, primeniće mere propisane ovim zakonom.

Кonsolidovani finansijski izveštaji bankarske grupe 


Član 126.
Najviše matično društvo bankarske grupe priprema i Narodnoj 
banci Srbije podnosi konsolidovane finansijske izveštaje te grupe.
Za obaveze u vezi s dostavljanjem konsolidovanih finansijskih 
izveštaja bankarske grupe u skladu sa ovim zakonom odgovara banka i najviše 
matično društvo bankarske grupe.
Narodna banka Srbije može od člana bankarske grupe 
zahtevati da joj, osim pojedinačnih finansijskih izveštaja, dostavi i druge 
izveštaje i podatke.
Izveštaji bankarske grupe iz stava 1. ovog člana pripremaju 
se u skladu s Međunarodnim standardima finansijskog izveštavanja, odnosno 
Međunarodnim računovodstvenim standardima. 
Narodna banka Srbije propisuje obim i učestalost podnošenja 
izveštaja, iz stava 1. ovog člana, kao i sadržaj tih izveštaja. 
Narodna banka Srbije može naložiti banci koja je član 
bankarske grupe da izvrši konsolidaciju pojedinačnih stavki finansijskih 
izveštaja iz stava 1. ovog člana, poslova ili grupa poslova u okviru bankarske 
grupe ako je to neophodno za potpuno i objektivno utvrđivanje finansijskog stanja 
i poslovnih rezultata bankarske grupe ili banke koja je član te grupe.

Upravljanje rizicima na nivou bankarske grupe 

Član 127.
Za bankarsku grupu na konsolidovanoj osnovi utvrđuju se:
1) pokazatelj adekvatnosti kapitala,
2) velika izloženost,
3) ulaganje u druga pravna lica i u osnovna sredstva,
4) otvorena neto devizna pozicija. 
Ako Narodna banka Srbije, na osnovu podataka iz stava 1. 
ovog člana, odnosno na osnovu konsolidovanih finansijskih izveštaja bankarske 
grupe, oceni da nivo kapitala bankarske grupe ugrožava stabilno poslovanje banke, 
može od banke zahtevati da obezbedi dodatni kapital i da banci odredi pokazatelj 
adekvatnosti kapitala veći od propisanog, u skladu s članom 23. ovog zakona.
Bankarska grupa mora obezbediti procedure za upravljanje 
rizicima i procedure unutrašnje revizije i unutrašnje kontrole koje odgovaraju 
aktivnostima ove grupe, kao i redovno praćenje i ažuriranje tih procedura. 

Banka i najviše matično društvo odgovorni su za utvrđivanje 
i dostavljanje podataka iz stava 1. ovog člana Narodnoj banci Srbije.
Narodna banka Srbije može propisati način utvrđivanja i 
dostavljanja podataka iz stava 1. ovog člana, kao i bliže uslove i način upravljanja 
rizicima na nivou bankarske grupe.

Plan oporavka bankarske grupe

*Službeni glasnik RS, broj 14/2015

Član 127a
Najviše matično društvo bankarske grupe nad kojom 
Narodna banka Srbije vrši kontrolu na konsolidovanoj osnovi u skladu sa ovim 
zakonom dužno je da izradi i Narodnoj banci Srbije dostavi plan oporavka za 
bankarsku grupu kojoj pripada (u daljem tekstu: plan oporavka bankarske grupe), 
radi postizanja stabilnosti i ponovnog uspostavljanja odgovarajućeg finansijskog 
položaja na nivou bankarske grupe kao celine, a posebno banaka kao članova ove 
grupe, uzimajući u obzir finansijski položaj ostalih članova te grupe.
Plan oporavka bankarske grupe sačinjava se u skladu s 
čl. 36a do 36g ovog zakona i sadrži mere i aktivnosti iz tih članova koje se 
odnose na bankarsku grupu kao celinu, kao i posebne mere i aktivnosti koje će se 
preduzeti na nivou najvišeg matičnog društva i zavisnih društava, uzimajući u 
obzir potrebu koordinacije i međusobne usklađenosti tih mera i aktivnosti.
Narodna banka Srbije, shodnom primenom člana 36v ovog 
zakona, ocenjuje da li plan oporavka bankarske grupe ispunjava uslove utvrđene u 
čl. 36a do 36g ovog zakona, odnosno uslove utvrđene u st. 1. i 2. ovog člana.
Narodna banka Srbije može, pored naloga i mera iz 
člana 36v ovog zakona, naložiti da određeni članovi bankarske grupe izrade i 
dostave Narodnoj banci Srbije plan oporavka na pojedinačnom nivou.
Ako nije nadležna za nadzor nad određenim članom 
bankarske grupe, Narodna banka Srbije može tom članu naložiti izradu i 
dostavljanje plana oporavka na pojedinačnom nivou nakon pribavljanja mišljenja od 
regulatornog tela koje vrši nadzor nad poslovanjem tog člana.
Narodna banka Srbije bliže propisuje izradu, sadržaj i 
ocenu plana oporavka bankarske grupe.

*Službeni glasnik RS, broj 14/2015

Sporazum o finansijskoj podršci unutar bankarske grupe

*Službeni glasnik RS, broj 14/2015

Član 127b
Banka, najviše matično društvo bankarske grupe nad 
kojom Narodna banka Srbije vrši kontrolu na konsolidovanoj osnovi u skladu sa 
ovim zakonom i član te bankarske grupe mogu s drugim članovima bankarske grupe 
zaključiti sporazum radi obezbeđivanja finansijske podrške onoj strani ovog 
sporazuma kod koje su ispunjeni uslovi za preduzimanje mera rane intervencije (u 
daljem tekstu: sporazum o finansijskoj podršci unutar bankarske grupe), uz 
prethodnu saglasnost Narodne banke Srbije.
Finansijska podrška iz stava 1. ovog člana može se 
pružiti u obliku kredita ili zajma, garancije ili drugog sredstva nematerijalne 
kreditne zaštite ili davanja imovine koja se može koristiti kao sredstvo 
obezbeđenja.
Sporazumom o finansijskoj podršci unutar bankarske 
grupe posebno se utvrđuje način obračuna naknade koju je primalac finansijske 
podrške dužan da plati za podršku koju prima, kao i obaveza utvrđivanja te 
naknade u momentu pružanja finansijske podrške.
Prava i obaveze iz sporazuma o finansijskoj podršci 
unutar bankarske grupe ne mogu se preneti na treća lica.
Banka, odnosno najviše matično društvo bankarske grupe 
i član bankarske grupe dužni su da objavljuju informacije o tome da li su 
zaključili sporazum o finansijskoj podršci unutar bankarske grupe, sa opisom 
opštih uslova tog sporazuma i poslovnim imenima članova grupe koji su ga 
zaključili, kao i da najmanje jednom godišnje ažuriraju ove informacije.
Narodna banka Srbije bliže propisuje sadržaj 
informacija iz stava 5. ovog člana, kao i uslove, način i rokove njihovog 
objavljivanja.

*Službeni glasnik RS, broj 14/2015

Davanje saglasnosti na sporazum o finansijskoj podršci 
unutar bankarske grupe

*Službeni glasnik RS, broj 14/2015

Član 127v
Lice iz člana 127b stav 1. ovog zakona podnosi 
Narodnoj banci Srbije zahtev za davanje prethodne saglasnosti za zaključenje 
sporazuma o finansijskoj podršci unutar bankarske grupe, uz koji dostavlja tekst 
predloženog sporazuma, kao i drugu dokumentaciju koju propiše Narodna banka 
Srbije.
O zahtevu iz stava 1. ovog člana Narodna banka Srbije 
odlučuje u roku od četiri meseca od dana prijema urednog zahteva.
Narodna banka Srbije može dati saglasnost iz stava 1. 
ovog člana samo ako oceni da u trenutku podnošenja zahteva za davanje saglasnosti 
lice iz tog stava ne ispunjava uslove za preduzimanje mera rane intervencije iz 
člana 113. ovog zakona, odnosno da druge strane sporazuma o finansijskoj podršci 
unutar bankarske grupe ne ispunjavaju uslove za preduzimanje mera rane 
intervencije utvrđene propisima njihovih zemalja porekla.
Rešenjem o davanju saglasnosti iz stava 1. ovog člana 
Narodna banka Srbije utvrđuje rok u kojem su lica iz člana 127b stav 1. ovog 
zakona dužna da zaključe sporazum o finansijskoj podršci unutar bankarske grupe, 
koji ne može biti duži od godinu dana od dana donošenja ovog rešenja.
Nakon dobijanja saglasnosti iz stava 1. ovog člana, 
upravni odbor, odnosno nadležni organ upravljanja lica iz tog stava dužan je da 
predlog sporazuma za čije zaključenje je data ova saglasnost podnese skupštini 
akcionara, odnosno članova na odobrenje. Sporazum o finansijskoj podršci unutar 
bankarske grupe može proizvesti pravno dejstvo tek nakon što ga odobri skupština 
akcionara, odnosno članova.
Lice koje je dobilo saglasnost iz stava 1. ovog člana 
dužno je da Narodnoj banci Srbije dostavi tekst zaključenog sporazuma o 
finansijskoj podršci unutar bankarske grupe u roku od 15 dana od dana njegovog 
zaključenja, odnosno da, ako sporazum nije zaključen u roku od šest meseci od dana 
davanja saglasnosti iz tog stava, Narodnu banku Srbije obavesti o razlozima zbog 
kojih taj sporazum nije zaključen.
Organ upravljanja iz stava 5. ovog člana dužan je da 
najmanje jednom godišnje izveštava Narodnu banku Srbije i skupštinu akcionara, 
odnosno članova o sprovođenju sporazuma o finansijskoj podršci unutar bankarske 
grupe i o sprovođenju svake odluke donete u skladu s tim sporazumom.
Narodna banka Srbije propisuje bliže uslove davanja 
saglasnosti iz stava 1. ovog člana.

*Službeni glasnik RS, broj 14/2015

Uslovi pružanja finansijske podrške unutar bankarske grupe

*Službeni glasnik RS, broj 14/2015

Član 127g
Lice iz člana 127b stav 1. ovog zakona može pružiti 
finansijsku podršku na osnovu sporazuma iz tog stava samo ako su ispunjeni 
sledeći uslovi:
1) razumno je očekivati da će pružena podrška znatno 
smanjiti finansijske poteškoće njenog primaoca;
2) cilj pružanja ove podrške jeste očuvanje ili ponovno 
uspostavljanje finansijske stabilnosti grupe u celini ili bilo kojeg člana grupe i 
u interesu je davaoca podrške;
3) finansijska podrška se pruža uz naknadu utvrđenu i 
obračunatu na način utvrđen ovim sporazumom;
4) na osnovu podataka dostupnih organu upravljanja 
davaoca podrške u trenutku donošenja odluke o pružanju te podrške, razumno je 
očekivati da će njen primalac platiti naknadu iz tačke 3) ovog stava i da će, ako 
je podrška pružena u obliku kredita ili zajma − vratiti kredit ili zajam, 
odnosno da će, ako je podrška pružena u obliku garancije ili sredstva obezbeđenja 
− izmiriti obavezu koja bi nastala ako garancija ili obezbeđenje budu aktivirani;
5) pružanje finansijske podrške ne bi ugrozilo 
likvidnost ili solventnost davaoca podrške;
6) pružanje finansijske podrške ne bi ugrozilo 
stabilnost finansijskog sistema Republike Srbije;
7) davalac podrške u trenutku pružanja podrške postupa 
u skladu sa odredbama ovog zakona i propisa Narodne banke Srbije kojima se 
uređuju kapital, likvidnost i velike izloženosti, a pružanje finansijske podrške 
neće dovesti do povrede ovih odredaba;
8) pružanje finansijske podrške ne bi ugrozilo 
mogućnost restrukturiranja davaoca podrške.
Organ upravljanja lica iz stava 1. ovog člana donosi 
odluku o pružanju finansijske podrške unutar bankarske grupe u skladu sa 
sporazumom o ovoj podršci, u kojoj se posebno mora obrazložiti cilj predložene 
finansijske podrške i ispunjenost uslova za pružanje finansijske podrške iz tog 
stava.
Narodna banka Srbije može bliže urediti uslove iz 
stava 1. ovog člana.

*Službeni glasnik RS, broj 14/2015

Prethodna ocena pružanja finansijske podrške unutar 
bankarske grupe

*Službeni glasnik RS, broj 14/2015

Član 127d
Pre pružanja finansijske podrške unutar bankarske 
grupe, organ upravljanja lica koje namerava da pruži tu podršku dužan je da 
obaveštenje o toj nameri dostavi Narodnoj banci Srbije.
Obaveštenje iz stava 1. ovog člana naročito sadrži 
obrazložen predlog odluke iz člana 127g stav 2. ovog zakona i detaljan opis 
predložene finansijske podrške, uključujući primerak sporazuma o finansijskoj 
podršci unutar bankarske grupe.
U roku od pet radnih dana od prijema urednog 
obaveštenja iz stava 2. ovog člana, Narodna banka Srbije može zabraniti ili 
ograničiti pružanje finansijske podrške − ako proceni da uslovi za finansijsku 
podršku grupe iz člana 127g stav 1. ovog zakona nisu ispunjeni.
Rešenje kojim se zabranjuje ili ograničava pružanje 
finansijske podrške unutar bankarske grupe Narodna banka Srbije bez odlaganja 
dostavlja i regulatornom telu nadležnom za nadzor na konsolidovanoj osnovi, kao i 
regulatornom telu nadležnom za nadzor nad članom grupe koji bi trebalo da tu 
podršku primi.
Ako Narodna banka Srbije ne donese rešenje u roku iz 
stava 3. ovog člana – lice iz stava 1. tog člana može pružiti finansijsku 
podršku u skladu sa obaveštenjem koje je dostavilo Narodnoj banci Srbije, ali je 
o tome dužno da bez odlaganja obavesti Narodnu banku Srbije, odnosno regulatorno 
telo nadležno za nadzor na konsolidovanoj osnovi i regulatorno telo nadležno za 
nadzor nad članom grupe koji prima finansijsku podršku.
Ako regulatorno telo u inostranstvu ograniči ili 
zabrani pružanje finansijske podrške primaocu podrške iz Republike Srbije, a plan 
oporavka grupe kao meru oporavka predviđa finansijsku podršku unutar bankarske 
grupe – Narodna banka Srbije može zatražiti od regulatornog tela nadležnog za 
nadzor na konsolidovanoj osnovi da pokrene ponovnu procenu plana oporavka grupe 
ili, ako je plan oporavka izrađen na pojedinačnoj osnovi – da taj primalac 
podnese izmenjeni plan oporavka.

*Službeni glasnik RS, broj 14/2015

Primena mera prema članovima bankarske grupe i licima sa 
učešćem 

Član 128.
Ako Narodna banka Srbije utvrdi da je bilo koji član 
bankarske grupe, osim banke, povredio odredbe ovog zakona ili propisa koje ona 
donosi ili da aktivnosti ili finansijsko stanje bilo kog člana štetno utiču na 
finansijsku stabilnost banke ili da bi mogli ugroziti interese deponenata banke 
naložiće tom članu da ove nepravilnosti otkloni u roku koji Narodna banka Srbije 
utvrdi. 
Ako se nepravilnosti iz stava 1. ovog člana ne otklone u 
utvrđenom roku, Narodna banka Srbije može preduzeti sledeće mere:
1) banci naložiti privremenu obustavu ulaganja u njeno 
podređeno društvo;
2) bankarskom holdingu naložiti privremenu obustavu vršenja 
prava i pogodnosti koji proizlaze iz kontrolnog učešća tog holdinga u banci, 
uključujući i direktno ili indirektno vršenje glasačkih prava, odnosno naložiti mu 
dodatno ulaganje u kapital banke;
3) članu bankarske grupe naložiti privremenu obustavu svih 
poslovnih aktivnosti (direktnih ili indirektnih) između banke i tog člana;
4) naložiti pravnom licu u kome kontrolno učešće ima drugo 
lice koje ima i učešće u banci privremenu obustavu prava i pogodnosti koji 
proizlaze iz učešća tog lica u banci, uključujući i direktno ili indirektno 
vršenje glasačkih prava, odnosno naložiti privremenu obustavu svih poslovnih 
aktivnosti (direktnih ili indirektnih) između banke i tog lica.
Ako se nakon preduzimanja mera iz stava 2. ovog člana ne 
otklone nepravilnosti utvrđene u stavu 1. ovog člana, Narodna banka Srbije može 
preduzeti i sledeće mere:
1) od banke zahtevati da ulaganja u podređeno društvo smanji 
toliko da ono više ne bude podređeno društvo banke;
2) bankarskom holdingu ukinuti rešenje o davanju saglasnosti 
za sticanje kontrolnog učešća u banci;
3) od bankarskog holdinga zahtevati da otuđi znatno ili 
kontrolno učešće u njegovom podređenom društvu;
4) licu koje ima učešće u banci a u kome drugo lice ima 
kontrolno učešće povući saglasnost za sticanje učešća u banci.
Кada okolnosti nalažu neodložno postupanje, mere iz st. 2. i 
3. ovog člana Narodna banka Srbije može preduzeti i pre roka utvrđenog u stavu 
1. ovog člana.
Ako je član bankarske grupe iz stava 1. ovog člana lice 
koje nadzire drugo regulatorno telo u Republici Srbiji, Narodna banka Srbije 
obavestiće to telo o merama preduzetim prema tom licu. 

Glava Va

*Službeni glasnik RS, broj 14/2015

RESTRUКTURIRANJE BANКE

*Službeni glasnik RS, broj 14/2015

Odeljak 1.

*Službeni glasnik RS, broj 14/2015

Ciljevi i načela

*Službeni glasnik RS, broj 14/2015

Ciljevi restrukturiranja
Član 128a
Restrukturiranje banke sprovodi se radi:
1) ostvarivanja kontinuiteta u obavljanju kritičnih 
funkcija banke;
2) izbegavanja znatnog negativnog uticaja na stabilnost 
finansijskog sistema;
3) zaštite budžetskih i drugih javnih sredstava;
4) zaštite deponenata i investitora;
5) zaštite novčanih sredstava i druge imovine 
klijenata.
Ciljevi iz stava 1. ovog člana (u daljem tekstu: ciljevi 
restrukturiranja) jednakog su značaja, a sprovođenjem postupka restrukturiranja 
određuje se način njihovog međusobnog usklađivanja u zavisnosti od okolnosti 
svakog pojedinačnog slučaja.

*Službeni glasnik RS, broj 14/2015

Načela postupka restrukturiranja

*Službeni glasnik RS, broj 14/2015

Član 128b
Postupak restrukturiranja sprovodi se u skladu sa 
sledećim načelima:
1) gubitke prvo snose akcionari banke;
2) poverioci banke snose gubitke nakon akcionara, i to 
tako da se obezbedi jednak tretman poverilaca čija su potraživanja u istom 
isplatnom redu u stečajnom postupku prema zakonu kojim se uređuju stečaj i 
likvidacija banaka i društava za osiguranje, osim ako ovim zakonom nije drukčije 
uređeno;
3) akcionari i poverioci banke ne mogu da pretrpe 
gubitke veće od onih koje bi pretrpeli u slučaju sprovođenja stečajnog postupka 
nad bankom;
4) osigurani depoziti su potpuno zaštićeni do visine 
osiguranog iznosa utvrđenog zakonom kojim se uređuje osiguranje depozita;
5) članovi organa upravljanja bankom se razrešavaju, 
osim ako ovim zakonom nije drukčije uređeno;
6) članovi organa upravljanja bankom i lica na 
rukovodećem položaju u banci dužni su da obezbede svu pomoć koja je neophodna da 
bi se ostvarili ciljevi restrukturiranja;
7) članovi organa upravljanja bankom i druga lica koja 
su doprinela da banka ispuni uslov iz člana 128ž stav 1. tačka 1) ovog zakona 
odgovaraju, u skladu sa zakonom, za propuste u svom radu i štetu koju su 
prouzrokovali;
8) primenjuju se mere zaštite akcionara i poverilaca 
banke, kao i trećih lica, u skladu sa ovim zakonom;
9) ako se restrukturiranje sprovodi nad članom 
bankarske grupe, umanjuju se negativne posledice restrukturiranja po druge članove 
bankarske grupe i stabilnost finansijskog sistema.

*Službeni glasnik RS, broj 14/2015

Odeljak 2.

*Službeni glasnik RS, broj 14/2015

Planiranje restrukturiranja

*Službeni glasnik RS, broj 14/2015

Plan restrukturiranja banke

*Službeni glasnik RS, broj 14/2015

Član 128v
Narodna banka Srbije izrađuje plan restrukturiranja za 
svaku banku.
Planom restrukturiranja predviđeni su primena 
odgovarajućih instrumenata i mera restrukturiranja i vršenje ovlašćenja Narodne 
banke Srbije nakon donošenja odluke o restrukturiranju, ako budu ispunjeni uslovi 
za restrukturiranje banke u skladu sa ovim zakonom.
Pri donošenju odluke o restrukturiranju banke, odnosno o 
primeni odgovarajućih instrumenata restrukturiranja, Narodna banka Srbije nije 
dužna da primeni instrumente restrukturiranja predviđene planom restrukturiranja 
za tu banku.
Narodna banka Srbije ažurira planove restrukturiranja 
najmanje jednom godišnje.
Narodna banka Srbije je dužna da plan restrukturiranja 
ažurira i u slučaju promene pravne ili organizacione strukture banke, promene u 
njenom poslovanju ili njenog finansijskog položaja, kada ove promene imaju 
materijalni značaj za primenu plana restrukturiranja, kao i u slučaju drugih 
promena koje utiču na sadržinu tog plana i mogućnost njegove primene.
Plan restrukturiranja banke naročito sadrži:
1) kratak prikaz ključnih elemenata plana 
restrukturiranja;
2) kratak prikaz bitnih promena koje su nastupile u 
banci nakon poslednje izmene plana restrukturiranja;
3) prikaz načina na koji bi, u meri u kojoj je to 
neophodno, banka mogla odvojiti kritične funkcije i ključne poslovne aktivnosti 
od ostalih poslova, kako bi obezbedila kontinuitet poslovanja u slučaju ispunjenja 
uslova za restrukturiranje;
4) rokove za sprovođenje bitnih elemenata plana 
restrukturiranja;
5) detaljan opis procene mogućnosti restrukturiranja i 
opis mera potrebnih za otklanjanje prepreka za restrukturiranje, utvrđenih u skladu 
s članom 128đ ovog zakona;
6) opis procedura za utvrđivanje tržišne vrednosti 
kritičnih funkcija, ključnih poslovnih aktivnosti i imovine banke;
7) detaljan opis načina na koji se obezbeđuje 
kontinuirano pribavljanje ažuriranih informacija i podataka od banke;
8) obrazloženje načina na koji će se obezbediti 
finansiranje primene različitih mogućnosti (opcija) i instrumenata 
restrukturiranja predviđenih planom restrukturiranja, koje se ne može zasnivati na 
pretpostavci korišćenja vanredne finansijske podrške, kredita za održavanje 
likvidnosti ili kredita za likvidnost sa sredstvima obezbeđenja, rokom otplate i 
kamatnim stopama koji odstupaju od uobičajenih;
9) detaljan opis različitih mogućnosti za primenu 
instrumenata restrukturiranja, s rokovima za njihovo sprovođenje, a na osnovu 
razmatranja različitih situacija u kojima mogu nastupiti ozbiljni makroekonomski i 
finansijski poremećaji značajni za poslovanje te banke;
10) opis mogućih sistemskih posledica restrukturiranja 
banke;
11) opis različitih mogućnosti za očuvanje pristupa 
platnim uslugama i sistemima i ocenu prenosivosti sredstava klijenata;
12) analizu posledica plana restrukturiranja na 
zaposlene, uključujući i analizu troškova koji povodom toga mogu nastati;
13) plan pružanja informacija sredstvima javnog 
informisanja i javnosti u vezi s restrukturiranjem banke;
14) minimalne zahteve za kapitalom i podobnim 
obavezama iz člana 128o i rok u kojem je banka dužna da dostigne propisani nivo 
tih zahteva;
15) opis aktivnosti i sistema u banci koji su 
neophodni za kontinuirano obavljanje operativnih poslova banke;
16) analizu o tome kada, kako i pod kojim uslovima 
banka može podneti zahtev za korišćenje kredita za održavanje likvidnosti ili 
drugih olakšica koje može odobriti Narodna banka Srbije, kao i kakva bi se 
sredstva obezbeđenja za korišćenje tih kredita i olakšica očekivala.
Nakon izrade plana restrukturiranja, Narodna banka 
Srbije dostavlja banci podatke iz stava 6. tačka 1) ovog člana.
Banka je dužna da Narodnoj banci Srbije, na njen 
zahtev, pruži svu potrebnu pomoć, kao i informacije i podatke koji su joj 
potrebni u postupku izrade i ažuriranja plana restrukturiranja.
Narodna banka Srbije bliže propisuje sadržaj 
informacija i podataka iz stava 8. ovog člana, kao i način i rokove za njihovo 
dostavljanje.

*Službeni glasnik RS, broj 14/2015

Plan restrukturiranja bankarske grupe

*Službeni glasnik RS, broj 14/2015

Član 128g
Narodna banka Srbije izrađuje plan restrukturiranja 
bankarske grupe nad kojom vrši nadzor na konsolidovanoj osnovi u skladu sa 
odredbama ovog zakona (u daljem tekstu: plan restrukturiranja bankarske grupe), 
koji obuhvata restrukturiranje bilo najvišeg matičnog društva bankarske grupe, 
bilo drugih članova te grupe.
Na izradu plana restrukturiranja bankarske grupe shodno 
se primenjuju odredbe člana 128v st. 1. do 4. ovog zakona.
Plan restrukturiranja bankarske grupe naročito sadrži:
1) opis aktivnosti i mera koje će se preduzeti prema 
članovima bankarske grupe;
2) detaljan opis različitih mogućnosti za primenu 
instrumenata restrukturiranja bankarske grupe na osnovu razmatranja različitih 
situacija u kojima mogu nastupiti ozbiljni makroekonomski i finansijski 
poremećaji značajni za poslovanje te grupe;
3) obrazloženje načina na koji će se obezbediti 
finansiranje primene različitih mogućnosti (opcija) i instrumenata 
restrukturiranja bankarske grupe predviđenih ovim planom, koje se ne može 
zasnivati na pretpostavci korišćenja vanredne finansijske podrške, kredita za 
održavanje likvidnosti ili kredita za likvidnost sa sredstvima obezbeđenja, rokom 
otplate i kamatnim stopama koji odstupaju od uobičajenih;
4) procenu mogućnosti preduzimanja međusobno usklađenih 
aktivnosti i mera za restrukturiranje bankarske grupe kada nadzor nad njenim 
članovima ne vrši samo Narodna banka Srbije, uključujući mere prodaje grupe u 
celini trećem licu i razdvajanje ključnih poslovnih aktivnosti koje obavljaju 
određeni članovi te grupe, kao i opis mera potrebnih za otklanjanje prepreka za 
restrukturiranje posebno u vezi s međusobnim usklađivanjem aktivnosti različitih 
nadležnih organa;
5) opis mogućnosti saradnje sa stranim regulatornim 
telima i telima nadležnim za restrukturiranje, a u vezi s restrukturiranjem 
bankarske grupe, kada članovi bankarske grupe imaju sedište izvan Republike 
Srbije;
6) opis mera za odvajanje pojedinih funkcija ili 
poslovnih aktivnosti koje su neophodne radi otklanjanja prepreka za nesmetano 
restrukturiranje bankarske grupe;
7) opis drugih mera i aktivnosti koje će preduzeti 
radi restrukturiranja bankarske grupe, a koje nisu izričito utvrđene ovim 
zakonom.
Odredbe člana 128v st. 7. i 8. ovog zakona shodno se 
primenjuju na obaveze najvišeg matičnog društva i člana bankarske grupe kada 
Narodna banka Srbije izrađuje plan restrukturiranja bankarske grupe.

*Službeni glasnik RS, broj 14/2015

Procena mogućnosti restrukturiranja

*Službeni glasnik RS, broj 14/2015

Član 128d
Pri izradi i ažuriranju plana restrukturiranja Narodna 
banka Srbije procenjuje da li je banku moguće restrukturirati, identifikuje i 
analizira prepreke za njeno restrukturiranje, odnosno utvrđuje koje mere se mogu 
preduzeti kako bi se te prepreke otklonile.
Smatraće se da je banku moguće restrukturirati ako je 
nad njom moguće sprovesti postupak stečaja ili likvidacije ili postupak 
restrukturiranja, pod uslovom da sprovođenje tih postupaka, u meri u kojoj je to 
moguće, ne dovede do nastupanja značajnih negativnih posledica na stabilnost 
finansijskog sistema i da se njihovim sprovođenjem obezbeđuje kontinuitet obavljanja 
kritičnih funkcija banke.
Pri proceni mogućnosti restrukturiranja banke, Narodna 
banka Srbije naročito uzima u obzir:
1) mogućnost ostvarivanja ciljeva restrukturiranja 
primenom raspoloživih instrumenata restrukturiranja;
2) posledice restrukturiranja banke na stabilnost 
finansijskog sistema, privredu Republike Srbije i poverenje građana u bankarski 
sistem, kao i to da li će primena instrumenata restrukturiranja sprečiti širenje 
negativnih posledica nesposobnosti banke da nastavi da posluje na bankarski 
sistem;
3) posledice restrukturiranja banke na poverioce, 
deponente, ugovorne strane i zaposlene;
4) posledice restrukturiranja banke na nesmetano 
funkcionisanje platnog sistema i sistema za poravnanje hartija od vrednosti;
5) sposobnost banke da obezbedi kontinuitet obavljanja 
kritičnih funkcija i ključnih poslovnih aktivnosti;
6) nivo usklađenosti pravne i organizacione strukture 
s kritičnim funkcijama i ključnim poslovnim aktivnostima koje se obavljaju u 
banci;
7) sposobnost banke da u skladu s već zaključenim 
poslovima i mogućnostima obezbedi minimalne kadrovske i infrastrukturne 
kapacitete, kao i finansiranje, likvidnost i kapital koji su dovoljni da održavaju 
kritične funkcije i ključne poslovne aktivnosti;
8) odvojenost ključnih poslovnih aktivnosti od ostalih 
aktivnosti banke;
9) primenljivost procedura i mera za upravljanje 
rizicima;
10) iznos i vrstu podobnih obaveza iz člana 128nj ovog 
zakona;
11) adekvatnost upravljanja rizicima informacionog 
sistema u vezi sa obezbeđivanjem pristupa informacijama i podacima neophodnim za 
sprovođenje postupka restrukturiranja.
Procena mogućnosti restrukturiranja banke ne može se 
zasnivati na pretpostavci korišćenja vanredne finansijske podrške, kredita za 
održavanje likvidnosti ili kredita za likvidnost sa sredstvima obezbeđenja, rokom 
otplate i kamatnim stopama koji odstupaju od uobičajenih.
Pri izradi i ažuriranju plana restrukturiranja bankarske 
grupe, Narodna banka Srbije procenjuje mogućnost restrukturiranja bankarske grupe 
shodnom primenom st. 1. do 4. ovog člana.

*Službeni glasnik RS, broj 14/2015

Otklanjanje prepreka za restrukturiranje

*Službeni glasnik RS, broj 14/2015

Član 128đ
Ako u skladu s članom 128d ovog zakona proceni da 
postoje značajne prepreke za restrukturiranje banke, Narodna banka Srbije će 
banci rešenjem naložiti da joj dostavi predlog mogućih mera za rešavanje ili 
otklanjanje ovih prepreka, i to u roku od četiri meseca od dana prijema tog 
rešenja.
Ako oceni da mere koje je banka predložila u skladu sa 
stavom 1. ovog člana ne mogu efektivno umanjiti, odnosno otkloniti prepreke za 
restrukturiranje, Narodna banka Srbije doneće rešenje kojim će banci naložiti da 
preduzme druge mere za rešavanje ili otklanjanje prepreka iz tog stava i utvrditi 
rokove za primenu tih mera.
U slučaju iz stava 2. ovog člana, Narodna banka Srbije 
može naročito naložiti banci:
1) da izmeni sporazum o finansijskoj podršci unutar 
bankarske grupe ili razmotri zaključenje tog sporazuma ako već nije zaključen, 
odnosno da zaključi ugovor o pružanju odgovarajućih usluga bilo unutar grupe bilo 
s trećim licima;
2) da ograniči izloženost prema jednom licu ili grupi 
povezanih lica;
3) da redovno dostavlja dodatne informacije i podatke 
značajne za restrukturiranje banke ili da dostavi određene informacije i podatke 
značajne za to restrukturiranje u pojedinačnom slučaju;
4) da otuđi određeni deo imovine;
5) da ograniči ili prestane da obavlja ili razvija 
određenu vrstu poslova, odnosno da ne započinje nove poslove ili da prestane da 
ih dalje razvija;
6) da izvrši, odnosno obezbedi odgovarajuće pravne 
i/ili organizacione promene banke i/ili bilo kog drugog člana bankarske grupe 
kojoj ova banka pripada, kako bi se smanjila složenost te banke i/ili grupe i 
omogućilo odvajanje njenih kritičnih funkcija od ostalih poslova tokom sprovođenja 
postupka restrukturiranja;
7) da obezbedi podobne obaveze za pokriće gubitaka 
koji ispunjavaju uslove iz čl. 128nj i 128o ovog zakona;
8) da preduzme druge mere radi ispunjenja minimalnog 
zahteva za kapitalom i obavezama iz tačke 7) ovog stava, koji su propisani u 
članu 128o ovog zakona.
Pri donošenju rešenja iz stava 2. ovog člana, Narodna 
banka Srbije ocenjuje moguće posledice primene mera iz tog rešenja na stabilnost 
finansijskog sistema i na poslovanje i stabilnost banke.
Banka je dužna da Narodnoj banci Srbije dostavi plan 
za usklađivanje s merama utvrđenim u rešenju iz stava 2. ovog člana, u roku od 
mesec dana od dana prijema tog rešenja.
Na otklanjanje prepreka za restrukturiranje bankarske 
grupe shodno se primenjuju st. 1. do 5. ovog člana.
Prema članu bankarske grupe sa sedištem u Republici 
Srbiji nad kojim ne vrši nadzor Narodna banka Srbije preduzeće mere iz ovog 
člana nakon pribavljanja mišljenja od regulatornog tela koje vrši nadzor nad 
poslovanjem tog člana.

*Službeni glasnik RS, broj 14/2015

Odeljak 3.

*Službeni glasnik RS, broj 14/2015

Otpis i konverzija kapitala

*Službeni glasnik RS, broj 14/2015

Član 128e
Pre pokretanja postupka restrukturiranja Narodna banka 
Srbije može izvršiti otpis odgovarajućih elemenata kapitala banke ili njihovu 
konverziju u akcije ili druge vlasničke instrumente te banke, a nakon pokretanja 
tog postupka otpis ili konverziju kapitala vrši pre primene odgovarajućeg 
instrumenta restrukturiranja.
Narodna banka Srbije može doneti rešenje kojim se vrši 
otpis ili konverzija kapitala banke pre pokretanja postupka restrukturiranja banke 
ako je utvrdila da je ispunjen najmanje jedan od sledećih uslova:
1) ispunjeni su uslovi za pokretanje postupka 
restrukturiranja iz člana 128ž ovog zakona;
2) banka verovatno neće moći da nastavi da posluje u 
smislu člana 128ž ovog zakona ako se ne izvrši ovaj otpis ili konverzija, a nije 
verovatno da bi bilo koja druga mera banke ili lica iz privatnog sektora, niti 
mera preduzeta u postupku kontrole u skladu sa ovim zakonom, osim tog otpisa, 
odnosno konverzije, mogla u razumnom roku otkloniti smetnje za nastavak poslovanja 
banke, uzimajući u obzir sve okolnosti pojedinačnog slučaja;
3) ako je banka zatražila vanrednu finansijsku 
podršku, osim u slučaju iz člana 128ž stav 2. tačka 4) podtač. 1), 2) i 3) ovog 
zakona.
Otpis i konverzija iz stava 1. ovog člana vrše se bez 
saglasnosti akcionara, deponenata i drugih poverilaca banke ili bilo kog trećeg 
lica.
Pre nego što izvrši otpis ili konverziju iz stava 1. 
ovog člana, Narodna banka Srbije dužna je da obezbedi nezavisnu procenu imovine 
i obaveza banke iz člana 128z ovog zakona, na osnovu koje se vrši obračun iznosa 
otpisa, odnosno nivoa konverzije elemenata kapitala potrebnog za pokriće 
gubitaka i/ili dokapitalizaciju banke.
Narodna banka Srbije vrši otpis, odnosno konverziju 
kapitala banke prema sledećem redosledu:
1) prvo se umanjuje osnovni kapital, srazmerno iznosu 
gubitaka do iznosa tog kapitala, a Narodna banka Srbije prema akcionarima banke 
preduzima jednu ili obe mere iz člana 128r stav 1. ovog zakona;
2) elementi dopunskog kapitala otpisuju se i/ili 
konvertuju u akcije banke koje se mogu uključiti u osnovni kapital banke u meri u 
kojoj je to potrebno za ostvarenje ciljeva restrukturiranja ili do ukupnog iznosa 
tih elemenata kapitala, u zavisnosti od toga šta je manje.
U slučaju otpisa elemenata kapitala prestaju obaveze 
po tom osnovu prema imaocu odgovarajućeg elementa kapitala u otpisanom iznosu 
tog elementa, osim već obračunatih obaveza, a ovom imaocu ne isplaćuje se 
nikakva naknada po osnovu ovog otpisa.
Za potrebe sprovođenja konverzije iz stava 5. tačka 2) 
ovog člana, Narodna banka Srbije može naložiti banci da imaocima određenih 
elemenata kapitala iz te tačke izda akcije koje se mogu uključiti u osnovni 
kapital banke.
Bliže uslove konverzije elemenata kapitala iz stava 7. 
ovog člana propisuje Narodna banka Srbije.
Ako bi konverzija elemenata kapitala banke dovela do 
sticanja ili povećanja vlasništva u banci preko procenata propisanih u članu 94. 
stav 1. ovog zakona − Narodna banka Srbije blagovremeno ocenjuje ispunjenost 
uslova za davanje saglasnosti za sticanje vlasništva, tako da ova ocena ne utiče 
na odlaganje ove konverzije.
Smatra se da bankarska grupa neće moći da nastavi da 
posluje u smislu stava 2. tačka 2) ovog člana kada ne postupa ili je verovatno 
da neće postupiti u skladu sa odredbama ovog zakona kojima se uređuju pokazatelji 
koji se tiču upravljanja rizicima na nivou bankarske grupe, usled čega joj Narodna 
banka Srbije može izreći meru iz ovog zakona, a naročito ako je pretrpela ili će 
verovatno pretrpeti gubitke u visini svog celokupnog kapitala ili njegovog 
znatnog dela.
Na otpis i konverziju elemenata kapitala člana 
bankarske grupe koji nije banka shodno se primenjuju st. 1. do 8. ovog člana.
Prema članu bankarske grupe sa sedištem u Republici 
Srbiji nad kojim ne vrši nadzor, Narodna banka Srbije izvršiće otpis i 
konverziju elemenata kapitala, nakon pribavljanja mišljenja od regulatornog tela 
koje vrši nadzor nad poslovanjem tog člana.

*Službeni glasnik RS, broj 14/2015

Odeljak 4.

*Službeni glasnik RS, broj 14/2015

Pokretanje postupka restrukturiranja

*Službeni glasnik RS, broj 14/2015

Uslovi za pokretanje postupka restrukturiranja

*Službeni glasnik RS, broj 14/2015

Član 128ž
Narodna banka Srbije pokreće postupak restrukturiranja 
kada utvrdi da su ispunjeni sledeći uslovi:
1) da je stanje banke takvo da ona ne može ili 
verovatno neće moći da nastavi da posluje;
2) da nije verovatno da bi bilo koja druga mera banke 
ili lica iz privatnog sektora, mera preduzeta u postupku kontrole u skladu sa 
ovim zakonom ili mera iz člana 128e ovog zakona − mogla u razumnom roku 
otkloniti smetnje za nastavak poslovanja banke, uzimajući u obzir sve okolnosti 
pojedinačnog slučaja;
3) da je restrukturiranje banke u javnom interesu.
U smislu ovog zakona, smatra se da je stanje banke 
takvo da ona ne može ili verovatno neće moći da nastavi da posluje ako je 
ispunjen najmanje jedan od sledećih uslova:
1) razlozi iz člana 130. ovog zakona zbog kojih bi 
Narodna banka Srbije mogla oduzeti dozvolu za rad su nastupili ili je verovatno 
da će uskoro nastupiti, naročito kad su u poslovanju banke nastali gubici koji bi 
se pokrili na teret celog ili znatnog iznosa kapitala banke ili kad je verovatno 
da će takvi gubici nastati;
2) ako je imovina banke manja od njenih obaveza ili je 
verovatno da će to uskoro biti;
3) ako je banka nelikvidna ili je verovatno da će to 
uskoro biti, osim ako joj je odobrena finansijska podrška iz tačke 4) podtač. 
(1) i (2) ovog stava;
4) ako je banka zatražila vanrednu finansijsku 
podršku, osim u izuzetnom slučaju kada se, uzimajući u obzir načela iz člana 
128b tač. 1) i 2) ovog zakona, ta podrška daje solventnoj banci radi otklanjanja 
ozbiljnog poremećaja u ekonomiji i očuvanja stabilnosti finansijskog sistema, kao 
privremena i srazmerna mera, i to u jednom od sledećih oblika:
(1) garancije koju Republika Srbija daje u korist 
Narodne banke Srbije za izmirenje obaveza banke po osnovu kredita za održavanje 
likvidnosti ili drugih olakšica odobrenih banci pod uslovima koje je utvrdila 
Narodna banka Srbije,
(2) garancije Republike Srbije za nove obaveze banke,
(3) dokapitalizacije ili kupovine vlasničkih 
instrumenata pod uslovima koji banci ne daju prednost na tržištu, do iznosa 
potrebnog da se otkloni manjak kapitala, pod uslovima koje utvrđuje Narodna banka 
Srbije – i to samo ako u trenutku pružanja ove podrške nisu ispunjeni uslovi iz 
tač. 1) do 3) ovog stava, kao ni uslovi za otpis i konverziju kapitala iz člana 
128e ovog zakona.
Smatra se da je restrukturiranje u javnom interesu, u 
smislu stava 1. ovog člana, ako je reč o sistemski značajnoj banci, kao i u 
slučaju kada bi se sprovođenjem restrukturiranja mogao na odgovarajući način 
ostvariti jedan ili više ciljeva restrukturiranja koji se ne bi mogao ostvariti u 
istoj meri sprovođenjem stečajnog ili likvidacionog postupka nad bankom.
Radi utvrđivanja da li je restrukturiranje u javnom 
interesu, a uzimajući u obzir procenu iz člana 128z ovog zakona izvršenu pre 
restrukturiranja banke, Narodna banka Srbije dužna je naročito da izradi izveštaj 
o testu najmanjih troškova, kojim se utvrđuje da li bi sprovođenje postupka 
restrukturiranja i primena pojedinih instrumenata i mera restrukturiranja bili 
celishodniji od sprovođenja stečajnog ili likvidacionog postupka nad bankom, 
naročito uzimajući u obzir moguće troškove isplate osiguranih depozita i 
odobravanja finansijske podrške, kao i ograničenja propisana članom 128h ovog 
zakona.
Narodna banka Srbije dostavlja Agenciji, radi davanja 
mišljenja, nacrt izveštaja iz stava 4. ovog člana.
Agencija je dužna da Narodnoj banci Srbije dostavi 
mišljenje na nacrt izveštaja iz stava 4. ovog člana, u roku od pet dana od dana 
dostavljanja ovog nacrta.
Nakon prijema mišljenja iz stava 6. ovog člana, odnosno 
ako mišljenje nije dostavljeno nakon proteka roka iz tog stava – Narodna banka 
Srbije izrađuje konačni izveštaj o testu najmanjih troškova.
Preduzimanje mera rane intervencije iz čl. 113. do 115. 
ovog zakona nije preduslov za pokretanje postupka restrukturiranja.
Banka je dužna da bez odlaganja obavesti Narodnu banku 
Srbije o nastupanju okolnosti iz stava 1. tačka 1) ovog člana.
Кada primi obaveštenje iz stava 9. ovog člana ili ako 
tokom vršenja kontrole ili na drugi način sazna da su nastupile okolnosti iz tog 
stava – Narodna banka Srbije bez odlaganja utvrđuje da li su ispunjeni uslovi iz 
stava 1. ovog člana.
Na ispunjenost uslova za pokretanje postupka 
restrukturiranja bankarske grupe shodno se primenjuju st. 1. do 10. ovog člana.

*Službeni glasnik RS, broj 14/2015

Nezavisna procena vrednosti imovine i obaveza banke

*Službeni glasnik RS, broj 14/2015

Član 128z
Pre pokretanja postupka restrukturiranja, Narodna banka 
Srbije dužna je da obezbedi nezavisnu, poštenu i realističnu procenu vrednosti 
imovine i obaveza banke.
Procena iz stava 1. ovog člana vrši se radi pružanja 
odgovarajućih informacija i podataka Narodnoj banci Srbije za utvrđivanje 
ispunjenosti uslova za restrukturiranje banke, odnosno za izbor odgovarajućeg 
instrumenta i mere restrukturiranja ako utvrdi da su ti uslovi ispunjeni, kao i da 
bi se obezbedilo da su svi gubici banke u potpunosti prikazani u njenim poslovnim 
knjigama i finansijskim izveštajima.
Procenu iz stava 1. ovog člana vrši revizor s liste iz 
člana 52. stav 3. ovog zakona ili drugo lice u skladu s propisom Narodne banke 
Srbije.
Lice iz stava 3. ovog člana mora biti nezavisno od 
bilo kog organa javne vlasti ili institucije kojoj je povereno vršenje javnih 
ovlašćenja, kao i od banke na koju se procena odnosi ili bankarske grupe čiji je 
ta banka član.
Procena iz stava 1. ovog člana zasniva se na opreznim 
pretpostavkama, uključujući opreznu ocenu nivoa gubitaka nastalih usled nastupanja 
statusa neizmirenja obaveza dužnika, a ne može se zasnivati na pretpostavci 
korišćenja vanredne finansijske podrške, kredita za održavanje likvidnosti ili 
kredita za likvidnost sa sredstvima obezbeđenja, rokom otplate i kamatnim stopama 
koji odstupaju od uobičajenih.
Pri vršenju procene iz stava 1. ovog člana uzima se u 
obzir i moguće potraživanje Narodne banke Srbije po osnovu nadoknade troškova u 
vezi sa sprovođenjem postupka restrukturiranja, kao i troškovi kamata i nadoknada 
za eventualno korišćenje zajmova ili garancija koji su obezbeđeni banci iz 
sredstava za finansiranje restrukturiranja.
Uz procenu iz stava 1. ovog člana prilažu se ažurni 
finansijski izveštaji banke, sa analizom i procenom računovodstvene vrednosti 
imovine, kao i popisom neizmirenih bilansnih i vanbilansnih obaveza prikazanih u 
poslovnim knjigama i evidencijama banke s navođenjem isplatnih redova u koje bi se 
obaveze razvrstale u skladu sa zakonom kojim se uređuju stečaj i likvidacija 
banaka i društava za osiguranje.
Procena iz stava 1. ovog člana obavezno obuhvata i 
procenu ukupnog iznosa koji bi pripao svakom isplatnom redu poverilaca u slučaju 
sprovođenja stečajnog postupka, ali ne isključuje obavezu sprovođenja posebne 
nezavisne procene iz člana 128ć ovog zakona.
Ako zbog hitnosti nije moguće izvršiti procenu u 
skladu sa st. 7. i 8. ovog člana – lice iz stava 3. ovog člana vrši preliminarnu 
procenu, koja je privremena i koristi se u postupku restrukturiranja dok to lice 
ne izvrši konačnu procenu vrednosti imovine i obaveza banke (u daljem tekstu: 
konačna procena).
Izuzetno, ako pre pokretanja postupka restrukturiranja 
nije moguće obezbediti nezavisnu procenu iz stava 1. ovog člana – Narodna banka 
Srbije vrši preliminarnu procenu vrednosti imovine i obaveza banke, koja je 
privremena i koristi se u ovom postupku dok lice iz stava 3. ovog člana ne 
izvrši konačnu procenu.
Preliminarnom procenom iz st. 9. i 10. ovog člana 
predviđaju se i rezerve za dodatne gubitke, što se posebno obrazlaže.
Narodna banka Srbije može pokrenuti postupak 
restrukturiranja i primeniti instrumente i mere restrukturiranja i na osnovu 
preliminarne procene iz st. 9. i 10. ovog člana.
U slučaju iz st. 9. i 10. ovog člana, kao i u drugim 
slučajevima u kojima procena iz stava 1. ovog člana nije izvršena pre pokretanja 
postupka restrukturiranja u skladu sa uslovima iz ovog člana – lice iz stava 3. 
ovog člana je dužno da izvrši konačnu procenu čim se za to ispune odgovarajući 
uslovi.
Ako je vrednost neto imovine banke utvrđena konačnom 
procenom veća od vrednosti ove imovine utvrđene preliminarnom procenom – Narodna 
banka Srbije može rešenjem izmeniti iznose potraživanja poverilaca ili akcionara 
čija su potraživanja otpisana ili će biti otpisana primenom instrumenta 
restrukturiranja iz člana 128nj ovog zakona, odnosno naložiti banci za posebne 
namene, Agenciji ili pravnom licu iz člana 128n ovog zakona da izvrši dodatno 
plaćanje banci, odnosno akcionarima po osnovu prenosa akcija, imovine ili 
obaveza.
Procena iz stava 1. ovog člana sastavni je deo 
obrazloženja rešenja iz čl. 128e i 128i ovog zakona i može se osporiti samo tužbom 
protiv tih rešenja.
Narodna banka Srbije vrši izbor lica iz stava 3. ovog 
člana koje će vršiti procenu iz tog stava, a naknada za vršenje ove procene pada 
na teret banke.
Odredbe ovog člana shodno se primenjuju na nezavisnu 
procenu imovine i obaveza člana bankarske grupe.
Narodna banka Srbije propisuje bliže uslove i način 
vršenja procene iz ovog člana.

*Službeni glasnik RS, broj 14/2015

Rešenje o pokretanju postupka restrukturiranja

*Službeni glasnik RS, broj 14/2015

Član 128i
Ako utvrdi da su ispunjeni uslovi iz člana 128ž ovog 
zakona Narodna banka Srbije donosi rešenje o pokretanju postupka restrukturiranja.
Rešenjem iz stava 1. ovog člana utvrđuju se instrumenti 
i mere restrukturiranja banke ili člana bankarske grupe, na osnovu rezultata 
testa najmanjih troškova iz člana 128ž stav 7. ovog zakona.
Rešenjem iz stava 1. ovog člana može se utvrditi da će 
se instrumenti i mere restrukturiranja banke preduzeti i prema članu bankarske 
grupe sa sedištem u Republici Srbiji nad kojim nadzor ne vrši Narodna banka 
Srbije samo ako i najviše matično društvo i taj član ispunjavaju uslove iz člana 
128ž ovog zakona, i to nakon pribavljanja mišljenja od regulatornog tela koje vrši 
nadzor nad poslovanjem tog člana.
Ako se postupak restrukturiranja pokreće nad bankom 
kojoj je oduzeta dozvola za rad, rešenje iz stava 1. ovog člana donosi se 
istovremeno s rešenjem o oduzimanju dozvole za rad banci.
Rešenje iz stava 1. ovog člana dostavlja se istog dana 
kada je doneto banci, Agenciji, ministarstvu nadležnom za poslove finansija, 
Agenciji za privredne registre i operatoru sistema iz člana 128u stav 5. ovog 
zakona u kom učestvuje banka.
Pokretanje postupka restrukturiranja nad bankom upisuje 
se u registar privrednih subjekata danom donošenja rešenja iz stava 1. ovog člana.
Sažetak rešenja iz stava 1. ovog člana sa objašnjenjem 
posledica postupka restrukturiranja na korisnike finansijskih usluga koje pruža 
banka objavljuje se na internet prezentaciji Narodne banke Srbije i banke.
Pravni poslovi koje je banka zaključila do dana 
donošenja rešenja iz stava 1. ovog člana ostaju na snazi, a primena instrumenata i 
mera restrukturiranja, kao ni bilo koja druga okolnost koja je u neposrednoj vezi 
s tim instrumentima i merama ne može sama po sebi biti razlog za drugu ugovornu 
stranu da raskine ili aneksira zaključene ugovore, niti da zahteva prebijanje ili 
aktiviranje sredstava obezbeđenja po tim ugovorima, pod uslovom da se obaveze iz 
tih poslova nesmetano izvršavaju.

*Službeni glasnik RS, broj 14/2015

Ovlašćenja Narodne banke Srbije u postupku restrukturiranja

*Službeni glasnik RS, broj 14/2015

Član 128j
Narodna banka Srbije u postupku restrukturiranja 
preduzima sve mere za koje utvrdi da su neophodne da bi obezbedila primenu 
instrumenata restrukturiranja.
Mere iz stava 1. ovog člana obuhvataju naročito:
1) razrešenje upravnog i izvršnog odbora banke;
2) preuzimanje ovlašćenja upravnog odbora, izvršnog 
odbora i skupštine banke i poveravanje tih ovlašćenja posebnom upravniku iz člana 
128k ovog zakona;
3) smanjenje nominalne vrednosti (otpis) i poništenje 
akcija banke;
4) izdavanje običnih i preferencijalnih akcija banke;
5) ukidanje prava na dalje sticanje akcija;
6) zahtevanje od Кomisije za hartije od vrednosti da 
poništi rešenje o odobrenju objavljivanja prospekta, odnosno rešenje o odobrenju 
prospekta za uključenje hartija od vrednosti na regulisano tržište;
7) aneksiranje i raskid ugovora koje je zaključila 
banka;
8) zahtevanje od Agencije da banka u stečaju čije su 
imovina i obaveze prenete na sticaoca pruži sticaocu operativnu pomoć neophodnu 
da bi delotvorno nastavio da obavlja poslove koji su mu preneti;
9) zahtevanje od suda da zastane s postupkom u kome je 
procesna strana banka, najduže do okončanja postupka restrukturiranja;
10) privremeno obustavljanje svih plaćanja i izvršenja 
drugih obaveza po ugovorima koje je zaključila banka i suspenziju prava druge 
ugovorne strane na otkazivanje ugovora i aktiviranje sredstava obezbeđenja − od 
trenutka objavljivanja rešenja o privremenom obustavljanju do ponoći narednog radnog 
dana, osim obaveza po osnovu osiguranih depozita i obaveza prema platnim 
sistemima i sistemima za poravnanje hartija od vrednosti koji su u skladu sa 
zakonom određeni kao bitni sistemi, odnosno operaterima tih sistema i učesnicima 
u tim sistemima, koje su nastale po osnovu učešća u tim sistemima.
Narodna banka Srbije ima pravo pristupa svim podacima 
koji su joj potrebni u postupku restrukturiranja banke, na način propisan u članu 
102. ovog zakona, a banka, zaposleni u banci, akcionari i druga lica dužni su da 
joj na zahtev obezbede ovaj pristup, odnosno dostave ove podatke.

*Službeni glasnik RS, broj 14/2015

Posebna uprava

*Službeni glasnik RS, broj 14/2015

Član 128k
Narodna banka Srbije donosi rešenje o uvođenju posebne 
uprave u banci u restrukturiranju, kojim imenuje jednog ili više posebnih 
upravnika, ako oceni da bi promena načina upravljanja i rukovođenja bankom 
doprinela ostvarivanju ciljeva restrukturiranja.
Rešenje iz stava 1. ovog člana Narodna banka Srbije 
može doneti u bilo kom trenutku u postupku restrukturiranja.
Narodna banka Srbije je dužna da donese rešenje iz 
stava 1. ovog člana kada se postupak restrukturiranja pokreće nad bankom kojoj se 
oduzima dozvola za rad.
Posebni upravnik se imenuje najduže na godinu dana, a 
njegov mandat se, izuzetno, može produžiti za još godinu dana ako Narodna banka 
Srbije proceni da je to potrebno da bi se okončale započete aktivnosti radi 
ostvarivanja ciljeva restrukturiranja, odnosno da su i dalje ispunjeni uslovi iz 
stava 1. ovog člana.
Rešenjem iz stava 1. ovog člana utvrđuje se visina 
naknade za rad posebnog upravnika, koja pada na teret banke.
Narodna banka Srbije može u toku mandata posebnog 
upravnika doneti rešenje kojim se on razrešava funkcije i imenuje drugi posebni 
upravnik.
Posebni upravnik mora biti lice nezavisno od banke i 
ispunjavati uslove iz člana 72. ovog zakona.
Danom donošenja rešenja iz stava 1. ovog člana prestaju 
funkcije članovima upravnog i izvršnog odbora banke i ovlašćenja skupštine banke, 
a ovlašćenja i dužnosti upravnog i izvršnog odbora i skupštine banke preuzima 
posebni upravnik.
Posebni upravnik dužan je da preduzme sve mere 
potrebne za ostvarivanje ciljeva restrukturiranja, kao i da primeni instrumente i 
mere restrukturiranja, u skladu s rešenjem Narodne banke Srbije iz člana 128i ovog 
zakona.
Posebni upravnik može angažovati, o trošku banke, 
nezavisne stručnjake u oblasti bankarskog i finansijskog prava, računovodstva ili 
druge odgovarajuće struke, pod uslovima koje odobrava Narodna banka Srbije.
Posebni upravnik dostavlja Narodnoj banci Srbije 
izveštaj o poslovanju banke i njenom finansijskom stanju, kao i radnjama koje je 
preduzeo pri izvršavanju svojih dužnosti, najmanje tromesečno, a na zahtev Narodne 
banke Srbije i češće. Posebni upravnik je dužan da izveštaj Narodnoj banci 
Srbije podnese i na početku i na kraju svog mandata.
Кontrolu nad vršenjem funkcija i ovlašćenja posebnog 
upravnika vrši Narodna banka Srbije.
Rešenjem iz stava 1. ovog člana mogu biti utvrđena 
izvesna ograničenja funkcija i ovlašćenja posebnog upravnika, kao i njegova dužnost 
da, pre preduzimanja određenih pravnih radnji, pribavi saglasnost Narodne banke 
Srbije.
Narodna banka Srbije na svojoj internet prezentaciji 
objavljuje imenovanje posebnog upravnika.
Uvođenje posebne uprave, imenovanje i razrešenje posebnog 
upravnika i prestanak posebne uprave u banci upisuju se u registar privrednih 
subjekata danom donošenja rešenja iz stava 1. ovog člana, koje Narodna banka 
Srbije dostavlja Agenciji za privredne registre istog dana kada ga je donela.

*Službeni glasnik RS, broj 14/2015

Odeljak 5.

*Službeni glasnik RS, broj 14/2015

Instrumenti restrukturiranja

*Službeni glasnik RS, broj 14/2015

Vrste i osnovna obeležja instrumenata restrukturiranja

*Službeni glasnik RS, broj 14/2015

Član 128l
Instrumenti restrukturiranja su:
1) prodaja akcija, odnosno imovine i obaveza;
2) prenos akcija, odnosno imovine i obaveza banci za 
posebne namene (u daljem tekstu: prenos banci za posebne namene);
3) odvajanje imovine;
4) raspodela gubitaka na akcionare i poverioce (u 
daljem tekstu: raspodela gubitaka).
U postupku restrukturiranja banke Narodna banka Srbije 
može primeniti jedan ili više instrumenata iz stava 1. ovog člana, s tim da 
instrument odvajanja imovine ne može primeniti posebno bez primene nekog drugog 
instrumenta iz tog stava.
Prenos akcija, odnosno imovine i obaveza primenom 
instrumenata iz stava 1. tač. 1) do 3) ovog člana i donošenje akata i sprovođenje 
aktivnosti primenom instrumenta raspodele gubitaka vrši se bez saglasnosti 
akcionara, deponenata i drugih poverilaca banke u restrukturiranju ili bilo kog 
trećeg lica, osim sticaoca.
Prenos iz stava 3. ovog člana može se vršiti više puta 
u toku postupka restrukturiranja banke.
Na prenos iz stava 3. ovog člana ne primenjuje se zakon 
kojim se uređuje tržište kapitala, osim ako ovim zakonom nije drukčije 
propisano.
Na prenos iz stava 3. ovog člana ne primenjuje se zakon 
kojim se uređuju privredna društva, osim odredaba tog zakona kojim se propisuju 
nadležnosti organa tog društva. Ako je odluka o sticanju akcija, odnosno imovine 
i obaveza iz stava 1. tač. 1) i 3) ovog člana u nadležnosti skupštine akcionara 
sticaoca – rok za donošenje te odluke je sedam dana od dana dostavljanja poziva za 
sazivanje skupštine akcionara.
Prenos iz stava 3. ovog člana ne podleže plaćanju 
poreskih obaveza, taksi kao ni drugih naknada nadležnim organima.
Prihod ostvaren po osnovu prenosa akcija iz stava 3. 
ovog člana sa akcionara na sticaoca, umanjen za iznos sredstava upotrebljenih za 
finansiranje restrukturiranja i troškove postupka restrukturiranja – pripada tim 
akcionarima, dok prihod ostvaren prenosom celokupne imovine ili obaveza ili 
njihovog dela, s banke u restrukturiranju ili banke za posebne namene na sticaoca, 
umanjen za iznos sredstava upotrebljenih za finansiranje restrukturiranja i troškove 
postupka restrukturiranja – pripada banci prenosiocu.
Sticalac na koga su primenom instrumenata iz stava 1. 
tač. 1) do 3) ovog člana prenete akcije banke u restrukturiranju stupa na mesto 
akcionara, dok sticalac na koga su primenom tih instrumenata preneti imovina ili 
obaveze ove banke stupa na mesto banke u ugovorima koje je ona zaključila, a 
odnose se na tu imovinu i obaveze, osim ako rešenjem iz člana 128i ovog zakona 
nije drukčije utvrđeno.
Sticalac iz stava 9. ovog člana stupa na mesto banke u 
svim sudskim, upravnim i drugim postupcima u vezi sa akcijama, imovinom i 
obavezama iz tog stava, osim ako rešenjem iz člana 128i ovog zakona nije drukčije 
utvrđeno.
Prava banke na osnovu članstva u platnim sistemima, 
sistemima za poravnanje hartija od vrednosti, berzama i dr. prelaze na sticaoca 
iz stava 9. ovog člana koji ispunjava uslove za to članstvo, a sticalac koji ove 
uslove ne ispunjava – može nastaviti da vrši ova prava u roku utvrđenom rešenjem 
iz člana 128i ovog zakona.
Dozvole, saglasnosti, posebna prava, drugi podsticaji 
i oslobođenja koji su dati ili priznati banci u vezi sa akcijama, imovinom ili 
obavezama koji se prenose − prelaze na sticaoca iz stava 9. ovog člana, osim ako 
je rešenjem iz člana 128i ovog zakona ili propisima kojima se uređuje njihovo 
davanje, odnosno priznavanje drukčije utvrđeno.
U slučaju primene instrumenta iz stava 1. tač. 1) do 
3) ovog člana − akcionari i poverioci banke u restrukturiranju i ostala treća 
lica čija se imovina ili obaveze ne prenose primenom ovog instrumenta nemaju 
nikakva prava u odnosu na akcije, imovinu ili obaveze koje se prenose primenom 
tog instrumenta, niti u odnosu na sticaoca i njegove organe upravljanja.
U slučaju otvaranja stečajnog postupka nad bankom čije 
su imovina i obaveze prenete primenom instrumenta iz stava 1. tač. 1) do 3) ovog 
člana – ne primenjuju se u odnosu na prenos ove imovine i obaveza odredbe zakona 
o stečaju kojima se uređuje pobijanje pravnih radnji stečajnog dužnika.
Ako bi primena instrumenta restrukturiranja dovela do 
sticanja ili povećanja vlasništva u banci iznad procenata iz člana 94. stav 1. 
ovog zakona − Narodna banka Srbije blagovremeno ocenjuje ispunjenost uslova za 
davanje saglasnosti za sticanje vlasništva, tako da ta ocena ne utiče na odlaganje 
primene ovog instrumenta.
O izvršenom prenosu iz stava 3. ovog člana Narodna 
banka Srbije bez odlaganja obaveštava deponente, poverioce i dužnike banke na 
svojoj internet prezentaciji i putem sredstava javnog informisanja.
U postupku restrukturiranja člana bankarske grupe 
primenjuju se instrumenti i mere iz stava 1. ovog člana koji se primenjuju na 
banke.
Narodna banka Srbije može naložiti drugim članovima 
bankarske grupe čiji je banka u restrukturiranju član da nastave da pružaju 
odgovarajuće usluge u određenom periodu toj banci ili sticaocu akcija, imovine i 
obaveza ove banke, radi ostvarivanja kontinuiteta u obavljanju kritičnih funkcija 
banke.

*Službeni glasnik RS, broj 14/2015

Prodaja akcija, odnosno imovine i obaveza

*Službeni glasnik RS, broj 14/2015

Član 128lj
Narodna banka Srbije može sticaocu koji nije banka za 
posebne namene prodati akcije banke u restrukturiranju ili celokupnu imovinu ili 
obaveze te banke, ili njihov deo.
Narodna banka Srbije zaključuje ugovor o prodaji iz 
stava 1. ovog člana sa sticaocem akcija, odnosno imovine i obaveza banke u 
restrukturiranju.
Narodna banka Srbije dužna je da preduzme sve razumne 
mere da bi se prenos po osnovu prodaje iz stava 1. ovog člana izvršio po 
tržišnim uslovima, uzimajući u obzir nezavisnu procenu vrednosti imovine i 
obaveza banke iz člana 128z ovog zakona.
Pravo svojine sticaoca akcija banke u restrukturiranju 
upisuje se u Centralni registar odmah nakon zaključenja ugovora iz stava 2. ovog 
člana.
Narodna banka Srbije može prenete akcije, odnosno 
imovinu i obaveze iz stava 1. ovog člana vratiti njihovim prvobitnim vlasnicima, 
odnosno banci koja je u postupku restrukturiranja bez njihove saglasnosti, a uz 
saglasnost sticaoca.
Narodna banka Srbije može propisati bliže uslove i 
način pribavljanja i izbora ponuda za preuzimanje akcija, imovine i obaveza iz 
stava 1. ovog člana, odnosno prodaje iz ovog člana.

*Službeni glasnik RS, broj 14/2015

Prenos banci za posebne namene

*Službeni glasnik RS, broj 14/2015

Član 128m
Narodna banka Srbije može doneti rešenje kojim će na 
banku za posebne namene preneti:
1) akcije jedne ili više banaka u restrukturiranju;
2) celokupnu imovinu i/ili obaveze jedne ili više 
banaka u restrukturiranju ili njihov deo.
Banku za posebne namene osniva Republika Srbija kako 
bi se preuzimanjem akcija, imovine ili obaveza banke u restrukturiranju održale 
njene kritične funkcije i kasnije izvršila prodaja prenetih akcija, odnosno 
imovine i obaveza.
Ukupna vrednost obaveza prenetih banci za posebne 
namene ne može preći ukupnu vrednost imovine banke u restrukturiranju koja je 
preneta banci za posebne namene ili je toj banci obezbeđena iz drugih izvora.
Akcije, imovinu i obaveze koje je prenela banci za 
posebne namene Narodna banka Srbije može vratiti banci u restrukturiranju ako je 
ova mogućnost izričito utvrđena rešenjem iz stava 1. ovog člana, odnosno ako 
određene akcije, imovina ili obaveze po svojoj suštini ne spadaju u kategorije 
akcija, imovine ili obaveza utvrđenih u ovom rešenju ili ne ispunjavaju uslove za 
prenos iz tog rešenja.
Prenos iz stava 4. ovog člana vrši se bez saglasnosti 
akcionara, deponenata i drugih poverilaca banke u restrukturiranju ili bilo kog 
trećeg lica, osim banke za posebne namene, a može se izvršiti u roku i pod 
uslovima utvrđenim u rešenju iz tog stava.
Dozvolu za rad banke za posebne namene daje Narodna 
banka Srbije na osnovu zahteva Republike Srbije.
Uz zahtev iz stava 6. ovog člana Republika Srbija 
dostavlja:
1) osnivački akt i statut banke;
2) dokaz o uplati minimalnog osnivačkog kapitala;
3) imena predloženih članova upravnog i izvršnog 
odbora banke i podatke o njihovoj kvalifikaciji, iskustvu i poslovnoj reputaciji.
O zahtevu iz stava 6. ovog člana Narodna banka Srbije 
odlučuje rešenjem, i to najkasnije narednog dana od dana prijema urednog zahteva.
Rešenje kojim se daje dozvola za rad banke za posebne 
namene sadrži rok na koji se banka osniva, a koji ne može biti duži od dve 
godine od dana poslednjeg izvršenog prenosa iz stava 1. ovog člana, kao i 
mogućnost za produženje tog roka u skladu sa ovim zakonom. Ovo rešenje objavljuje 
se u „Službenom glasniku Republike Srbije”.
Banka za posebne namene u svom poslovnom imenu 
obavezno sadrži reči „nova” i „banka”.
Republika Srbija je dužna da obezbedi da banka za 
posebne namene pri podnošenju zahteva iz stava 6. ovog člana ima minimalni 
osnivački kapital od najmanje 5.000.000 evra u dinarskoj protivvrednosti, kao i 
da po dobijanju dozvole za rad posluje u skladu sa odredbama ovog zakona koje se 
odnose na njen kapital i pokazatelje poslovanja banke.
Izuzetno od stava 11. ovog člana, banka za posebne 
namene može se osnovati i bez ispunjenosti uslova iz tog stava, odnosno može u 
periodu koji nije duži od tri meseca od osnivanja poslovati bez usklađenosti sa 
odredbama ovog zakona koje se odnose na njen kapital i pokazatelje poslovanja 
banke, ako Narodna banka Srbije oceni da je to neophodno radi ostvarivanja ciljeva 
restrukturiranja.
U slučaju iz stava 12. ovog člana, dozvola za rad iz 
stava 6. ovog člana sadrži i rok u kojem je banka za posebne namene dužna da 
uskladi svoje poslovanje sa odredbama ovog zakona koje se odnose na njen kapital i 
pokazatelje poslovanja banke.
Republika Srbija dužna je da prijavu za upis banke za 
posebne namene u registar privrednih subjekata podnese najkasnije narednog dana 
od dana davanja dozvole za rad iz stava 6. ovog člana.
Na osnivanje banke za posebne namene ne primenjuju se 
odredbe zakona kojim se uređuje tržište kapitala, a nadležni organi dužni su da 
za osnivanje ove banke donesu akte i sprovedu radnje propisane zakonom najkasnije 
narednog radnog dana od dana podnošenja zahteva.
Narodna banka Srbije:
1) daje prethodnu saglasnost na osnivački akt i statut 
banke za posebne namene;
2) daje prethodnu saglasnost na imenovanje organa 
upravljanja banke za posebne namene;
3) daje prethodnu saglasnost na zarade članova organa 
upravljanja iz tačke 2) ovog stava i akt o utvrđivanju njihovih dužnosti;
4) odobrava strategiju i rizični profil banke za 
posebne namene.
Izuzetno od stava 9. ovog člana, Narodna banka Srbije 
može rešenjem produžiti rok iz tog stava za godinu dana ako oceni da je to 
neophodno radi ostvarivanja ciljeva restrukturiranja, a posebno ako bi se na taj 
način okončale aktivnosti iz stava 18. tač. 1), 2) i 4) ovog člana.
Narodna banka Srbije donosi rešenje o oduzimanju dozvole 
za rad banci za posebne namene u sledećim slučajevima:
1) ako se banka za posebne namene spoji s drugom 
bankom ili pripoji toj banci, u skladu sa ovim zakonom;
2) ako se celokupna imovina i obaveze banke za posebne 
namene ili njihov najveći deo prodaju trećem licu;
3) ako istekne period iz stava 9, odnosno stava 17. 
ovog člana;
4) ako se imovina banke za posebne namene u potpunosti 
otuđi, odnosno unovči i njene obaveze u potpunosti izmire.
Rešenje iz stava 18. ovog člana dostavlja se nadležnom 
sudu radi pokretanja stečajnog ili likvidacionog postupka nad bankom za posebne 
namene, u skladu sa odredbama zakona kojim se uređuju stečaj i likvidacija 
banaka i društava za osiguranje koje se odnose na stečaj, odnosno likvidaciju 
banaka.
Ako se akcije banke za posebne namene prodaju trećem 
licu, nakon upisa tog lica u Centralni registar kao vlasnika akcija te banke, 
banka za posebne namene nastavlja da posluje kao banka u skladu sa ovim zakonom.
Narodna banka Srbije bliže propisuje sadržinu 
dokumenata i dokaza iz st. 7. i 16. ovog člana, a može propisati i bliže uslove 
i način prodaje imovine i/ili obaveza banke za posebne namene, odnosno 
oglašavanja te prodaje.

*Službeni glasnik RS, broj 14/2015

Odvajanje imovine

*Službeni glasnik RS, broj 14/2015

Član 128n
Narodna banka Srbije može doneti rešenje kojim na 
Agenciju ili drugo pravno lice koje nije banka za posebne namene prenosi imovinu 
i obaveze banke u restrukturiranju ili banke za posebne namene, ako je ispunjen 
najmanje jedan od sledećih uslova:
1) ako je stanje na tržištu takvo da bi prodaja ove 
imovine u stečajnom postupku mogla negativno da utiče na finansijsko tržište;
2) ako je prenos potreban da bi se obezbedilo 
nesmetano poslovanje banke čija su imovina ili obaveze preneti;
3) ako je prenos potreban radi ostvarenja najvećeg 
mogućeg prihoda od unovčenja, odnosno prodaje prenete imovine uz što manje 
troškove.
Drugo pravno lice iz stava 1. ovog člana (u daljem 
tekstu: društvo za upravljanje imovinom) može osnovati Republika Srbija, radi 
preuzimanja celokupne imovine ili obaveza jedne ili više banaka u restrukturiranju 
ili banke za posebne namene, ili njihovog dela.
Narodna banka Srbije:
1) daje prethodnu saglasnost na osnivački akt društva 
za upravljanje imovinom;
2) daje prethodnu saglasnost na imenovanje organa 
upravljanja društva za upravljanje imovinom;
3) odobrava zarade članova organa upravljanja društva za 
upravljanje imovinom i akt kojim se utvrđuju njihove dužnosti;
4) odobrava strategiju i rizični profil društva za 
upravljanje imovinom.
Agencija, odnosno društvo za upravljanje imovinom 
upravlja prenetom imovinom radi povećanja njene vrednosti putem prodaje ili njenog 
unovčenja na drugi način.
Narodna banka Srbije može rešenjem iz stava 1. ovog 
člana preneti imovinu i obaveze banke prenosioca na Agenciju i/ili jedno ili 
više društava za upravljanje imovinom.
Narodna banka Srbije može prenetu imovinu i obaveze iz 
stava 1. ovog člana vratiti banci u restrukturiranju ako je ta mogućnost izričito 
utvrđena rešenjem iz tog stava, odnosno ako određena imovina ili obaveze po 
svojoj suštini ne spadaju u kategorije imovine ili obaveza utvrđenih u ovom 
rešenju ili ne ispunjavaju uslove za prenos iz tog rešenja.
Prenos iz stava 6. ovog člana vrši se bez saglasnosti 
akcionara, deponenata i drugih poverilaca banke u restrukturiranju ili bilo kog 
trećeg lica.
Narodna banka Srbije utvrđuje iznos naknade koju 
Agencija, odnosno društvo za upravljanje imovinom plaća za imovinu i obaveze koje 
preuzima, a koja može imati i negativnu vrednost.
Naknada iz stava 8. ovog člana može se isplatiti i u 
obliku dužničkog instrumenta koji izdaje Agencija, odnosno društvo za upravljanje 
imovinom, uz prethodno pribavljenu saglasnost ministarstva nadležnog za poslove 
finansija.
Agencija i društvo za upravljanje imovinom dužni su da 
poslove u vezi s prenetom imovinom i obavezama iz stava 1. ovog člana obavljaju s 
pažnjom dobrog privrednika i da o tome izveštavaju Narodnu banku Srbije u 
rokovima i na način utvrđenim rešenjem iz tog stava.
Narodna banka Srbije bliže propisuje uslove i način 
davanja saglasnosti iz stava 3. ovog člana.

*Službeni glasnik RS, broj 14/2015

Raspodela gubitaka

*Službeni glasnik RS, broj 14/2015

Član 128nj
Narodna banka Srbije može primeniti instrument 
raspodele gubitaka radi:
1) dokapitalizacije banke u restrukturiranju, u meri 
neophodnoj za njeno dalje nesmetano poslovanje u skladu sa ovim zakonom i održavanje 
dovoljnog poverenja na finansijskom tržištu u banku;
2) konverzije u kapital ili otpisa (smanjenja) glavnice 
obaveza ili dužničkih instrumenata koji se prenose banci za posebne namene s 
ciljem obezbeđenja kapitala za tu banku ili se prenose u okviru instrumenata 
prodaje akcija, odnosno imovine i obaveza ili odvajanja imovine banke u 
restrukturiranju.
Narodna banka Srbije može primeniti instrument 
raspodele gubitaka radi dokapitalizacije banke u restrukturiranju samo ako se 
može razumno očekivati da će primena tog instrumenta, zajedno s drugim merama, 
uključujući mere koje se sprovode u skladu s planom reorganizacije poslovanja iz 
člana 128s ovog zakona, uz ostvarivanje odgovarajućih ciljeva restrukturiranja – 
dovesti do toga da ta banka ponovo uspostavi odgovarajući finansijski položaj i 
dugoročnu održivost.
Obaveze banke u restrukturiranju na koje se mogu 
primeniti otpis i konverzija iz stava 1. ovog člana (u daljem tekstu: podobne 
obaveze) obuhvataju sve obaveze te banke, osim:
1) obaveza po osnovu osiguranih depozita, do iznosa 
osiguranog u skladu sa zakonom;
2) obaveza čije je ispunjenje obezbeđeno založnim 
pravom, sredstvom finansijskog obezbeđenja ili drugim srodnim pravom, uključujući 
repo poslove, pokrivene obveznice i obaveze iz finansijskih instrumenata koji se 
upotrebljavaju za zaštitu od rizika i čine sastavni deo imovine za pokriće i koji 
su obezbeđeni na sličan način kao pokrivene obveznice;
3) obaveza nastalih upravljanjem imovinom i novcem 
klijenata, uključujući imovinu ili novac klijenata koje banka u restrukturiranju 
čuva za račun investicionih i penzionih fondova;
4) obaveza prema domaćim i stranim bankama i 
investicionim društvima, s prvobitnim rokom dospeća kraćim od sedam dana, osim 
obaveza prema članovima iste grupe;
5) obaveza s preostalim rokom dospeća kraćim od sedam 
dana prema platnim sistemima i sistemima za poravnanje hartija od vrednosti koji 
su u skladu sa zakonom određeni kao bitni sistemi, odnosno operaterima tih 
sistema i učesnicima u tim sistemima, koje su nastale po osnovu učešća u tim 
sistemima;
6) obaveza prema zaposlenima u pogledu obračunatih, a 
neisplaćenih zarada, penzijskih doprinosa ili ostalih fiksnih primanja, osim dela 
zarade po osnovu doprinosa zaposlenog poslovnom uspehu poslodavca (nagrade, 
bonusi i sl.) i drugih primanja promenljivog iznosa za koja poslodavac nema 
zakonsku obavezu da ih isplaćuje zaposlenima;
7) obaveza prema poveriocima po osnovu poslova prodaje 
robe ili pružanja usluga banci u restrukturiranju koji su ključni za neprekidno i 
svakodnevno poslovanje te banke, uključujući usluge informacionih tehnologija, 
komunalne usluge i usluge zakupa, servisiranja i održavanja poslovnih prostorija;
8) poreskih obaveza i obaveza po osnovu doprinosa za 
obavezno socijalno osiguranje;
9) obaveza prema Agenciji po osnovu premije za 
osiguranje depozita.
Pokretanje postupka restrukturiranja i sprovođenje 
raspodele gubitaka ne utiče na imovinu kojom su obezbeđene pokrivene obveznice. 
Ta imovina ostaje zaštićena, odvojena i sa utvrđenim nivoom.
Narodna banka Srbije može, i pored stava 3. tačka 2) i 
stava 4. ovog člana, primeniti instrument raspodele gubitaka i na deo obaveza 
koji prelazi vrednost imovine, predmeta zaloge, založnog prava ili drugog 
sredstva obezbeđenja kojim je ispunjenje te obaveze obezbeđeno.
Izuzetno od stava 3. ovog člana, Narodna banka Srbije 
može potpuno ili delimično isključiti primenu otpisa i konverzije iz stava 1. 
ovog člana i na druge podobne obaveze ako je ispunjen najmanje jedan od sledećih 
uslova:
1) ovu obavezu nije moguće otpisati ili konvertovati u 
razumnom roku i pored neophodnih aktivnosti koje bi Narodna banka Srbije 
preduzela radi blagovremene i efikasne primene tog instrumenta;
2) ovo isključenje je nužno i srazmerno radi daljeg 
obavljanja kritičnih funkcija i ključnih poslovnih aktivnosti banke u 
restrukturiranju;
3) ovo isključenje je nužno i srazmerno radi sprečavanja 
širenja finansijskih poremećaja na tržištu, posebno u vezi s depozitima fizičkih 
lica, preduzetnika i mikro, malih i srednjih pravnih lica, usled čega bi mogla 
biti ugrožena stabilnost finansijskog sistema na način koji bi mogao proizvesti 
i ozbiljne poremećaje u privredi;
4) otpis ili konverzija ovih obaveza prouzrokovali bi 
takvo umanjenje vrednosti da bi gubici koje bi snosili drugi poverioci bili veći 
nego da su te obaveze bile isključene iz otpisa ili konverzije.
Ako Narodna banka Srbije potpuno ili delimično isključi 
primenu otpisa ili konverzije na pojedine podobne obaveze u skladu sa stavom 6. 
ovog člana i ako gubici koji bi bili pokriveni otpisom ili konverzijom tih 
obaveza nisu u potpunosti preneti na ostale poverioce – sredstva Republike 
Srbije obezbeđena za restrukturiranje banke mogu se koristiti radi:
1) pokrića svih gubitaka koji nisu pokriveni otpisom 
ili konverzijom tih obaveza i ponovnog uspostavljanja nulte neto vrednosti imovine 
banke u restrukturiranju u skladu s članom 128p stav 1. tačka 1) ovog zakona;
2) kupovine akcija banke u restrukturiranju radi 
dokapitalizacije te banke u skladu s članom 128p stav 1. tačka 2) ovog zakona.
Narodna banka Srbije bliže propisuje uslove i način 
vršenja otpisa i konverzije obaveza banke u restrukturiranju, kao i uslove 
korišćenja sredstava obezbeđenih za restrukturiranje za namene iz stava 7. ovog 
člana.

*Službeni glasnik RS, broj 14/2015

Član 128o
Banka je dužna da u svakom trenutku ispunjava propisani 
minimalni zahtev za kapitalom i podobnim obavezama.
Minimalni zahtev iz stava 1. ovog člana izračunava se 
kao procentualno izražen odnos zbira kapitala i podobnih obaveza prema zbiru 
kapitala i ukupnih obaveza banke.
Narodna banka Srbije utvrđuje za svaku banku poseban 
minimalni zahtev iz stava 1. ovog člana na osnovu sledećih kriterijuma:
1) potrebe da se obezbedi mogućnost restrukturiranja 
banke primenom instrumenata restrukturiranja, uključujući primenu instrumenta 
raspodele gubitaka, na način kojim se postižu ciljevi restrukturiranja;
2) potrebe da se obezbedi da banka ima dovoljno 
podobnih obaveza kako bi u slučaju primene instrumenta raspodele gubitaka 
pokrila gubitke i ponovo uspostavila pokazatelj adekvatnosti kapitala na nivou 
kojim bi se omogućilo dalje nesmetano poslovanje i održavanje dovoljnog poverenja na 
finansijskom tržištu u banku;
3) potrebe da se, ako je planom restrukturiranja 
predviđena mogućnost da određene vrste podobnih obaveza budu isključene iz 
raspodele gubitaka na osnovu člana 128nj stav 6. ovog zakona ili da se određene 
vrste podobnih obaveza u potpunosti prenesu na primaoca po osnovu delimičnog 
prenosa – obezbedi da banka ima dovoljno drugih podobnih obaveza kako bi se 
pokrili gubici i ponovo uspostavio pokazatelj adekvatnosti kapitala banke na 
nivou kojim bi joj se omogućilo dalje nesmetano poslovanje;
4) veličine, poslovnog modela, modela finansiranja i 
rizičnog profila banke;
5) procene mogućeg iznosa sredstava fonda za osiguranje 
depozita koja bi se mogla koristiti za finansiranje postupka restrukturiranja u 
skladu sa ovim zakonom;
6) procene negativnih posledica prestanka poslovanja 
banke na stabilnost finansijskog sistema, uključujući širenje finansijskih 
poteškoća i na druge banke, a s obzirom na njihovu međusobnu povezanost ili 
povezanost s drugim delovima finansijskog sistema.
Odredbe ovog člana shodno se primenjuju i na najviše 
matično društvo, odnosno bankarsku grupu na konsolidovanoj osnovi.
Narodna banka Srbije propisuje bliže uslove pod kojima 
se podobne obaveze uključuju u izračunavanje minimalnog zahteva za kapital i 
podobne obaveze, a može propisati i dodatne kriterijume na osnovu kojih se 
utvrđuje taj zahtev.

*Službeni glasnik RS, broj 14/2015

Član 128p
Ako se primenjuje instrument raspodele gubitaka, 
Narodna banka Srbije je dužna da, na osnovu nezavisne procene iz člana 128z ovog 
zakona, utvrdi ukupan zbir sledećih iznosa:
1) iznosa za koji se podobne obaveze moraju otpisati 
da bi se ponovo uspostavila nulta neto vrednost imovine banke u restrukturiranju;
2) iznosa za koji se podobne obaveze moraju 
konvertovati u kapital kako bi se ponovno uspostavio propisani pokazatelj 
adekvatnosti kapitala banke u restrukturiranju ili banke za posebne namene.
Pri utvrđivanju iznosa iz stava 1. ovog člana, Narodna 
banka Srbije uzima u obzir sredstva koja se za finansiranje restrukturiranja 
obezbeđuju u skladu sa ovim zakonom, kao i potrebu održavanja poverenja na 
finansijskom tržištu u banku u restrukturiranju ili banku za posebne namene i 
obezbeđivanja nesmetanog daljeg poslovanja ove banke u periodu od najmanje jedne 
godine.
Ako Narodna banka Srbije namerava da pored instrumenta 
raspodele gubitka primeni i instrument odvajanja imovine, kod obračuna iznosa za 
koji se podobne obaveze moraju otpisati uzima se u obzir procena potrebe za 
kapitalom društva za upravljanje imovinom.

*Službeni glasnik RS, broj 14/2015

Član 128r
Narodna banka Srbije, prilikom primene instrumenta 
raspodele gubitaka ili otpisa ili konverzije kapitala iz člana 128e ovog zakona, 
sprovodi jednu ili obe sledeće mere:
1) poništava akcije ili ih prenosi poveriocima koji 
snose gubitke primenom ovog instrumenta;
2) znatno smanjuje nominalnu vrednost akcija i druga 
odgovarajuća prava akcionara banke, kao posledicu konverzije elemenata dopunskog 
kapitala ili podobnih obaveza banke u restrukturiranju u njene akcije, pod uslovom 
da u skladu s nezavisnom procenom iz člana 128z ovog zakona imovina banke u 
restrukturiranju ima pozitivnu neto vrednost.
Mere iz stava 1. ovog člana odnose se i na akcionare i 
imaoce drugih vlasničkih instrumenata kojima su odgovarajuće akcije ili drugi 
vlasnički instrumenti izdati, odnosno preneti na osnovu:
1) konverzije dužničkih instrumenata u akcije ili 
druge vlasničke instrumente u skladu sa uslovima ugovorenim u vezi sa 
odgovarajućim dužničkim instrumentima, i to najkasnije na dan kada je Narodna 
banka Srbije utvrdila da su ispunjeni uslovi za restrukturiranje banke, ili
2) konverzije odgovarajućih instrumenata kapitala u 
instrumente osnovnog kapitala u skladu s članom 128e ovog zakona.
Pri odlučivanju o meri koju će preduzeti u skladu sa 
stavom 1. ovog člana, Narodna banka Srbije uzima u obzir:
1) nezavisnu procenu iz člana 128z ovog zakona;
2) iznos do kojeg, prema proceni Narodne banke Srbije, 
elementi osnovnog kapitala moraju biti otpisani (smanjeni), a odgovarajući 
elementi dopunskog kapitala otpisani (smanjeni) ili konvertovani, u skladu s 
članom 128e stav 5. ovog zakona;
3) ukupan zbir iznosa iz člana 128p stav 1. ovog 
zakona.
Ne dovodeći u pitanje odredbe člana 128nj st. 3. i 6. 
ovog zakona, Narodna banka Srbije, prilikom primene instrumenta raspodele 
gubitaka, vrši otpis i konverziju prema sledećem redosledu:
1) elementi osnovnog kapitala smanjuju se u skladu s 
članom 128e stav 5. tačka 1) ovog zakona;
2) ako je ukupno smanjenje elemenata osnovnog kapitala u 
skladu s tačkom 1) ovog stava manje od zbira iznosa iz stava 3. tač. 2) i 3) ovog 
člana, smanjuje se u potrebnoj meri glavnica elemenata dopunskog kapitala, do 
ukupnog iznosa tih elemenata;
3) ako je ukupno smanjenje elemenata osnovnog kapitala i 
dopunskog kapitala iz tač. 1) i 2) ovog stava manje od zbira iznosa iz stava 3. 
tač. 2) i 3) ovog člana, smanjuje se u potrebnoj meri glavnica subordiniranih 
obaveza koje ne ulaze u obračun dopunskog kapitala, do ukupnog iznosa ovih 
obaveza;
4) ako je ukupno smanjenje elemenata osnovnog i 
dopunskog kapitala i subordiniranih obaveza iz tač. 1) do 3) ovog stava manje od 
zbira iznosa iz stava 3. tač. 2) i 3) ovog člana, smanjuje se u potrebnoj meri 
glavnica ili neizmireni iznos ostalih podobnih obaveza, prema redosledu naplate 
potraživanja u stečajnom postupku u skladu sa zakonom kojim se uređuje stečaj i 
likvidacija banaka, do ukupnog iznosa ovih obaveza.
Narodna banka Srbije ravnomerno raspodeljuje gubitke 
među akcionarima i poveriocima u skladu sa stavom 4. ovog člana smanjenjem iznosa 
elemenata osnovnog i dopunskog kapitala, subordiniranih i drugih podobnih 
obaveza u visini srazmernoj njihovoj vrednosti, osim ako je Narodna banka Srbije 
potpuno ili delimično isključila pojedine podobne obaveze iz otpisa ili 
konverzije u skladu s članom 128nj stav 6. ovog zakona.
Pri vršenju konverzije iz stava 4. ovog člana, Narodna 
banka Srbije može primeniti različite stope ove konverzije za različite 
kategorije akcionara i poverilaca iz tog stava, uzimajući u obzir da se ista 
stopa primenjuje na sve poverioce iz istog isplatnog reda u skladu sa zakonom 
kojim se uređuju stečaj i likvidacija banaka i društava za osiguranje, a da se 
povoljnija stopa konverzija primenjuje na viši isplatni red.
Pre vršenja otpisa ili konverzije iz stava 4. tačka 4) 
ovog člana, Narodna banka Srbije smanjuje ili konvertuje glavnicu instrumenata iz 
tač. 2) i 3) tog stava ako ti instrumenti već nisu konvertovani, a uslovima pod 
kojima su izdati, odnosno pribavljeni je predviđeno da se glavnica instrumenta 
smanjuje, odnosno da se vrši njihova konverzija u akcije ili druge vlasničke 
instrumente kada nastupe određene okolnosti povezane s finansijskim stanjem, 
solventnošću ili nivoima kapitala banke.

*Službeni glasnik RS, broj 14/2015

Član 128s
Ako Narodna banka Srbije primeni instrument raspodele 
gubitaka radi dokapitalizacije banke u skladu s članom 128nj stav 1. tačka 1) 
ovog zakona, upravni odbor banke, odnosno posebna uprava iz člana 128k ovog 
zakona dužni su da, u roku od mesec dana od dana primene tog instrumenta, izrade 
plan reorganizacije poslovanja i dostave ga Narodnoj banci Srbije.
Ako se instrument raspodele gubitaka iz stava 1. ovog 
člana primenjuje na dva ili više članova bankarske grupe čiju kontrolu na 
konsolidovanoj ili potkonsolidovanoj osnovi vrši Narodna banka Srbije, plan 
reorganizacije poslovanja izrađuje i Narodnoj banci Srbije dostavlja najviše 
matično društvo, a njime su obuhvaćeni svi članovi grupe.
Izuzetno od stava 1. ovog člana, Narodna banka Srbije 
može produžiti period iz tog stava za još mesec dana, ako je to neophodno radi 
ostvarivanja ciljeva restrukturiranja.
Plan reorganizacije poslovanja sadrži mere usmerene ka 
ponovnom uspostavljanju dugoročne održivosti banke ili dela njenog poslovanja u 
razumnom roku, koje se zasnivaju na realističnim pretpostavkama u vezi sa 
uslovima na tržištu pod kojima će banka poslovati i kojima se omogućuje 
utvrđivanje glavnih slabosti i rizika u poslovanju banke.
Plan reorganizacije poslovanja sadrži najmanje sledeće 
elemente:
1) detaljan prikaz okolnosti, činilaca i problema koji 
su prouzrokovali takvo stanje da banka više ne može da nastavi da posluje ili je 
verovatno da neće moći dalje da posluje;
2) opis mera usmerenih ka ponovnom uspostavljanju 
dugoročne održivosti banke;
3) rokove sprovođenja tih mera.
Mere za ponovno uspostavljanje dugoročne održivosti 
banke mogu obuhvatiti:
1) reorganizaciju poslovanja banke, posebno da bi banka 
ponovo postala konkurentna;
2) promene u sistemu upravljanja bankom, sistemu 
upravljanja rizicima u banci, sistemu unutrašnjih kontrola, informacionom sistemu i 
drugim sistemima u banci, kao i promene u infrastrukturi banke;
3) povlačenje iz dela poslovanja kojima se stvaraju 
gubici;
4) prodaju imovine ili pojedinih poslova banke.
Narodna banka Srbije procenjuje da li je verovatno da 
će se sprovođenjem predloženog plana postići dugoročna održivost i rešenjem daje 
saglasnost na taj plan ako smatra da se taj cilj može ostvariti, u roku od mesec 
dana od dana prijema plana reorganizacije poslovanja.
Ako smatra da nije verovatno da se planom može postići 
dugoročna održivost, Narodna banka Srbije obaveštava upravni odbor banke, 
odnosno posebnu upravu banke o svojim primedbama i zahteva izmenu plana u skladu 
s tim primedbama.
Upravni odbor banke, odnosno posebna uprava dužni su 
da, u roku od 14 dana od dana prijema obaveštenja iz stava 8. ovog člana, 
Narodnoj banci Srbije na saglasnost dostave izmenjeni plan, a Narodna banka 
Srbije ocenjuje izmenjeni plan i u roku od sedam dana od dana prijema tog plana 
obaveštava upravni odbor, odnosno posebnu upravu o tome da li su planom 
obuhvaćene i primedbe iz stava 8. ovog člana ili je taj plan neophodno dodatno 
izmeniti.
Upravni odbor banke, odnosno posebna uprava dužni su 
da sprovode plan reorganizacije na koji je Narodna banka Srbije dala saglasnost, 
da najmanje jednom u šest meseci izveštavaju Narodnu banku Srbije o napretku u 
sprovođenju plana, kao i da izmene plan ako je prema mišljenju Narodne banke Srbije 
to potrebno radi postizanja cilja iz stava 7. ovog člana, i da za te izmene 
pribave prethodnu saglasnost Narodne banke Srbije.
Narodna banka Srbije može bliže urediti sadržinu plana 
reorganizacije poslovanja iz stava 1. ovog člana.

*Službeni glasnik RS, broj 14/2015

Član 128t
Кada Narodna banka Srbije preduzima meru otpisa i 
konverzije kapitala, odnosno instrument raspodele gubitaka, ta mera, odnosno 
instrument odmah proizvode pravno dejstvo prema banci u restrukturiranju, 
akcionarima te banke i poveriocima na koje se ta mera, odnosno instrument 
odnose.
Narodna banka Srbije može sprovesti neophodne radnje 
ili zahtevati donošenje odgovarajućih akata i sprovođenje svih neophodnih radnji 
drugih nadležnih organa i lica potrebnih za izvršenje mere, odnosno instrumenta 
iz stava 1. ovog člana, i to naročito:
1) upis ili izmenu odgovarajućih podataka u registrima 
i evidencijama koje vode Agencija za privredne registre, Centralni registar i 
drugi nadležni organi i organizacije;
2) isključenje akcija ili drugih vlasničkih ili 
dužničkih instrumenata iz trgovanja, odnosno s listinga odgovarajućeg tržišta;
3) prijem novih akcija ili drugih vlasničkih 
instrumenata u trgovanje, odnosno na listing odgovarajućeg tržišta;
4) ponovni prijem u trgovanje, odnosno na listing 
odgovarajućeg tržišta dužničkih instrumenata koji su otpisani, bez izdavanja 
prospekta.
Ako Narodna banka Srbije u potpunosti izvrši otpis 
pojedinih obaveza, te obaveze, kao i sve druge obaveze i potraživanja koji su s 
njima povezani, a nisu obračunati u trenutku preduzimanja mere – smatraju se 
izmirenim, odnosno namirenim i ne može se dokazivati suprotno ni u jednom 
postupku u vezi s bankom u restrukturiranju ili njenim pravnim sledbenikom.
Ako Narodna banka Srbije delimično otpiše (smanji) 
glavnicu obaveze ili neizmireni iznos obaveze:
1) obaveza se smatra izmirenom u visini smanjenog 
iznosa;
2) instrument ili ugovor kojim je stvorena prvobitna 
obaveza i dalje se primenjuje u odnosu na ostatak glavnice ili neizmireni iznos 
obaveze nakon smanjenja, a u skladu s promenama iznosa kamata koje odražavaju 
smanjenje glavnice i svakom drugom promenom uslova i rokova koje bi Narodna banka 
Srbije mogla jednostrano izvršiti.
Narodna banka Srbije tokom postupka restrukturiranja, 
kada je to neophodno radi ostvarivanja ciljeva restrukturiranja, može jednostrano 
izmeniti rokove dospeća dužničkih instrumenata ili drugih podobnih obaveza, 
iznos kamate koji bi se platio na osnovu ovih instrumenata i obaveza ili datum 
dospeća plaćanja te kamate, uključujući i obustavu plaćanja u određenom periodu, 
osim za obaveze iz člana 128nj stav 3. tačka 2) ovog zakona.
Narodna banka Srbije može zahtevati od banke da 
održava broj odobrenih akcija na nivou koji bi bio potreban za efikasno 
sprovođenje konverzije podobnih obaveza u te akcije, uzimajući u obzir mogućnost 
primene ovog instrumenta prema planu restrukturiranja.
Banka je dužna da obezbedi da ugovori na osnovu kojih 
se stvaraju obaveze ove banke sadrže odredbu kojom se poverilac saglašava da 
obaveza može biti otpisana ili konvertovana i kojom pristaje na sva smanjenja, 
konverziju ili poništenje glavnice ili neizmirenog iznosa, kao posledicu 
preduzimanja mera Narodne banke Srbije u skladu sa ovim zakonom, pod uslovom da 
se na tu obavezu primenjuje pravo druge države, kao i da ta obaveza nije 
isključena na osnovu člana 128nj stav 3. ovog zakona, niti je reč o obavezi po 
osnovu depozita koji je osiguran.
Narodna banka Srbije može da preduzme mere otpisa duga 
i konverzije u vezi sa obavezama iz stava 7. ovog člana i ako ugovor koji je 
zaključila banka ne sadrži odredbe iz tog stava.

*Službeni glasnik RS, broj 14/2015

Odeljak 6.

*Službeni glasnik RS, broj 14/2015

Mere zaštite akcionara, poverilaca i trećih lica

*Službeni glasnik RS, broj 14/2015

Nezavisna procena gubitaka akcionara, poverilaca i fonda 
za osiguranje depozita u postupku restrukturiranja i u stečajnom postupku

*Službeni glasnik RS, broj 14/2015

Član 128ć
Narodna banka Srbije obezbeđuje da se, odmah nakon što 
je pokrenut postupak restrukturiranja ili nakon što su primenjeni instrumenti 
restrukturiranja ili mera iz člana 128e ovog zakona, izvrši nezavisna procena o 
tome da li bi akcionari i poverioci banke bili u povoljnijem položaju da je 
umesto postupka restrukturiranja pokrenut stečajni postupak nad bankom.
Procenom iz stava 1. ovog člana utvrđuju se:
1) gubici koje snose akcionari i poverioci banke, 
odnosno fond za osiguranje depozita u postupku restrukturiranja;
2) gubici koje bi akcionari i poverioci banke, odnosno 
fond za osiguranje depozita pretrpeli da je na dan pokretanja postupka 
restrukturiranja pokrenut stečajni postupak nad bankom;
3) eventualna razlika u visini ovih gubitaka i njen 
iznos.
Procenu iz stava 1. ovog člana može vršiti samo lice 
koje ispunjava uslove iz člana 128z st. 3. i 4. ovog zakona, a troškove ove 
procene, po pravilu, snosi banka u restrukturiranju.
Ako procenu iz stava 1. ovog člana vrši lice koje je 
izvršilo nezavisnu procenu vrednosti imovine i obaveza banke iz člana 128z ovog 
zakona − ove procene moraju biti razdvojene.
Ako je banci u postupku restrukturiranja obezbeđena 
vanredna finansijska podrška – iznos ove podrške ne uzima se u obzir prilikom 
procene iz stava 1. ovog člana.
Ako se procenom iz stava 1. ovog člana utvrdi da su 
akcionar ili poverilac banke, odnosno fond za osiguranje depozita u postupku 
restrukturiranja pretrpeli veće gubitke od gubitaka koje bi pretrpeli u stečajnom 
postupku – ova lica imaju pravo na nadoknadu razlike do visine gubitaka koje bi 
pretrpeli u stečajnom postupku iz sredstava za restrukturiranje banke koja 
obezbeđuje Republika Srbija, na osnovu odluke Vlade Republike Srbije.
Na prava akcionara i poverilaca člana bankarske grupe 
koji nije banka u postupku restrukturiranja ovog člana ili primene mere iz člana 
128e – shodno se primenjuju st. 1. do 6. ovog člana.
Narodna banka Srbije može propisati metodologiju za 
vršenje procene iz ovog člana.

*Službeni glasnik RS, broj 14/2015

Zaštita druge ugovorne strane u finansijskom ugovoru

*Službeni glasnik RS, broj 14/2015

Član 128u
Ne može se u postupku restrukturiranja na sticaoca 
preneti samo deo prava i obaveza za koje je, ugovorom o finansijskom obezbeđenju 
s prenosom prava svojine, ugovorom o poravnanju ili ugovorom o prebijanju 
(netiranju) koji je zaključila banka, utvrđeno da mogu biti predmet poravnanja ili 
prebijanja, niti se može korišćenjem sporednih prava po osnovu tih ugovora 
zahtevati izmena, odnosno prestanak važenja ugovornih odredaba kojima se uređuju 
ova prava i obaveze zbog pokretanja postupka restrukturiranja ili izvršenog 
prenosa u tom postupku.
Na sticaoca se ne može u postupku restrukturiranja 
preneti ni deo prava i obaveza koji su predmet ugovora o strukturiranom 
finansiranju ili pokrivenih obveznica, niti se može korišćenjem sporednih prava po 
osnovu tih poslova zahtevati izmena, odnosno prestanak ovih prava i obaveza zbog 
pokretanja postupka restrukturiranja ili izvršenog prenosa u tom postupku.
U postupku restrukturiranja:
1) ne može se na sticaoca preneti imovina kojom je 
obezbeđeno ispunjenje određene obaveze, ako s prenosom imovine sticalac nije 
preuzeo tu obavezu i ako poverilac nije zadržao sva prava prema sticaocu koja je 
imao i prema ranijem dužniku po osnovu obezbeđenog potraživanja;
2) ne može se na sticaoca preneti obaveza iz člana 
128nj stav 3. tačka 2) ovog zakona ako poverilac nije zadržao sva prava prema 
sticaocu koja je imao i prema ranijem dužniku i davaocu sredstva obezbeđenja po 
osnovu obezbeđenog potraživanja;
3) ne mogu se preneti prava prema davaocu sredstva 
obezbeđenja iz člana 128nj stav 3. tačka 2) ovog zakona, ako se ne prenese i 
potraživanje obezbeđeno tim sredstvom;
4) ne može se korišćenjem prava po osnovu posla iz ovog 
člana tražiti njegova izmena ili prestanak važenja ako usled toga potraživanje iz 
ovog posla više ne bi bilo obezbeđeno.
Izuzetno od st. 1. do 3. ovog člana, Narodna banka 
Srbije može osigurane depozite koji su predmet ugovora iz tih stavova preneti 
bez istovremenog prenosa druge imovine ili obaveza koji su predmet istog 
ugovora, a može i preneti, izmeniti ili otpisati ovu imovinu i obaveze bez 
istovremenog prenosa osiguranih depozita – pod uslovom da je to neophodno da bi 
se obezbedila potpuna zaštita ovih depozita.
Primena instrumenata restrukturiranja i mera u postupku 
restrukturiranja banke ne utiče na prava i obaveze trećih lica utvrđena zakonom 
kojim se uređuje konačnost poravnanja u platnim sistemima i sistemima za 
poravnanje hartija od vrednosti.
U postupku restrukturiranja člana bankarske grupe koji 
nije banka shodno se primenjuju st. 1. do 5. ovog člana.
Narodna banka Srbije može bliže propisati vrste 
ugovora i finansijskih instrumenata na koje se primenjuju st. od 1. do 5. ovog 
člana.

*Službeni glasnik RS, broj 14/2015

Odeljak 7.

*Službeni glasnik RS, broj 14/2015

Finansiranje restrukturiranja

*Službeni glasnik RS, broj 14/2015

Sredstva za finansiranje restrukturiranja

*Službeni glasnik RS, broj 14/2015

Član 128f
Sredstva za finansiranje restrukturiranja banke 
obezbeđuju se iz fonda za osiguranje depozita, u skladu sa ograničenjima iz člana 
128h ovog zakona, i iz sredstava finansijske podrške koju, pod uslovima iz ovog 
člana, može obezbediti Republika Srbija.
Ako sredstva fonda za osiguranje depozita obezbeđena u 
skladu s članom 128h ovog zakona nisu dovoljna za finansiranje restrukturiranja 
banke, na osnovu izveštaja o testu najmanjih troškova iz člana 128ž stav 7. ovog 
zakona i procene mogućnosti da se primenom drugih instrumenata restrukturiranja u 
najvećoj mogućoj meri ostvare ciljevi restrukturiranja, a naročito očuva 
stabilnost finansijskog sistema – Narodna banka Srbije dostavlja ministarstvu 
nadležnom za poslove finansija zahtev za davanje pozitivnog mišljenja o 
obezbeđivanju sredstava finansijske podrške iz stava 1. ovog člana, koji sadrži 
pregled predviđenih instrumenata i mera restrukturiranja banke sa obrazloženjem, 
kao i iznos, način i rok u kojem je potrebno obezbediti finansijsku podršku, 
imajući u vidu načela iz člana 128b ovog zakona.
Uz zahtev iz stava 2. ovog člana, Narodna banka Srbije 
dostavlja izveštaj o testu najmanjih troškova iz člana 128ž stav 7. ovog zakona i 
mišljenje Agencije na taj izveštaj, kao i procenu vrednosti imovine i obaveza 
banke iz člana 128z ovog zakona.
Na osnovu pozitivnog mišljenja ministarstva nadležnog za 
poslove finansija, Narodna banka Srbije dostavlja Vladi predlog o obezbeđivanju 
sredstava finansijske podrške, koji sadrži pregled predviđenih instrumenata i 
mera restrukturiranja banke sa obrazloženjem, kao i iznos, način i rok u kojem je 
potrebno obezbediti ovu podršku, uz koji dostavlja dokumentaciju iz stava 3. ovog 
člana.
Na osnovu predloga iz stava 4. ovog člana, Vlada 
donosi odluku o obezbeđivanju sredstava finansijske podrške i bez odlaganja je 
dostavlja Narodnoj banci Srbije i Agenciji.
Finansijska podrška koja se obezbeđuje na osnovu ovog 
člana ima tretman dozvoljene državne pomoći u cilju otklanjanja opasnosti od 
nastanka štete u vanrednim situacijama, u smislu zakona kojim se uređuje 
kontrola državne pomoći.
U slučaju da Vlada ne usvoji predlog iz stava 4. ovog 
člana, Narodna banka Srbije donosi rešenje o oduzimanju dozvole za rad banci, osim 
ako je dozvola za rad banke oduzeta u toku utvrđivanja uslova za pokretanje 
postupka restrukturiranja.
Narodna banka Srbije ne može snositi troškove 
finansiranja restrukturiranja.
Bliži uslovi i način obezbeđivanja sredstava 
finansijske podrške iz ovog člana uređuju se sporazumom o saradnji zaključenim 
između Narodne banke Srbije i ministarstva nadležnog za poslove finansija.
Na obezbeđivanje sredstava finansijske podrške 
Republike Srbije za restrukturiranje člana bankarske grupe shodno se primenjuju 
odredbe st. 2. do 9. ovog člana.

*Službeni glasnik RS, broj 14/2015

Кorišćenje sredstava fonda za osiguranje depozita u 
postupku restrukturiranja

*Službeni glasnik RS, broj 14/2015

Član 128h
Ako je primenom instrumenata restrukturiranja, odnosno 
preduzimanjem mera u postupku restrukturiranja obezbeđeno da deponenti banke u 
restrukturiranju i dalje slobodno raspolažu njihovim depozitima – sredstva fonda za 
osiguranje depozita koriste se za finansiranje restrukturiranja:
1) ako se primenjuje instrument raspodele gubitaka, u 
iznosu gubitaka koje bi pretrpeli deponenti da su njihova potraživanja po osnovu 
osiguranih depozita bila uključena u podobne obaveze i otpisana radi pokrića 
gubitaka banke u restrukturiranju zajedno s potraživanjima drugih poverilaca koji 
se nalaze u istom isplatnom redu u skladu sa zakonom kojim se uređuju stečaj i 
likvidacija banaka i društava za osiguranje;
2) ako se primenjuje drugi instrument restrukturiranja, 
u iznosu gubitaka koje bi pretrpeli deponenti po osnovu osiguranih depozita da 
su učestvovali s drugim poveriocima istog isplatnog reda u pokriću tih gubitaka.
Sredstva fonda za osiguranje depozita radi finansiranja 
restrukturiranja obezbeđuju se isključivo u novčanom obliku.
Sredstva fonda za osiguranje depozita ne mogu se 
koristiti za direktno pokriće gubitka banke u restrukturiranju, za njenu 
dokapitalizaciju, kao ni za obezbeđenje kapitala banke za posebne namene.
Iznos iz stava 1. ovog člana koji se može koristiti za 
finansiranje restrukturiranja ne može preći iznos koji bi bio isplaćen iz 
sredstava fonda za osiguranje depozita u slučaju da je, umesto postupka 
restrukturiranja, nad bankom pokrenut stečajni postupak ili postupak likvidacije, 
s tim što taj iznos ne može biti veći od 50% iznosa sredstava u fondu za 
osiguranje depozita nakon čijeg dostizanja može biti obustavljena naplata premije 
osiguranja depozita, u skladu sa zakonom kojim se uređuje osiguranje depozita.
Кorišćenje sredstava fonda za osiguranje depozita za 
finansiranje restrukturiranja banke se utvrđuje rešenjem Narodne banke Srbije, a 
Agencija je dužna da izvrši prenos tih sredstava u roku i na način utvrđen tim 
rešenjem.

*Službeni glasnik RS, broj 14/2015

Glava VI

PRESTANAК RADA BANКE 

Osnov prestanka važenja dozvole za rad

Član 129.
Dozvola za rad banke prestaje da važi:
1) oduzimanjem dozvole za rad; 
2) dobrovoljnim prestankom rada banke;
3) statusnom promenom banke;
4) ako se osnivačka skupština banke ne održi u roku 
propisanom ovim zakonom;
5) ako banka zahtev za upis u registar privrednih subjekata 
ne dostavi u roku propisanom ovim zakonom.

Odeljak 1. 

Oduzimanje dozvole za rad

Član 130.
Narodna banka Srbije oduzima dozvolu za rad banci u 
sledećim slučajevima:
1) ako je uvedena privremena uprava i do isteka roka 
na koji je uvedena ova uprava ne otklone se razlozi koji su doveli do njenog 
uvođenja, a Narodna banka Srbije oceni da nisu ispunjeni uslovi za pokretanje 
postupka restrukturiranja;
2) ako su imovina i obaveze banke u restrukturiranju 
prenete primenom instrumenata iz čl. 128lj i 128m ovog zakona, a Narodna banka 
Srbije oceni da su izvršenim prenosom ostvareni ciljevi restrukturiranja;
3) ako nakon pokretanja postupka restrukturiranja 
Narodna banka Srbije oceni da se ciljevi restrukturiranja ne mogu ostvariti;
4) ako banka šest meseci neprekidno obustavi primanje 
depozita ili odobravanje kredita, osim ako joj je to naloženo korektivnom merom 
Narodne banke Srbije ili merom u postupku restrukturiranja;
5) ako Vlada ne usvoji predlog za odobravanje 
finansijske podrške iz člana 128f stav 4. ovog zakona.
Narodna banka Srbije može banci oduzeti dozvolu za rad ako:
1) utvrdi da banka ima kritično nizak nivo likvidnosti;
2) utvrdi da je dozvola za rad banke data na osnovu 
neistinitih podataka;
3) osnivač banke povuče sredstva uložena u osnivački 
kapital banke;
4) utvrdi da banka nije počela da posluje u roku od 60 dana 
od dana upisa u registar privrednih subjekata;
5) utvrdi da više nisu ispunjeni uslovi iz člana 16. stav 1. 
tač. 5) i 6) i člana 19. stav 1. ovog zakona;
6) utvrdi da je banka  potkapitalizovana;
7) brisana je (vidi član 52. Zakona - 14/2015-16)
8) utvrdi da je banka teže ili trajnije povredila zakon ili 
drugi propis;
9) banka u propisanom roku ne postupi po nalozima 
iz čl. 
112. i 113. ovog zakona;
10) banka premiju za osiguranje depozita ne plaća u skladu 
sa zakonom kojim se uređuje osiguranje depozita;
11) su aktivnosti banke povezane s pranjem novca, 
finansiranjem terorizma ili vršenjem drugih kažnjivih radnji.
11a) utvrdi da banka neće moći izmiriti svoje 
obaveze prema deponentima i drugim poveriocima;
11b) utvrdi da banka neracionalno troši sredstva 
(imovinu) zbog postupanja suprotnog propisima ili standardima savesnog bankarskog 
poslovanja, što može imati za posledicu pogoršanje finansijskog stanja banke;
11v) banka Narodnoj banci Srbije ne omogući da izvrši 
kontrolu boniteta i zakonitosti njenog poslovanja.
Brisani su raniji st. 3. i 4. (vidi član 37. Zakona – 
91/2010-118)
Danom donošenja rešenja o oduzimanju banci dozvole za rad, 
Narodna banka Srbije blokira sve račune banke i tim rešenjem istovremeno izriče 
meru zabrane raspolaganja imovinom banke do otvaranja postupka restrukturiranja 
banke, odnosno otvaranja stečajnog postupka.
Brisan je raniji stav 4. (vidi član 52. Zakona - 
14/2015-16)
Brisan je raniji stav 6. (vidi član 37. Zakona – 
91/2010-118)

*Službeni glasnik RS, broj 91/2010
**Službeni glasnik RS, broj 14/2015

Odeljak 2. 

Dobrovoljni prestanak rada banke

Član 131.
Na osnovu odluke skupštine banke o prestanku rada 
banke, banka podnosi zahtev Narodnoj banci Srbije za davanje saglasnosti na 
odluku o prestanku rada banke.
Uz zahtev iz stava 1. ovog člana banka dostavlja 
Narodnoj banci Srbije odluku skupštine banke o prestanku rada banke, kao i 
bezuslovnu, neopozivu i plativu na prvi poziv bankarsku garanciju izdatu od 
strane prvoklasne banke u iznosu kojim se garantuje pokriće svih obaveza banke 
iz stava 1. ovog člana – u korist Agencije. Narodna banka Srbije može tražiti od 
banke i drugu dokumentaciju potrebnu za razmatranje zahteva iz stava 1. ovog 
člana.
Narodna banka Srbije utvrđuje kriterijume za 
definisanje prvoklasne banke u smislu stava 2. ovog člana.
Narodna banka Srbije o zahtevu iz stava 1. ovog člana 
odlučuje rešenjem u roku od sedam dana od dana prijema urednog zahteva.
Rešenjem o davanju saglasnosti iz stava 1. ovog 
člana Agencija se imenuje za likvidacionog upravnika, s pravima i obavezama 
utvrđenim zakonom kojim se uređuju privredna društva.
Ako Narodna banka Srbije ne dâ saglasnost iz 
stava 1. ovog člana iz razloga što banka nije dostavila dokumentaciju u skladu 
sa stavom 2. ovog člana, istovremeno će oduzeti dozvolu za rad banci
 .
Narodna banka Srbije rešenje iz st. 5. i 6. ovog člana 
dostavlja Agenciji najkasnije narednog radnog dana od dana donošenja rešenja.
Odluka o prestanku rada banke proizvodi pravno dejstvo 
danom donošenja rešenja iz stava 5. ovog člana.

*Službeni glasnik RS, broj 91/2010
**Službeni glasnik RS, broj 14/2015

Odeljak 3. 

Statusne promene

Spajanje banaka

Član 132.
Narodna banka Srbije daje dozvolu za rad banke koja se 
osniva spajanjem dve ili više banaka na zahtev banaka koje se spajaju.
Uz zahtev iz stava 1. ovog člana, banke koje se spajaju 
prilažu:
1) odluke skupština banaka o spajanju;
2) osnivački akt koji, pored elemenata iz člana 13. ovog 
zakona, sadrži i podatke o načinu i roku zamene akcija ovih banaka;
3) predlog statuta banke koja se osniva spajanjem; 

4) imena i podatke o kvalifikacijama, iskustvu i poslovnoj 
reputaciji predloženih članova upravnog i izvršnog odbora banke koja se osniva 
spajanjem;
5) program aktivnosti banke za period od tri godine i 
predlog poslovne politike banke za godinu u kojoj se vrši spajanje; 

6) podatke o kadrovskoj i tehničkoj osposobljenosti banke 
koja se osniva spajanjem;
7) analizu ekonomske opravdanosti spajanja izrađenu na 
osnovu poslednjih izveštaja koje su te banke dostavile Narodnoj banci Srbije u 
skladu s članom 51. ovog zakona;
8) analizu da spajanje ne može imati negativne posledice na 
stanje na finansijskom tržištu  .
Narodna banka Srbije može od banaka koje se spajaju 
zahtevati da joj dostave i druge podatke i dokumente.
O zahtevu iz stava 1. ovog člana Narodna banka Srbije 
odlučuje u roku od 90 dana od dana prijema urednog zahteva.
Narodna banka Srbije može propisati bliže uslove i način 
spajanja banaka.

*Službeni glasnik RS, broj 14/2015

Pripajanje banke

Član 133.
Banka kojoj se pripaja druga banka podnosi Narodnoj banci 
Srbije zahtev za davanje saglasnosti za pripajanje.
Banka kojoj se pripaja druga banka dužna je da svoj 
osnivački akt izmeni tako da navede: 
1) iznos svog ukupnog akcionarskog kapitala u novčanom i 
nenovčanom obliku nakon pripajanja, kao i udeo svakog osnivača u akcionarskom 
kapitalu;
2) da je ona pravni sledbenik svih prava i obaveza banke 
koja joj se pripaja.
Uz zahtev iz stava 1. ovog člana, banka kojoj se pripaja 
druga banka dužna je da Narodnoj banci Srbije dostavi:
1) izmene osnivačkog akta;
2) odluku skupštine banke o prihvatanju pripajanja;
3) odluku skupštine banke koja joj se pripaja o pripajanju;
4) analizu ekonomske opravdanosti pripajanja izrađenu na 
osnovu poslednjih izveštaja koje su banke dostavile Narodnoj banci Srbije u 
skladu s članom 51. ovog zakona;
5) analizu da pripajanje ne može imati negativne posledice 
na stanje na finansijskom tržištu  .
Narodna banka Srbije može od banke kojoj se pripaja druga 
banka zahtevati da joj dostavi i druge podatke i dokumente.
Narodna banka Srbije daje saglasnost za pripajanje banke:
1) ako pripajanje ne ugrožava finansijsko stanje banke kojoj 
se pripaja druga banka;
2) ako banka kojoj se pripaja druga banka poseduje takav 
sistem organizacije, upravljanja, odlučivanja i informacione tehnologije koji joj 
je do dana podnošenja zahteva iz stava 1. ovog člana omogućavao da adekvatno 
upravlja rizicima u poslovanju i koji će joj omogućiti da banku koja joj se 
pripaja potpuno integriše u svoj sistem, i to tako da ne ugrozi njegovo 
funkcionisanje;
3) ako je pripajanje ekonomski opravdano, odnosno ne može 
imati negativne posledice na stanje na finansijskom tržištu 
 .
O zahtevu iz stava 1. ovog člana Narodna banka Srbije 
odlučuje u roku od 90 dana od dana prijema urednog zahteva.
Narodna banka Srbije može propisati bliže uslove i način 
pripajanja banke drugoj banci.

*Službeni glasnik RS, broj 14/2015

Brisan je raniji naslov iznad člana 134. (vidi član 56. 
Zakona - 14/2015-16)

Član 134.
Brisan je (vidi član 56. Zakona - 14/2015-16)

Glava VII

КAZNENE ODREDBE 

Кrivična dela

Član 135.
Кo se bez dozvole za rad Narodne banke Srbije bavi primanjem 
depozita kazniće se za krivično delo kaznom zatvora od tri meseca do pet godina.
Ako je delom iz stava 1. ovog člana pribavljena imovinska 
korist čiji iznos prelazi 100.000 dinara učinilac će se kazniti kaznom zatvora 
od jedne do osam godina, a ako iznos te koristi prelazi 1.500.000 dinara 
učinilac će se kazniti kaznom zatvora od dve do deset godina.
Za delo iz st. 1. i 2. ovog člana kazniće se odgovorno lice 
u pravnom licu ako se pravno lice primanjem depozita bavi bez dozvole za rad 
Narodne banke Srbije.

Član 136.
Кo se bez dozvole za rad Narodne banke Srbije bavi davanjem 
kredita i izdavanjem platnih kartica a za to nije ovlašćen zakonom kazniće se za 
krivično delo kaznom zatvora od tri meseca do pet godina.
Ako je delom iz stava 1. ovog člana pribavljena imovinska 
korist čiji iznos prelazi 100.000 dinara učinilac će se kazniti kaznom zatvora 
od jedne do osam godina, a ako iznos te koristi prelazi 1.500.000 dinara 
učinilac će se kazniti kaznom zatvora od dve do deset godina.
Za delo iz st. 1. i 2. ovog člana kazniće se odgovorno lice 
u pravnom licu ako se pravno lice poslovima davanja kredita i izdavanjem platnih 
kartica bavi bez dozvole za rad Narodne banke Srbije a za to nije ovlašćeno 
zakonom.

Član 136a
Кo bez dozvole za rad Narodne banke Srbije u svom 
poslovnom imenu ima, odnosno u obavljanju svoje delatnosti upotrebljava, odnosno 
koristi reč „banka” ili izvedenicu od te reči, kazniće se za krivično delo 
kaznom zatvora od tri meseca do pet godina.
Ako je delom iz stava 1. ovog člana pribavljena 
imovinska korist čiji iznos prelazi 100.000 dinara učinilac će se kazniti kaznom 
zatvora od jedne do osam godina, a ako iznos te koristi prelazi 1.500.000 dinara 
učinilac će se kazniti kaznom zatvora od dve do deset godina.
Za delo iz st. 1. i 2. ovog člana kazniće se i 
odgovorno lice u pravnom licu.

*Službeni glasnik RS, broj 91/2010

Prekršaji banke

*Službeni glasnik RS, broj 91/2010

Član 137.
Novčanom kaznom od 300.000 do 2.000.000 dinara kazniće 
se za prekršaj banka ako:
1) brisana je (vidi član 57. Zakona - 14/2015-16)
2) imenuje spoljnog revizora čiji je prihod od revizije 
te banke u prethodnoj godini veći od polovine njegovih ukupnih prihoda, odnosno 
angažuje spoljnog revizora koji je već obavio više od pet uzastopnih revizija 
njenih godišnjih finansijskih izveštaja, odnosno spoljnog revizora koji je u istoj 
godini obavljao i reviziju finansijskih izveštaja banke i pružao joj 
konsultantske usluge, odnosno spoljnog revizora koji je reviziju vršio za 
poslovnu godinu u kojoj joj je pružao te usluge (član 53. st. 1. do 3);
3) bez saglasnosti Narodne banke Srbije otvori 
predstavništvo u inostranstvu (član 91. stav 1).
Za radnje iz stava 1. ovog člana kazniće se za prekršaj 
i odgovorno lice u banci novčanom kaznom od 50.000 do 150.000 dinara.

*Službeni glasnik RS, broj 91/2010

Član 138.
Novčanom kaznom od 300.000 do 1.000.000 dinara kazniće 
se za prekršaj banka ako:
1) sopstvene akcije ne otuđi u roku od jedne godine od 
dana njihovog sticanja, odnosno ne povuče ih i ne poništi na teret svog 
akcionarskog kapitala (član 26. stav 7);
2) zaključi pravni posao čiji je predmet davanje 
kredita, avansa, jemstva ili garancije banke radi direktnog ili indirektnog 
sticanja akcija ove banke, lica koje u njoj ima učešće ili podređenog društva te 
banke (član 27);
3) licu povezanom s bankom, odnosno zaposlenom u 
banci, odobri uslove koji su povoljniji od uslova odobrenih drugim licima koja 
nisu povezana s tom bankom, odnosno nisu zaposlena u toj banci (član 37);
4) svojim akcionarima odobri kredit pre isteka jedne 
godine od dana kada je počela da posluje (član 39);
5) Narodnoj banci Srbije ne dostavi, s propisanom 
izjavom, pismeno obaveštenje o povlačenju ili razrešenju dužnosti spoljnog revizora 
banke, bankarskog holdinga ili bankarske grupe, i to najkasnije u roku od 15 
dana od dana povlačenja, odnosno razrešenja tog revizora (član 60. stav 1);
6) najmanje jednom godišnje, ili na njen zahtev, Narodnu 
banku Srbije ne obavesti o identitetu svih lica koja imaju učešće u banci, 
odnosno o povećanju ili smanjenju učešća u toj banci, i to u roku od 15 dana od 
dana saznanja za to povećanje ili smanjenje, odnosno ne obavesti je o promeni 
statusa lica povezanog s tom bankom, i to u roku od 15 dana od dana saznanja za 
tu promenu (član 101. st. 4, 5. i 6).
Za radnje iz stava 1. ovog člana kazniće se i odgovorno 
lice u pravnom licu novčanom kaznom od 20.000 do 50.000 dinara.

*Službeni glasnik RS, broj 91/2010

Prekršaji drugih lica

*Službeni glasnik RS, broj 91/2010

Član 139. 
Novčanom kaznom od 50.000 do 150.000 dinara 
kazniće se za prekršaj odgovorno lice u Narodnoj banci Srbije ako:
1) u roku od 90 dana od dana prijema urednog zahteva za 
preliminarno odobrenje ne odluči o zahtevu osnivača banke za dobijanje tog 
odobrenja (član 15. stav 3);
2) o zahtevu za davanje dozvole za rad banke ne odluči u 
roku od 30 dana od dana prijema urednog zahteva (član 18. stav 3);
3) u roku od 60 dana od dana prijema akata iz člana 19. 
stav 5. ovog zakona ne odluči o davanju saglasnosti na te akte (član 19. stav 6);
4) u roku od 60 dana od dana prijema urednog zahteva lica 
iz člana 94. stav 1. ovog zakona ne odluči o tom zahtevu (član 94. stav 2);
5) ne odluči po zahtevima iz člana 89. stav 4, člana 91. 
stav 2, člana 100. stav 4, člana 132. stav 4, člana 133. stav 6. i člana 134. 
stav 2. ovog zakona u rokovima propisanim tim članovima.

*Službeni glasnik RS, broj 91/2010

Član 139a
Novčanom kaznom od 100.000 do 150.000 dinara kazniće 
se za prekršaj privremeni upravnik ako Narodnoj banci Srbije ne dostavi izveštaj 
o finansijskom stanju banke i radnjama koje je izvršio (član 115. stav 7).
Novčanom kaznom od 100.000 do 150.000 dinara kazniće 
se za prekršaj posebni upravnik ako Narodnoj banci Srbije ne dostavi izveštaj o 
poslovanju banke i njenom finansijskom stanju, kao i radnjama koje je preduzeo pri 
izvršavanju njegovih dužnosti (član 128k stav 11).

*Službeni glasnik RS, broj 14/2015

Član 139b
Novčanom kaznom od 100.000 do 1.000.000 dinara kazniće 
se za prekršaj drugo pravno lice ako:
1) kao osnivač banke povuče sredstva uložena u 
osnivački kapital banke (član 12. stav 5);
2) kao spoljni revizor obavi više od pet uzastopnih 
revizija godišnjih finansijskih izveštaja banke, odnosno ako u istoj godini 
obavlja istovremeno reviziju finansijskih izveštaja i pruža konsultantske usluge 
toj banci (član 53. st. 2. i 3);
3) ne pribavi prethodnu saglasnost Narodne banke 
Srbije za sticanje direktnog ili indirektnog vlasništva u banci koje omogućava 
ostvarivanje glasačkih prava u procentima iz člana 94. stav 1. ovog zakona;
4) o sticanju vlasništva u banci za koje je Narodna 
banka Srbije dala saglasnost iz člana 94. stav 1. ovog zakona ne obavesti 
Narodnu banku Srbije u roku od 15 dana od dana tog sticanja (član 97);
5) Narodnoj banci Srbije u propisanim rokovima ne 
dostavi informacije, dokumentaciju i podatke u skladu sa članom 101. st. 2. i 3. 
ovog zakona;
6) kao najviše matično društvo bankarske grupe, 
Narodnoj banci Srbije ne podnese konsolidovane finansijske izveštaje u skladu s 
članom 126. ovog zakona.
Za radnje iz stava 1. ovog člana kazniće se i odgovorno 
lice u pravnom licu novčanom kaznom od 50.000 do 150.000 dinara.

*Službeni glasnik RS, broj 91/2010

Brisan je naslov iznad člana 140. (vidi član 47. Zakona – 
91/2010-118)

Član 140.
Novčanom kaznom od 10.000 do 600.000 dinara kazniće se za 
prekršaj pravno lice – osnivač banke ako:
1) se posle davanja preliminarnog odobrenja promene podaci 
ili dokumenti iz člana 15. stav 1. ovog zakona a o tome bez odlaganja ne obavesti 
Narodnu banku Srbije (član 17. stav 1);
2) u ime banke u osnivanju ne obavlja poslove u skladu s 
članom 17. stav 4. ovog zakona (član 17. stav 4);
3) akte usvojene na osnivačkoj skupštini ne dostavi na 
saglasnost Narodnoj banci Srbije u roku od pet dana od dana usvajanja (član 19. 
stav 5);
4) prijavu za upis u registar privrednih subjekata ne 
podnese u roku od 30 dana od dana dobijanja saglasnosti Narodne banke Srbije, 
odnosno ako rešenje o upisu u taj registar ne dostavi Narodnoj banci Srbije u 
roku od pet dana od dana prijema tog rešenja (član 20. st. 1. i 4).
Za radnje iz stava 1. ovog člana kazniće se odgovorno lice u 
pravnom licu – osnivaču banke novčanom kaznom od 20.000 do 50.000 dinara.
Za radnje iz stava 1. ovog člana kazniće se i fizičko lice – 
osnivač banke novčanom kaznom od 20.000 do 50.000 dinara.

Član 140a
Novčanom kaznom od 100.000 do 1.000.000 dinara kazniće 
se za prekršaj pravno lice ako:
1) kao spoljni revizor u izveštaju i mišljenju o godišnjem 
finansijskom izveštaju banke ne ukaže da godišnji finansijski izveštaj banke 
neistinito i neobjektivno prikazuje finansijski položaj banke, rezultate 
poslovanja i novčane tokove za poslovnu godinu, odnosno upravnom i izvršnom 
odboru banke, kao i Narodnoj banci Srbije ne da mišljenje o efikasnosti 
funkcionisanja unutrašnje revizije, sistemu upravljanja rizicima i sistemu 
unutrašnjih kontrola, odnosno na zahtev Narodne banke Srbije ne dostavi dodatna 
obaveštenja u vezi sa izvršenom revizijom (član 56);
2) kao spoljni revizor odmah nakon što za njih sazna, 
upravni i izvršni odbor banke ili člana bankarske grupe, kao i Narodnu banku 
Srbije, ne obavesti o činjenicama iz člana 58. stav 1. ovog zakona;
3) kao spoljni revizor u slučaju iz člana 60. stav 2. 
ovog zakona, u propisanom roku, ne pribavi pismenu izjavu prethodnog spoljnog 
revizora o razlozima njegovog povlačenja, odnosno razrešenja, odnosno ako Narodnu 
banku Srbije ne obavesti da tu izjavu nije primio u propisanom roku (član 60. 
st. 2. i 3);
4) kao spoljni revizor o grešci utvrđenoj u objavljenom 
izveštaju iz člana 61. ovog zakona ne obavesti Narodnu banku Srbije (član 61. 
stav 7);
5) bez pribavljene saglasnosti Narodne banke Srbije 
vrši bilo kakav uticaj na upravljanje bankom u kojoj je steklo vlasništvo u smislu 
člana 100. stav 1. ovog zakona ili na poslovnu politiku te banke, odnosno 
ostvaruje glasačka prava po osnovu tog vlasništva (član 100. stav 2);
6) na zahtev Narodne banke Srbije ne dostavi 
informacije i relevantnu dokumentaciju koji se odnose na ispunjenost uslova za 
davanje saglasnosti iz člana 94. stav 1. ovog zakona (član 101. stav 1);
7) ne omogući uvid Narodnoj banci Srbije u 
podatke o ukupnom iznosu, vrsti i ažurnosti u ispunjavanju obaveza fizičkih i 
pravnih lica klijenata banke, odnosno uvid u poslovne knjige i dokumentaciju, ili 
na zahtev Narodne banke Srbije ne dostavi druge podatke (član 102. stav 4).
Za radnje iz stava 1. ovog člana kazniće se i odgovorno 
lice u pravnom licu novčanom kaznom od 20.000 do 50.000 dinara.
Uz kaznu za prekršaj iz stava 2. ovog člana može se 
izreći i zaštitna mera zabrane obavljanja određenih dužnosti odgovornom licu u 
trajanju od tri meseca do jedne godine i zaštitna mera javnog objavljivanja 
presude.

*Službeni glasnik RS, broj 91/2010
**Službeni glasnik RS, broj 14/2015

Član 141.
Novčanom kaznom od 10.000 do 50.000 dinara kazniće se za 
prekršaj fizičko lice ako:
1) brisana je (vidi član 49. Zakona – 91/2010-118)
2) brisana je (vidi član 49. Zakona – 91/2010-118)
3) brisana je (vidi član 49. Zakona – 91/2010-118)
4) kao član upravnog i izvršnog odbora banke u rokovima iz 
člana 78. ovog zakona ne dostave pismenu izjavu s podacima iz tog člana, odnosno 
obaveštenje o promeni tih podataka (član 78);
5) ne pribavi prethodnu saglasnost Narodne banke Srbije za 
sticanje direktnog ili indirektnog vlasništva u banci koje omogućava ostvarivanje 
glasačkih prava u procentima iz člana 94. stav 1. ovog zakona (član 94. stav 1);
6) o sticanju vlasništva u banci za koje je Narodna banka 
Srbije dala saglasnost ne obavesti Narodnu banku Srbije u roku od 15 dana od 
dana tog sticanja (član 97);
7) bez pribavljene saglasnosti Narodne banke Srbije vrši 
bilo kakav uticaj na upravljanje bankom u kojoj je steklo vlasništvo u smislu 
člana 100. stav 1. ovog zakona ili na poslovnu politiku te banke, odnosno ako 
ostvaruje glasačka prava po osnovu tog vlasništva (član 100. stav 2);
8) na zahtev Narodne banke Srbije ne dostavi informacije i 
relevantnu dokumentaciju koji se odnose na ispunjenost uslova za davanje te 
saglasnosti (član 101. stav 1);
9) Narodnoj banci Srbije u propisanim rokovima na dostavi 
informacije, dokumentaciju i podatke u skladu s članom 101. stav 2. ovog zakona 
(član 101. stav 2).

Glava VIII

PRELAZNE I ZAVRŠNE ODREDBE 

Banke i druge finansijske organizacije

Član 142.
Banke osnovane u skladu sa Zakonom o bankama i drugim 
finansijskim organizacijama („Službeni list SRJ”, br. 32/93, 61/95, 44/99 i 
36/02 i „Službeni glasnik RS”, br. 72/03 i 61/05) dužne su da svoje poslovanje, 
organizaciju i akte usklade sa odredbama ovog zakona najkasnije do dana početka 
njegove primene.
Narodna banka Srbije oduzeće dozvolu za rad banci koja ne 
postupi na način iz stava 1. ovog člana.
Druge finansijske organizacije osnovane u skladu sa Zakonom 
o bankama i drugim finansijskim organizacijama dužne su da svoje poslovanje, 
organizaciju i akte usklade sa odredbama ovog zakona najkasnije u roku od godinu 
dana od dana njegovog stupanja na snagu. 
Pod usklađivanjem iz stava 3. ovog člana podrazumeva se 
obaveza druge finansijske organizacije: 
1) da se transformiše u banku,
2) da se pripoji banci,
3) da prestane da radi.
Druge finansijske organizacije dužne su da, u roku od tri 
meseca od dana stupanja na snagu ovog zakona, Narodnoj banci Srbije podnesu na 
saglasnost plan koji se odnosi na obavezu usklađivanja predviđenu stavom 4. ovog 
člana.
O saglasnosti iz stava 5. ovog člana Narodna banka Srbije 
odlučuje u roku od 30 dana od dana dostavljanja plana iz tog stava.
Narodna banka Srbije oduzeće dozvolu za rad drugoj 
finansijskoj organizaciji koja saglasnost na plan iz stava 5. ovog člana ne 
podnese u propisanom roku, ili kojoj Narodna banka Srbije ne da saglasnost na 
ovaj plan, ili koja svoje poslovanje ne uskladi sa ovim zakonom u roku iz stava 
3. tog člana.
Do okončanja usklađivanja na način predviđen u stavu 4. ovog 
člana, druge finansijske organizacije poslovaće u skladu sa Zakonom o bankama i 
drugim finansijskim organizacijama.

Afilijacije i predstavništva stranih banaka

Član 143.
Afilijacije, odnosno predstavništva stranih banaka koji su 
osnovani u skladu sa Zakonom o bankama i drugim finansijskim organizacijama 
dužni su da svoje poslovanje, organizaciju i akte usklade sa odredbama ovog 
zakona u roku od godinu dana od dana njegovog stupanja na snagu. 
Narodna banka Srbije oduzeće dozvolu za rad, odnosno 
brisaće iz registra afilijaciju, odnosno predstavništvo strane banke ako ne 
postupi na način iz stava 1. ovog člana.

Udruženje banaka

Član 144.
Udruženja banaka osnovana do dana početka primene ovog 
zakona nastavljaju da posluju po odredbama Zakona o bankama i drugim finansijskim 
organizacijama do dana početka primene ovog zakona, s tim što su dužna da 
Narodnoj banci Srbije dostave akte iz člana 64. stav 5. ovog zakona u roku od 30 
dana od dana početka njegove primene.

Propisi Narodne banke Srbije

Član 145.
Narodna banka Srbije doneće propise za sprovođenje ovog 
zakona najkasnije do 30. juna 2006. godine.

Započeti postupci

Član 146.
Postupci za izdavanje dozvole za rad banke koji su započeti 
do 30. juna 2006. godine okončaće se po odredbama Zakona o bankama i drugim 
finansijskim organizacijama.
Postupci za davanje saglasnosti Narodne banke Srbije koji su 
započeti do dana početka primene odredaba ovog zakona, okončaće se u skladu s 
tim odredbama.

Primena odredaba o kontroli i finansijskom izveštavanju na 
konsolidovanoj osnovi

Član 147.
Odredbe ovog zakona kojima se uređuju kontrola bankarske 
grupe na konsolidovanoj osnovi i konsolidovani finansijski izveštaji primenjivaće 
se od 31. decembra 2006. godine.

Stupanje na snagu 

Član 148.
Danom početka primene ovog zakona prestaje da važi Zakon o 
bankama i drugim finansijskim organizacijama („Službeni list SRJ”, br. 32/93, 
61/95, 44/99 i 36/02 i „Službeni glasnik RS”, br. 72/03 i 61/05).

Član 149.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, a primenjivaće se od 1. oktobra 2006. 
godine, osim odredaba čl. od 10. do 20. i čl. od 94. do 101, koje će se 
primenjivati od 1. jula 2006. godine.



ODREDBE КOJE NISU UNETE U „PREČIŠĆEN TEКST“ ZAКONA


Zakono izmenama i dopunama Zakona o bankama: „Službeni 
glasnik RS“, broj 91/2010-118

Član 50.
Banke su dužne da svoju organizaciju i akte usklade sa 
odredbama čl. 9. do 12. i čl. 17, 19, 21. i 22. ovog zakona do 1. jula 2011. 
godine.
Narodna banka Srbije preduzeće mere iz svoje nadležnosti 
prema banci koja ne postupi na način iz stava 1. ovog člana.

Član 51.
Narodna banka Srbije će propise donete na osnovu Zakona o 
bankama („Službeni glasnik RS”, broj 107/05) uskladiti sa odredbama ovog zakona 
u roku od šest meseci od dana njegovog stupanja na snagu.  

Član 52.
Posebni sporazum iz člana 32. ovog zakona, kojim se 
utvrđuju kriterijumi za određivanje sistemski značajne banke, Narodna banka 
Srbije i Ministarstvo finansija zaključiće u roku od tri meseca od dana stupanja 
na snagu ovog zakona.

Član 53.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.


Zakon o izmenama i dopunama Zakona o bankama: "Službeni 
glasnik RS", broj 14/2015-16
Član 60.
Banke su dužne da usklade unutrašnje opšte akte sa odredbama 
ovog zakona do 1. jula 2015. godine.
Banka je dužna da plan oporavka iz člana 20. ovog zakona 
dostavi Narodnoj banci Srbije do 30. septembra 2015. godine.
Član 61.
Narodna banka Srbije izradiće planove restrukturiranja iz 
člana 51. ovog zakona za banke koje na dan stupanja na snagu ovog zakona imaju 
dozvolu za rad Narodne banke Srbije – najkasnije u roku od godinu dana od dana 
stupanja na snagu ovog zakona, a planove restrukturiranja bankarske grupe 
najkasnije u roku od dve godine od dana stupanja na snagu ovog zakona.
Narodna banka Srbije može pokrenuti postupak 
restrukturiranja i primeniti instrumente restrukturiranja u skladu sa ovim zakonom 
nezavisno od toga da li su izrađeni planovi restrukturiranja iz stava 1. ovog 
člana i planovi oporavka iz člana 60. ovog zakona.
Član 62.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, a primenjivaće se od 1. aprila 2015. 
godine.



