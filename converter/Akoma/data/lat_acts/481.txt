


	
	Zakon

	


	

Redakcijski prečišćen tekst


ZAКON
o privrednim društvima
"Službeni glasnik RS", br. 36 od 27. maja 2011, 99 od 27. decembra 2011, 83 
od 5. avgusta 2014 - dr. zakon, 5 od 20. 
januara 2015, 44 od 8. juna 2018, 95 od 8. decembra 2018, 91 od 24. decembra 
2019.
DEO PRVI 
OSNOVNE ODREDBE 
 PREDMET ZAКONA 
Član 1. 
Ovim zakonom uređuje se pravni položaj privrednih društava
i drugih oblika organizovanja u skladu sa ovim 
zakonom, a naročito njihovo 
osnivanje, upravljanje, statusne promene, promene pravne forme, prestanak i druga 
pitanja od značaja za njihov položaj, kao i pravni položaj preduzetnika. 

Odredbe ovog zakona primenjuju se i na oblike obavljanja privredne delatnosti 
koji su osnovani i posluju u skladu sa posebnim zakonom, osim ako je tim zakonom 
drugačije propisano.  
*Službeni glasnik RS, broj 44/2018
1. Osnovni pojmovi  
Pojam privrednog društva 
Član 2. 
Privredno društvo (u daljem tekstu: društvo) je pravno lice koje obavlja 
delatnost u cilju sticanja dobiti. 
Sticanje svojstva pravnog lica 
Član 3. 
Društvo stiče svojstvo pravnog lica registracijom 
u Registar privrednih subjekata u skladu sa zakonom kojim 
se uređuje registracija (u daljem tekstu: zakon o 
registraciji). 
*Službeni glasnik RS, broj 44/2018
Delatnosti 
Član 4. 
Društvo ima pretežnu delatnost, koja se registruje u skladu sa zakonom o 
registraciji, a može obavljati i sve druge delatnosti koje nisu zakonom 
zabranjene nezavisno od toga da li su određene osnivačkim aktom, odnosno 
statutom. 
Posebnim zakonom može se usloviti registracija ili obavljanje određene 
delatnosti izdavanjem prethodnog odobrenja, saglasnosti ili drugog akta nadležnog 
organa.
Odluku o promeni pretežne delatnosti donosi skupština 
društva, ortaci, odnosno komplementari.
*Službeni glasnik RS, broj 99/2011
**Službeni glasnik RS, broj 44/2018
Registracija 
Član 5. 
Registracija društava i preduzetnika, odnosno registracija podataka i 
dokumenata propisanih ovim zakonom obavlja se u skladu sa zakonom o registraciji. 

Dejstvo registracije prema trećim licima 
Član 6. 
Treća lica koja se u pravnom prometu pouzdaju u registrovane podatke ne mogu 
snositi štetne pravne posledice proistekle iz netačno registrovanih podataka. 

Smatra se da su treća lica upoznata sa registrovanim podacima počev od 
narednog dana od dana objavljivanja registracije tih podataka u skladu sa zakonom 
o registraciji. 
Treća lica mogu dokazivati da je za njih bilo nemoguće da se tokom perioda od 
15 dana od dana objavljivanja registrovanih podataka upoznaju sa tim podacima. 

Društvo može dokazivati da su treća lica bila upoznata ili su morala biti 
upoznata sa dokumentima društva i podacima o društvu i pre njihove registracije u 
skladu sa zakonom o registraciji.  
Mesna nadležnost suda 
Član 7. 
U parničnim i vanparničnim postupcima pokrenutim u slučajevima predviđenim 
ovim zakonom, kao i u sporovima koji proizlaze iz ovog zakona, nadležan je sud 
određen zakonom kojim se uređuje nadležnost sudova prema sedištu privrednog 
društva ili preduzetnika, odnosno prema mestu poslovanja ogranka stranog pravnog 
lica, osim ako je ovim zakonom predviđena mesna nadležnost drugog suda. 

Pravne forme 
Član 8. 
Pravne forme društva su: 
1) ortačko društvo; 
2) komanditno društvo; 
3) društvo s ograničenom odgovornošću; 
4) akcionarsko društvo. 
Članovi društva 
Član 9. 
Lica koja osnivaju društvo i lica koja mu naknadno pristupe su: 

1) u ortačkom društvu – ortaci; 
2) u komanditnom društvu – komplementari i komanditori; 
3) u društvu s ograničenom odgovornošću – članovi društva s ograničenom 
odgovornošću; 
4) u akcionarskom društvu – akcionari. 
Zajednički naziv za lica iz stava 1. ovog člana je član društva. 

Član društva može biti fizičko i pravno lice.
Ortaci, komplementari, komanditori i članovi društva s 
ograničenom odgovornošću i podaci o njima, registruju se u skladu sa zakonom o 
registraciji, a akcionari u skladu sa 
zakonom kojim se uređuje tržište kapitala.
*Službeni glasnik RS, broj 99/2011
**Službeni glasnik RS, broj 44/2018
Podaci o licima koja se registruju
*Službeni glasnik RS, broj 44/2018
Član 9a
Podaci o licima za koje po ovom zakonu postoji obaveza 
registracije, a koji se registruju u skladu sa zakonom o registraciji su:
1) za domaće fizičko lice – lično ime i jedinstveni 
matični broj građana;
2) za stranca – lično ime, broj pasoša i država 
izdavanja, odnosno lični broj za stranca, odnosno broj lične karte stranca i 
zemlja izdavanja;
3) za domaće pravno lice – poslovno ime, adresa 
sedišta i matični broj;
4) za strano pravno lice – poslovno ime, adresa 
sedišta, broj pod kojim se to pravno lice vodi u matičnom registru i država u 
kojoj je to lice registrovano.
*Službeni glasnik RS, broj 44/2018
Vreme trajanja društva 
Član 10. 
Društvo se može osnovati na određeno ili neodređeno vreme. 
Smatra se da je društvo osnovano na neodređeno vreme ako osnivačkim aktom, 
odnosno statutom nije drugačije određeno. 
Ako osnivačkim aktom odnosno statutom nije drugačije određeno, društvo koje 
je osnovano na određeno vreme može produžiti vreme trajanja društva ili nastaviti 
poslovanje kao društvo osnovano na neodređeno vreme ako do isteka vremena na koje 
je osnovano, odnosno do okončanja postupka likvidacije u skladu sa ovim zakonom: 

1) u slučaju ortačkog društva i komanditnog društva o tome odluku donesu svi 
ortaci, odnosno komplementari jednoglasno i ta odluka bude u istom roku 
registrovana u skladu sa zakonom o registraciji; 
2) u slučaju društva s ograničenom odgovornošću
o tome odluku donese skupština dvotrećinskom većinom glasova svih 
članova društva i ta odluka bude u istom roku registrovana u skladu sa zakonom o 
registraciji;
3) u slučaju akcionarskog društva o tome odluku donosi 
skupština tročetvrtinskom većinom glasova prisutnih akcionara i ta odluka bude u 
istom roku registrovana u skladu sa zakonom o registraciji.
*Službeni glasnik RS, broj 44/2018
2. Osnivački akt, statut i ugovori u vezi sa društvom  
Osnivački akt i statut 
Član 11. 
Osnivački akt je konstitutivni akt društva koji ima formu odluke o osnivanju 
ako društvo osniva jedno lice ili ugovora o osnivanju ako društvo osniva više 
lica. 
Prilikom osnivanja društva, potpisi na osnivačkom aktu overavaju se u skladu 
sa zakonom kojim se uređuje overa potpisa, s tim da 
overu potpisa, ako je reč o elektronskom dokumentu, zamenjuje kvalifikovani 
elektronski potpis članova društva, osim ako to nije u suprotnosti sa propisima 
kojima se uređuje promet nepokretnosti. 
Overu potpisa na osnivačkom aktu, ako je reč o 
digitalizovanom dokumentu, može da zameni kvalifikovani elektronski potpis, 
odnosno kvalifikovani elektronski pečat lica koje je ovlašćeno za overu potpisa, 
rukopisa i prepisa u skladu sa zakonom kojim se uređuje overa potpisa, rukopisa 
i prepisa.
Lice iz stava 3. ovog člana utvrđuje identitet 
potpisnika dokumenta koji se digitalizuje, u skladu sa zakonom kojim se uređuje 
overa potpisa, rukopisa i prepisa.
U ortačkom društvu, komanditnom društvu i društvu s ograničenom odgovornošću 
osnivačkim aktom se uređuje upravljanje društvom i druga pitanja u skladu sa ovim 
zakonom za svaku pojedinu pravnu formu društva. 
Akcionarsko društvo pored osnivačkog akta ima i statut kojim se uređuje 
upravljanje društvom i druga pitanja u skladu sa ovim zakonom, ako posebnim zakonom 
nije drugačije propisano. 
Lice koje naknadno pristupi društvu osnivački akt društva, odnosno statut 
društva obavezuje od dana sticanja svojstva člana društva u skladu sa ovim 
zakonom. 
Osnivački akt i statut sačinjavaju se u pisanoj formi i registruju se u skladu 
sa zakonom o registraciji. 
Ako su osnivački akt i statut sačinjeni kao 
elektronski, odnosno digitalizovani dokument registruju se u elektronskom 
obliku, u skladu sa zakonom o registraciji.
*Službeni glasnik RS, broj 44/2018
Izmene osnivačkog akta i statuta 
Član 12. 
Osnivački akt ortačkog društva, komanditnog društva i društva s ograničenom 
odgovornošću menja se odlukom ortaka, komanditora i komplementara, odnosno 
skupštine, u skladu sa ovim zakonom. 
Odluku iz stava 1. ovog člana potpisuju članovi društva koji su za nju 
glasali, a ta odluka overava se u skladu sa članom 
11. st. 2. i 3. ovog zakona, ako je to predviđeno osnivačkim aktom i ako je ta obaveza registrovana 
u skladu sa zakonom o registraciji. 
Osnivački akt akcionarskog društva ne menja se. 
Statut akcionarskog društva menja se odlukom skupštine,
u skladu sa odredbama ovog zakona. 
Zakonski zastupnik društva je u obavezi da nakon svake izmene osnivačkog 
akta, odnosno statuta sačini i potpiše prečišćeni tekst tih dokumenata. 

Izmene osnivačkog akta i statuta, kao i prečišćeni tekstovi tih dokumenata 
nakon svake takve izmene, registruju se u skladu sa zakonom o registraciji. 

*Službeni glasnik RS, broj 44/2018
Ništavost osnivačkog akta 
Član 13. 
Osnivački akt ništav je ako: 
1) nema formu propisanu ovim zakonom ili 
2) je delatnost društva koja se navodi u osnivačkom aktu suprotna prinudnim 
propisima ili javnom poretku ili 
3) ne sadrži odredbe o poslovnom imenu društva, ulozima članova, iznosu 
osnovnog kapitala ili pretežnoj delatnosti društva ili 
4) su svi potpisnici, u trenutku zaključenja osnivačkog akta, bili pravno ili 
poslovno nesposobni. 
Osim iz razloga propisanih u stavu 1. ovog člana, osnivački akt ne može se 
oglasiti ništavim po drugom osnovu. 
Postupak za utvrđenje i dejstvo ništavosti 
Član 14. 
Ništavost osnivačkog akta utvrđuje nadležni sud. 
Ako razlozi ništavosti ne budu otklonjeni do zaključenja glavne rasprave, sud će 
presudom utvrditi ništavost osnivačkog akta. 
Ako je privredno društvo registrovano, presudu kojom se utvrđuje ništavost 
osnivačkog akta društva sud po pravnosnažnosti dostavlja registru privrednih 
subjekata, radi registracije i pokretanja postupka prinudne likvidacije društva u skladu sa ovim 
zakonom. 
Ništavost osnivačkog akta društva nema dejstvo na pravne poslove društva sa 
savesnim trećim licima. 
Кomanditori, članovi društva s ograničenom odgovornošću i akcionari dužni su 
da uplate, odnosno unesu upisani kapital i izvrše druge obaveze preuzete prema 
društvu, u meri u kojoj je to potrebno radi izmirenja obaveza društva prema 
savesnim trećim licima. 
Ortaci i komplementari odgovaraju solidarno i neograničeno za obaveze društva 
prema savesnim trećim licima. 
*Službeni glasnik RS, broj 44/2018
Ugovori u vezi sa društvom 
Član 15. 
Član društva može zaključiti ugovor u pisanoj formi sa 
jednim ili više članova istog društva, kojim se regulišu pitanja od značaja za 
njihove međusobne odnose u vezi sa društvom. 
Ugovor iz stava 1. ovog člana proizvodi dejstvo 
isključivo između članova društva koji su ga zaključili. 
Ugovor iz stava 1. ovog člana u slučaju ortačkog 
društva naziva se ugovor ortaka, u slučaju komanditnog društva i društva s 
ograničenom odgovornošću ugovor članova, a u slučaju akcionarskog društva ugovor 
akcionara.
*Službeni glasnik RS, broj 44/2018
Povraćaj troškova u vezi sa osnivanjem društva 
Član 16. 
Društvo može članovima izvršiti povraćaj troškova u vezi sa osnivanjem društva 
isključivo ako je to predviđeno osnivačkim aktom ili 
statutom. 
U slučaju iz stava 1. ovog člana osnivačkim aktom 
ili statutom se mora odrediti ili 
proceniti iznos tih troškova.  
*Službeni glasnik RS, broj 44/2018
3. Odgovornost za obaveze društva 
Odgovornost članova 
Član 17. 
Članovi društva odgovaraju za obaveze društva u skladu sa odredbama ovog 
zakona koje uređuju pojedine pravne forme društva, kao i u slučajevima iz člana 
18. ovog zakona.  
Probijanje pravne ličnosti 
Član 18. 
Кomanditor, član društva s ograničenom odgovornošću i akcionar, kao i 
zakonski zastupnik tog lica ako je ono poslovno nesposobno fizičko lice, koji 
zloupotrebi pravilo o ograničenoj odgovornosti odgovara za obaveze društva. 

Smatraće se da postoji zloupotreba iz stava 1. ovog člana naročito ako to 
lice: 
1) upotrebi društvo za postizanje cilja koji mu je inače zabranjen; 

2) koristi imovinu društva ili njome raspolaže kao da je njegova lična imovina; 

3) koristi društvo ili njegovu imovinu u cilju oštećenja poverilaca društva; 

4) radi sticanja koristi za sebe ili treća lica umanji imovinu društva, iako je 
znalo ili moralo znati da društvo neće moći da izvršava svoje obaveze. 

Poverilac društva može podneti tužbu protiv lica iz stava 1. ovog člana 
nadležnom sudu prema sedištu društva u roku od šest meseci od dana saznanja za 
zloupotrebu, a najkasnije u roku od pet godina od dana zloupotrebe. 

U slučaju da potraživanje poverioca iz stava 3. ovog člana nije dospelo u 
trenutku saznanja za zloupotrebu, rok od šest meseci počinje da teče od dana 
dospeća potraživanja. 
4. Sedište društva i prijem pošte 
Sedište 
Član 19. 
Sedište društva je mesto na teritoriji Republike Srbije iz koga se upravlja 
poslovanjem društva i koje je kao takvo određeno osnivačkim aktom, 
statutom ili odlukom 
skupštine, odnosno odlukom ortaka ili komplementara. 
Ako društvo trajno obavlja svoju delatnost u mestu različitom od svog sedišta, 
treća lica mogu protiv društva zasnovati nadležnost suda i prema tom mestu. 

Odluku o promeni sedišta donosi skupština, ako osnivačkim aktom, odnosno 
statutom nije drugačije određeno. 
Adresa sedišta društva registruje se u skladu sa zakonom o registraciji. 

*Službeni glasnik RS, broj 44/2018
Dostavljanje i adresa za prijem pošte 
Član 20. 
Dostavljanje se vrši na adresu sedišta društva. 
Društvo može da ima posebnu adresu za prijem 
poštanskih pošiljki na teritoriji Republike Srbije, koja se registruje u skladu 
sa zakonom o registraciji.
Ako društvo ima posebnu adresu za prijem poštanskih 
pošiljki, dostavljanje se vrši na tu adresu, umesto na adresu sedišta društva.
Ako je dostava pismena društvu na adresu za prijem pošte, odnosno na adresu 
sedišta društva ako društvo nema registrovanu adresu za prijem pošte, putem 
preporučene pošiljke u smislu zakona kojim se uređuju poštanske usluge bila 
bezuspešna, smatraće se da je dostava te pošiljke uredno izvršena istekom roka od 
osam dana od dana drugog slanja te pošiljke, pod uslovom da je između ta dva slanja 
proteklo najmanje 15 dana. 
Dostava pismena u sudskom, upravnom, poreskom i drugim postupcima vrši se u 
skladu sa posebnim zakonima. 
*Službeni glasnik RS, broj 44/2018
Adresa za prijem elektronske pošte 
Član 21.
Društvo je dužno da ima adresu za prijem elektronske 
pošte, koja se registruje u skladu sa zakonom o registraciji. 
Urednost dostavljanja elektronskog dokumenta društvu 
određuje se u skladu sa zakonom koji uređuje elektronski dokument.
*Službeni glasnik RS, broj 44/2018
5. Poslovno ime 
Poslovno ime 
Član 22. 
Privredno društvo posluje i učestvuje u pravnom prometu pod poslovnim imenom 
koje je registrovalo u skladu sa zakonom o registraciji. 
Poslovno ime obavezno sadrži naziv, pravnu formu i mesto u kome je sedište 
društva. 
Naziv je karakteristični deo poslovnog imena po kome se to društvo razlikuje 
od drugih društava. 
Pravna forma se u poslovnom imenu označava na sledeći način:

1) za ortačko društvo: „ortačko društvo” ili skraćenicom „o.d.” ili „od”. 

2) za komanditno društvo: „komanditno društvo” ili skraćenicom „k.d.” ili 
„kd”. 
3) za društvo s ograničenom odgovornošću: „društvo s ograničenom 
odgovornošću” ili skraćenicom „d.o.o.” ili „doo”. 
4) za akcionarsko društvo: „akcionarsko društvo” ili skraćenicom „a.d.” ili 
„ad”. 
Uz poslovno ime privrednog društva u postupku likvidacije dodaje se oznaka „u 
likvidaciji”. 
Uz poslovno ime privrednog društva u postupku prinudne 
likvidacije dodaje se oznaka „u prinudnoj likvidaciji”.
Poslovno ime može da sadrži i opis predmeta poslovanja društva. 

Poslovno ime sadrži i druge elemente ako je to propisano zakonom. 

Odluku o poslovnom imenu donosi skupština, ortaci, 
odnosno komplementari.
*Službeni glasnik RS, broj 44/2018
Skraćeno poslovno ime 
Član 23. 
Društvo može u poslovanju, pored poslovnog imena, da koristi i skraćeno 
poslovno ime, pod istim uslovima pod kojima koristi poslovno ime. 

Skraćeno poslovno ime obavezno sadrži naziv i pravnu formu i registruje se u 
skladu sa zakonom o registraciji. 
Ako se naziv, odnosno opis predmeta poslovanja iz člana 
22. stav 7. ovog zakona, sastoji iz više reči, skraćeno poslovno ime može da 
sadrži akronime reči iz naziva i opisa predmeta poslovanja tako da ti akronimi ne 
smeju biti istovetni nazivu drugog društva niti izazivati zabludu o identitetu 
sa drugim društvom.
*Službeni glasnik RS, broj 44/2018
Jezik i pismo poslovnog imena društva 
Član 24. 
Poslovno ime društva je na srpskom jeziku, na ćiriličkom ili latiničkom 
pismu. 
Izuzetno, naziv društva može biti na stranom jeziku ili može da sadrži 
pojedine strane reči ili karaktere, na latiničkom pismu engleskog jezika, kao i 
arapske ili rimske brojeve. 
Društvo može u poslovanju koristiti prevod poslovnog imena ili prevod 
skraćenog poslovnog imena na jeziku nacionalne manjine ili stranom jeziku, pri 
čemu se naziv ne prevodi. 
Prevod poslovnog imena iz stava 3. ovog člana registruje se u skladu sa 
zakonom o registraciji. 
Upotreba poslovnog imena, pečata i drugih podataka u dokumentima 

Član 25. 
Poslovna pisma i drugi dokumenti društva, uključujući i one u elektronskoj 
formi, koji su upućeni trećim licima sadrže poslovno ili skraćeno poslovno ime, 
sedište, adresu za prijem pošte ako se razlikuje od sedišta, matični broj i 
poreski identifikacioni broj društva. 
Društvo može uz poslovno ime da upotrebljava grb, zastavu, amblem, oznaku ili 
drugi simbol Republike Srbije ili strane države, domaće teritorijalne jedinice i 
autonomne pokrajine, međunarodne organizacije, uz saglasnost nadležnog organa te 
države, domaće teritorijalne jedinice i autonomne pokrajine ili međunarodne 
organizacije. 
Posebnim propisom ne može se društvu uvesti obaveza 
upotrebe pečata u poslovnim pismima i drugim dokumentima društva.
Prilikom zaključivanja pravnih poslova, odnosno 
preduzimanja pravnih radnji od strane društva, sudovi, državni organi, 
organizacije i lica koja vrše javna ovlašćenja, kao i druga pravna lica, ne mogu 
isticati primedbe u pogledu nekorišćenja pečata, niti se iste mogu isticati kao 
razlog za poništaj, raskid, odnosno nepunovažnost zaključenog pravnog posla, 
odnosno preduzete pravne radnje, čak i u slučaju kada je internim aktima društva 
propisano da društvo ima i koristi pečat u poslovanju.
Društvo ne može isticati prema trećim savesnim licima nedostatke u pogledu 
forme poslovnih pisama i drugih dokumenata propisane ovim članom. 

*Službeni glasnik RS, broj 44/2018
**Službeni glasnik RS, broj 95/2018
Ograničenja prenosa i korišćenja naziva 
Član 26. 
Naziv društva ne može se preneti na drugo društvo, osim kao posledica 
statusne promene u kojoj taj naziv preuzima društvo sticalac od društva 
prenosioca koje statusnom promenom prestaje da postoji. 
Ako pravno lice član privrednog društva čiji je naziv sadržan u nazivu 
društva prestane da bude član tog društva, naziv tog društva može nastaviti da 
sadrži taj naziv samo uz saglasnost tog lica. 
Ograničenja u pogledu poslovnog imena 
Član 27. 
Poslovno ime društva ne može biti takvo da: 
1) vređa javni moral; 
2) može izazvati zabludu u pogledu pravne forme društva; 
3) može izazvati zabludu u pogledu pretežne delatnosti društva. 

Poslovno ime koje ne ispunjava uslove iz stava 1. ovog člana ne može se 
registrovati u registru privrednih subjekata. 
U slučaju povrede odredbe iz stava 1. tačka 1) ovog člana republički javni 
pravobranilac može tužbom nadležnom sudu protiv društva koje vrši tu povredu (u 
daljem tekstu: društvo prekršilac) zahtevati promenu naziva društva prekršioca. 

Postupak po tužbi iz stava 2. ovog člana je hitan. 
Presudu kojom se nalaže promena naziva društva prekršioca sud po 
pravnosnažnosti dostavlja registru privrednih subjekata radi registracije. 

Ako društvo prekršilac u roku od 30 dana od pravnosnažnosti presude iz stava 
4. ovog člana ne izvrši promenu naziva, registar privrednih subjekata po 
službenoj dužnosti pokreće postupak prinudne likvidacije društva prekršioca. 

Zaštita naziva društva 
Član 28. 
Naziv društva ne sme biti istovetan nazivu drugog društva. 
Naziv društva mora se razlikovati od naziva drugog 
društva tako da ne 
izaziva zabludu oidentitetu sa drugim društvom. 
U slučaju povrede odredaba st. 1. i 2. ovog člana zainteresovano lice može 
tužbom protiv društva koje vrši tu povredu (u daljem tekstu: društvo prekršilac) 
zahtevati: 
1) promenu naziva društva prekršioca i/ili 
2) naknadu nastale štete. 
Tužba iz stava 3. ovog člana može se podneti u roku od tri godine od dana 
registracije naziva društva prekršioca u skladu sa zakonom o registraciji. 

Postupak po tužbi iz stava 3. ovog člana je hitan. 
Presudu kojom se nalaže promena naziva društva prekršioca sud po 
pravnosnažnosti dostavlja registru privrednih subjekata radi registracije. 

Ako društvo prekršilac u roku od 30 dana od pravnosnažnosti presude iz stava 
6. ovog člana ne izvrši promenu naziva, registar privrednih subjekata po 
službenoj dužnosti pokreće postupak prinudne likvidacije društva prekršioca. 

Odredbe ovog člana ne utiču na prava zainteresovanog lica iz stava 3. ovog 
člana po osnovu propisa o nelojalnoj konkurenciji i propisa o zaštiti 
intelektualne svojine. 
*Službeni glasnik RS, broj 44/2018
Ograničenja korišćenja nacionalnih ili službenih imena i znakova 

Član 29. 
Poslovno ime društva može da sadrži reč „Srbija”, reč 
koja predstavlja naziv teritorijalne jedinice ili autonomne pokrajine Republike 
Srbije, izvedenice ovih reči, uključujući i sve oblike koji asociraju na te reči, 
kao i međunarodno priznatu troslovnu oznaku Republike Srbije „SRB”, uz prethodnu 
saglasnost nadležnog organa, u skladu sa zakonom.
Poslovno ime društva može da sadrži naziv strane države ili međunarodne 
organizacije, uz saglasnost nadležnog organa te države ili međunarodne 
organizacije. 
Odredbe st. 1. i 2. ovog člana odnose se i na nazive na stranom jeziku, kao i 
na pridevske oblike istih. 
Izuzetno od st. 1. i 2. ovog člana, saglasnost nije potrebna ako poslovno ime 
osnivača sadrži naziv te države, domaće teritorijalne jedinice i autonomne 
pokrajine ili međunarodne organizacije. 
Na zahtev države, domaće teritorijalne jedinice i autonomne pokrajine ili 
međunarodne organizacije čiji je naziv sastavni deo poslovnog imena društva, u 
registru privrednih subjekata izvršiće se brisanje njenog naziva iz poslovnog 
imena društva. 
*Službeni glasnik RS, broj 44/2018
Ograničenja korišćenja ličnih imena 
Član 30. 
Poslovno ime društva može da sadrži lično ime fizičkog lica uz njegovu 
saglasnost, a ako je to lice umrlo uz saglasnost njegovih zakonskih naslednika. 

Ako član privrednog društva čije je lično ime sadržano u nazivu društva 
prestane da bude član tog društva, naziv tog društva može nastaviti da sadrži to 
lično ime samo uz saglasnost tog lica, a ako je to lice umrlo uz saglasnost 
njegovih zakonskih naslednika. 
U slučaju povrede odredbe st. 1. i 2. ovog člana, fizičko lice, a ako je to 
lice umrlo njegovi zakonski naslednici, ostvaruju zaštitu u skladu sa članom 28. 
ovog zakona. 
Bez obzira na postojanje saglasnosti iz stava 1. ovog člana, ako društvo 
svojim poslovanjem ili na drugi način povređuje čast i ugled lica čije je ime 
uneto u njegovo poslovno ime, to lice, a ako je to lice umrlo njegovi zakonski 
naslednici, može tužbom nadležnom sudu da zahteva brisanje njegovog imena iz 
poslovnog imena društva i naknadu eventualne štete koja mu je pričinjena. 

6. Zastupanje i zastupnici 
6.1. Zastupnici 
Zakonski (statutarni) zastupnici društva 
Član 31. 
Zakonski (statutarni) zastupnici društva u smislu ovog zakona su lica koja su 
ovim zakonom kao takva određena za svaki pojedini oblik društva. 
Zakonski zastupnik društva može biti fizičko lice ili društvo registrovano u 
Republici Srbiji. 
Društvo mora imati najmanje jednog zakonskog zastupnika koji je fizičko lice. 

Društvo koje ima funkciju zakonskog zastupnika, tu funkciju vrši preko svog 
zakonskog zastupnika koji je fizičko lice ili fizičkog lica koje je za to 
ovlašćeno posebnim punomoćjem izdatim u pisanoj formi. 
Zakonski zastupnici društva i lica iz stava 4. ovog člana registruju se u 
skladu sa zakonom o registraciji. 
Ostali zastupnici 
Član 32. 
Osim zakonskih zastupnika, zastupnici društva u smislu ovog zakona su i lica 
koja su aktom ili odlukom nadležnog organa društva ovlašćena da zastupaju 
društvo i kao takva registrovana u skladu sa zakonom o registraciji. 

Ako društvo u kontinuitetu prihvata da neko lice postupa kao zastupnik na 
način kojim treća lica dovodi u uverenje da ima pravo na zastupanje, smatraće se 
da je društvo konkludentno to lice ovlastilo na zastupanje, osim ako društvo ne 
dokaže da je treće lice znalo ili moralo znati za nepostojanje ovlašćenja za 
zastupanje tog lica. 
Ograničenja ovlašćenja zastupnika 
Član 33. 
Zastupnik je dužan da postupa u skladu sa ograničenjima svojih ovlašćenja koja 
su utvrđena aktima društva ili odlukama nadležnih organa društva. 

Ograničenja ovlašćenja zastupnika ne mogu se isticati prema trećim licima. 

Izuzetno od stava 2. ovog člana, ograničenja ovlašćenja zastupnika u vidu 
zajedničkog zastupanja, odnosno obaveznog supotpisa mogu se isticati prema trećim licima, ako su registrovana u 
skladu sa zakonom o registraciji. 
*Službeni glasnik RS, broj 44/2018
Punomoćnici po zaposlenju 
Član 34. 
Lica koja kao zaposleni u društvu rade na poslovima čije obavljanje u redovnom 
poslovanju uključuje i zaključenje ili ispunjenje određenih ugovora ili preduzimanje 
drugih pravnih radnji, ovlašćena su da kao punomoćnici društva zaključuju i 
ispunjavaju te ugovore, odnosno preduzimaju te pravne radnje u granicama poslova 
na kojima rade bez posebnog punomoćja. 
Pod pojmom zaposlenog u smislu ovog zakona smatra se fizičko lice koje je u 
radnom odnosu u društvu, kao i lice koje nije u radnom odnosu u društvu, ako 
obavlja funkciju u društvu. 
6.2. Prokura 
Pojam prokure 
Član 35. 
Prokura je poslovno punomoćje kojim društvo ovlašćuje jedno ili više fizičkih 
lica (u daljem tekstu: prokurista) da u njegovo ime i za njegov račun zaključuju 
pravne poslove i preduzimaju druge pravne radnje. 
Izuzetno, prokura se može izdati i samo za ogranak društva. 
Prokura je neprenosiva i prokurista ne može dati punomoćje za zastupanje 
drugom licu. 
Izdavanje prokure 
Član 36. 
Prokura se izdaje odlukom svih ortaka, odnosno 
komplementara, direktora, odbora direktora ili izvršnog odbora, ako osnivačkim 
aktom, odnosno statutom nije drugačije određeno.
Prokurista se registruje u skladu sa zakonom o registraciji.

*Službeni glasnik RS, broj 44/2018
Vrste prokure 
Član 37. 
Prokura može biti pojedinačna ili zajednička prokura. 
Ako je prokura izdata za dva ili više lica bez naznake da se radi o 
zajedničkoj prokuri, svaki prokurista postupa samostalno. 
Ako je prokura izdata kao zajednička prokura, pravni poslovi koje zaključuju 
ili pravne radnje koje preduzimaju prokuristi punovažni su uz izričitu saglasnost 
svih prokurista, osim ako je u prokuri navedeno da je za punovažnost dovoljna 
saglasnost tačno određenog broja prokurista. 
Saglasnost iz stava 3. ovog člana može biti data kao prethodna ili naknadna. 

Izjava volje ili pravna radnja učinjena prema jednom prokuristi ima pravno 
dejstvo kao da je učinjena prema svim prokuristima. 
Ograničenja prokure 
Član 38. 
Prokurista ne može bez posebnog ovlašćenja da: 
1) zaključuje pravne poslove i preduzima pravne radnje u vezi sa sticanjem, 
otuđenjem ili opterećenjem nepokretnosti i udela i akcija koje društvo poseduje u 
drugim pravnim licima; 
2) preuzima menične obaveze i obaveze jemstva; 
3) zaključuje ugovore o zajmu i kreditu; 
4) zastupa društvo u sudskim postupcima ili pred arbitražom.

Ograničenja prokure koja nisu izričito predviđena ovim zakonom nemaju dejstvo 
prema trećim licima. 
Izuzetno od stava 2. ovog člana, dozvoljeno je ograničiti ovlašćenja prokuriste 
supotpisom zakonskog zastupnika društva . 
*Službeni glasnik RS, broj 44/2018
Opoziv i otkaz prokure 
Član 39. 
Društvo može opozvati prokuru u svako doba. 
Društvo ne može da se odrekne prava da opozove prokuru, niti se to pravo na 
bilo koji način može ograničiti ili usloviti. 
Prokurista može otkazati prokuru u svako doba, uz obavezu da u narednih 30 
dana računajući od dana dostave otkaza društvu zaključuje pravne poslove i 
preduzima druge pravne radnje ako je to potrebno radi izbegavanja nastanka štete 
za društvo. 
Prokura preduzetnika 
Član 40. 
Preduzetnik izdaje prokuru lično i ne može preneti ovlašćenje za izdavanje 
prokure na drugo lice. 
6.3. Odgovornost i ograničenja za zastupnike, punomoćnike po zaposlenju i 
prokuriste 
Prekoračenje ovlašćenja 
Član 41. 
Zastupnik društva, punomoćnik po zaposlenju i prokurista odgovaraju za štetu 
koju nanesu društvu prekoračenjem granica svojih ovlašćenja. 
Izuzetno od stava 1. ovog člana, lica iz stava 1. ovog člana ne odgovaraju za 
štetu ako su postupala u skladu sa odlukom nadležnog organa društva, odnosno ako 
su njihove radnje naknadno odobrene od strane tog organa. 
Ograničenja zaključenja ugovora u ime društva 
Član 42. 
Zastupnik društva, punomoćnik po zaposlenju i prokurista ne može bez posebnog 
ovlašćenja nastupati kao druga ugovorna strana i sa društvom zaključivati ugovore 
u svoje ime i za svoj račun, u svoje ime a za račun drugog lica, niti u ime i za 
račun drugog lica. 
Ovlašćenje iz stava 1. ovog člana daje se odlukom ortaka, komplementara, 
odnosno skupštine, osim ako je osnivačkim aktom, odnosno statutom drugačije 
određeno. 
Ograničenje iz stava 1. ovog člana ne primenjuje se na zakonskog zastupnika 
koji je istovremeno i jedini član društva. 
Potpisivanje 
Član 43. 
Svaki zastupnik društva i prokurista prilikom potpisivanja dokumenata u ime 
društva dužan je da uz svoj potpis navede svoju funkciju u društvu. 

Navođenje funkcije u skladu sa stavom 1. ovog zakona nije formalni uslov za 
validnost potpisanog dokumenta. 
7. Imovina i kapital društva 
7.1. Osnovni pojmovi 
Imovina, neto imovina i osnovni kapital 
Član 44. 
Imovinu društva u smislu ovog zakona čine stvari i prava u vlasništvu 
društva, kao i druga prava društva. 
Neto imovina (kapital) društva u smislu ovog zakona jeste razlika između 
vrednosti imovine i obaveza društva. 
Osnovni (registrovani) kapital društva je novčana vrednost upisanih uloga 
članova društva u društvo koja je registrovana u skladu sa zakonom o 
registraciji. 
7.2. Ulozi u društvo 
Vrste uloga 
Član 45. 
Ulozi u društvo mogu da budu novčani i nenovčani i izražavaju se u dinarima. 

Ako se uplata novčanog uloga vrši u stranoj valuti u skladu sa zakonom koji 
uređuje devizno poslovanje, dinarska protivvrednost uloga obračunava se po 
srednjem kursu Narodne banke Srbije na dan uplate uloga. 
Nenovčani ulozi mogu biti u stvarima i pravima, ako ovim zakonom za pojedine 
forme društava nije drugačije određeno. 
Obaveza uplate, odnosno unosa uloga 
Član 46.
Lica koja su osnivačkim aktom ili na drugi način 
preuzela obavezu da uplate odnosno unesu u društvo određeni ulog odgovaraju 
društvu za izvršenje te obaveze i u obavezi su da naknade štetu koja je društvu 
prouzrokovana propuštanjem ili kašnjenjem izvršenja te obaveze.
Novčani i nenovčani ulog prilikom osnivanja društva ili 
povećanja osnovnog kapitala mora se uplatiti, odnosno uneti u roku određenom u 
osnivačkom aktu, odnosno odluci o povećanju kapitala, s tim da se taj rok računa 
od dana registracije osnivačkog akta, odnosno odluke o povećanju kapitala i ne 
može biti duži od:
1) u slučaju povećanja kapitala akcionarskog društva 
koje je javno društvo po osnovu uspešno izvršene javne ponude akcija, uz 
objavljivanje prospekta, u smislu zakona kojim se uređuje tržište kapitala (u 
daljem tekstu: javno akcionarsko društvo) novčanim ulogom putem javne ponude – 
odmah po okončanju roka za upis akcija, u skladu sa zakonom koji uređuje tržište 
kapitala, a u ostalim slučajevima dve godine;
2) pet godina za ostala društva osim u slučaju kada se 
akcije izdaju u postupku javne ponude u smislu zakona kojim se uređuje tržište 
kapitala kojom akcionarsko društvo postaje javno akcionarsko društvo, kada se 
ulog mora uplatiti odmah po okončanju roka za upis akcija.
Društvo ne može da oslobodi lica iz stava 1. ovog 
člana obaveze da uplate, odnosno unesu ulog u društvo, osim u postupku smanjenja 
kapitala uz primenu odredaba člana 147a ovog zakona, odnosno člana 319. ovog 
zakona o zaštiti poverilaca.
Izuzetno od stava 3. ovog člana, odlukom ortaka, 
komplementara, odnosno skupštine, može se obaveza lica iz stava 1. ovog člana uz 
njegovu saglasnost zameniti drugom obavezom, i to:
1) obaveza na uplatu novčanog uloga u društvo obavezom 
na unos nenovčanog uloga iste vrednosti, osim u slučaju javne ponude akcija uz 
objavljivanje prospekta;
2) obaveza na unos nenovčanog uloga u društvo obavezom 
na uplatu novčanog uloga iste vrednosti;
3) obaveza na unos jednog nenovčanog uloga u društvo 
obavezom na unos drugog nenovčanog uloga iste vrednosti.
Odluka iz stava 4. ovog člana donosi se:
1) u slučaju ortačkog i komanditnog društva, 
jednoglasno od strane ortaka, odnosno komplementara, osim ako osnivačkim aktom 
nije drugačije propisano;
2) u slučaju društva s ograničenom odgovornošću, 
dvotrećinskom većinom glasova svih članova društva, osim ako je osnivačkim aktom 
određena veća većina;
3) u slučaju akcionarskog društva, tročetvrtinskom 
većinom glasova prisutnih akcionara, osim ako je statutom određena veća većina.
*Službeni glasnik RS, broj 44/2018
Posledice preuzimanja obaveze na uplatu, odnosno unos uloga 
Član 47. 
Po osnovu preuzete obaveze lica iz člana 46. stav 1. ovog zakona stiču udeo u 
društvu, odnosno akcije društva. 
Ulozi koji su uplaćeni, odnosno uneti u društvo postaju imovina društva. 

Posledice neuplate, odnosno neunošenja uloga 
Član 48. 
Osnivačkim aktom, odnosno statutom u slučaju akcionarskog društva može se 
predvideti i obaveza plaćanja ugovorne kazne za slučaj neblagovremenog izvršenja, 
odnosno neizvršenja obaveze iz člana 46. stav 1. ovog zakona kada je u pitanju 
nenovčani ulog. 
U slučaju da član društva propusti da izvrši svoju obavezu iz člana 46. stav 
1. ovog zakona, društvo može da ga pozove pisanim putem da tu obavezu izvrši u 
naknadnom roku koji ne može biti kraći od 30 dana od dana slanja tog poziva. 

Izuzetno, javno akcionarsko društvo je dužno da uputi poziv iz stava 2. ovog 
člana u roku od 90 dana od dana isteka roka za izvršenje obaveze člana društva iz 
člana 46. stav 1. ovog zakona, ako kraći rok nije određen osnivačkim aktom, 
odnosno statutom. 
Ako više članova društva nije izvršilo svoju obavezu iz člana 46. stav 1. 
ovog zakona, istovremeno im se dostavlja poziv iz 
stava 2. ovog člana kojim se 
određuje isti rok za izvršenje obaveze. 
U pozivu iz stava 2. ovog člana društvo je u obavezi 
da upozori tog člana društva na posledice propuštanja da svoju obavezu izvrši i u 
tom naknadnom roku.
Društvo je dužno da poziv iz stava 2. ovog člana u roku od tri dana od 
dana slanja poziva objavi i na internet stranici registra privrednih subjekata, u 
trajanju najmanje jednakom dužini trajanja roka iz 
stava 2. ovog člana. 

Ako član društva propusti da svoju obavezu izvrši i 
u naknadnom roku, društvo može doneti odluku o isključenju tog člana iz društva, 
odnosno u slučaju akcionarskog društva odluku o 
povlačenju i poništaju bez naknade akcija tog akcionara koje nisu uplaćene, 
odnosno za koje nije unet nenovčani ulog u društvo.

Javno akcionarsko društvo je u obavezi da donese 
odluku iz stava 7. ovog člana.
*Službeni glasnik RS, broj 44/2018
Odgovornost u slučaju prenosa udela, odnosno akcija 
Član 49. 
U slučaju prenosa udela, odnosno akcija, prenosilac i sticalac odgovorni su 
solidarno prema društvu za obaveze prenosioca u vezi sa ulogom nastale do tog 
prenosa, u skladu sa odredbama ovog zakona za svaku pojedinu formu društva. 

Prava društva iz stava 1. ovog člana ostvaruju se tužbom nadležnom sudu, koju 
osim društva mogu podneti i članovi društva koji poseduju ili predstavljaju 
najmanje 5% osnovnog kapitala društva. 
Utvrđivanje vrednosti nenovčanog uloga 
Član 50. 
Vrednost nenovčanog uloga utvrđuje se: 
1) od strane jedinog člana društva ili sporazumno od 
strane svih članova društva;
2) putem procene, u skladu sa čl. 51. do 58. ovog zakona. 
U javnim akcionarskim društvima vrednost nenovčanog uloga utvrđuje se 
isključivo putem procene u skladu sa čl. 51. do 58. ovog zakona. 
*Službeni glasnik RS, broj 44/2018
Procena vrednosti nenovčanog uloga 
Član 51. 
Vrednost nenovčanog uloga u društvo procenjuje ovlašćeni sudski veštak, 
revizor ili drugo stručno lice koje je od strane nadležnog državnog organa 
Republike Srbije ovlašćeno da vrši procene vrednosti određenih stvari ili prava. 

Procenu iz stava 1. ovog člana može vršiti i privredno društvo koje ispunjava 
zakonom propisane uslove da vrši procene vrednosti stvari ili prava koja su 
predmet procene. 
Procena vrednosti iz stava 1. ovog člana ne može biti starija od godinu dana 
od dana unosa nenovčanog uloga. 
Procena vrednosti iz st. 1. do 3. ovog člana registruje se i objavljuje u 
skladu sa zakonom o registraciji. 
Sadržaj procene vrednosti 
Član 52. 
Procena vrednosti iz člana 51. ovog zakona sadrži naročito: 
1) opis svake stvari odnosno prava koji čine nenovčani ulog;

2) korišćene metode procene; 
3) izjavu da li je procenjena vrednost najmanje jednaka: 
(1) nominalnoj vrednosti udela koji se stiču, u slučaju ortačkog društva, 
komanditnog društva i društva s ograničenom odgovornošću ili 
(2) nominalnoj vrednosti akcija koje se stiču, odnosno računovodstvenoj 
vrednosti kod akcija bez nominalne vrednosti, uvećanoj za premiju koja se plaća 
za te akcije ako ona postoji, u slučaju akcionarskog društva. 
Izbor procenitelja 
Član 53. 
U slučaju procene vrednosti nenovčanog uloga prilikom osnivanja društva, lice 
iz člana 51. st. 1. ili 2. ovog zakona biraju sporazumno članovi društva, a u 
ostalim slučajevima to lice bira direktor, odbor direktora, odnosno nadzorni odbor ako je 
upravljanje društvom dvodomno, ako osnivačkim aktom, odnosno statutom nije 
drugačije određeno. 
*Službeni glasnik RS, broj 44/2018
Izmenjene okolnosti 
Član 54. 
U slučaju da su od dana vršenja procene iz člana 51. ovog zakona pa do momenta 
unošenja nenovčanog uloga u društvo nastupile okolnosti koje umanjuju vrednost tog 
nenovčanog uloga, društvo je u obavezi da pre unosa tog uloga izvrši novu 
procenu vrednosti u skladu sa čl. 51. do 53. ovog zakona.

U slučaju iz stava 1. ovog člana član društva koji unosi nenovčani ulog u 
obavezi je da društvu izvrši doplatu razlike u vrednosti u novcu u roku za unos 
nenovčanog uloga. 
Prava članova društva ako nova procena nije izvršena 
Član 55. 
Ako društvo ne postupi u skladu sa članom 54. ovog zakona, članovi društva 
koji su posedovali udele ili akcije koji predstavljaju najmanje 5% osnovnog 
kapitala društva na dan donošenja odluke o upisu udela odnosno izdavanju akcija 
putem tog nenovčanog uloga imaju pravo da sve do njegovog unosa u društvo pisanim 
putem od društva zahtevaju da izvrši procenu vrednosti tog nenovčanog uloga u 
skladu sa čl. 51. do 53. ovog zakona, pod uslovom da i u trenutku podnošenja tog 
zahteva poseduju udele ili akcije koji predstavljaju najmanje 5% osnovnog kapitala 
društva. 
Ako društvo ne postupi u skladu sa zahtevom iz stava 1. ovog člana u roku od 
15 dana od dana prijema tog zahteva, članovi društva iz stava 1. ovog člana 
imaju pravo da zahtevaju da nadležni sud u vanparničnom postupku utvrdi vrednost 
predmetnog nenovčanog uloga. 
Zahtev nadležnom sudu iz stava 2. ovog člana može da se podnese do isteka 
roka od 90 dana od dana unosa nenovčanog uloga u društvo. 
Izuzetak od obaveze procene vrednosti nenovčanog uloga koji ne čine hartije 
od vrednosti i instrumenti tržišta novca 
Član 56. 
Izuzetno od člana 51. ovog zakona, odbor direktora, odnosno nadzorni odbor 
ako je upravljanje društvom dvodomno, ili drugi organ određen osnivačkim aktom, 
odnosno statutom, može doneti odluku da se ne vrši procena vrednosti nenovčanog 
uloga koji ne čine hartije od vrednosti i instrumenti tržišta novca, ako se 
tržišna vrednost pojedinačnih stvari i prava koje čine nenovčani ulog može 
utvrditi iz godišnjih finansijskih izveštaja lica koje unosi ulog, pod uslovom da 
su ti izveštaji bili predmet revizije, sa pozitivnim mišljenjem revizora, za 
godinu koja prethodi godini u kojoj se unosi nenovčani ulog. 
U slučaju da su od datuma finansijskih izveštaja iz stava 1. ovog člana pa do 
momenta unošenja nenovčanog uloga u društvo nastupile okolnosti koje značajno 
menjaju vrednost tog nenovčanog uloga, shodno će se primeniti član 54. ovog 
zakona. 
Članovi društva nesaglasni sa odlukom o nevršenju procene vrednosti nenovčanog 
uloga iz stava 1. ovog člana, koji su posedovali udele ili akcije koji 
predstavljaju najmanje 5% osnovnog kapitala društva na dan donošenja odluke o upisu 
udela odnosno izdavanju akcija putem nenovčanog uloga imaju pravo da od društva 
odnosno nadležnog suda zahtevaju procenu vrednosti nenovčanog uloga shodnom 
primenom odredaba člana 55. ovog zakona. 
Utvrđivanje vrednosti hartija od vrednosti i instrumenata tržišta novca 

Član 57. 
Ako nenovčani ulog čine hartije od vrednosti ili instrumenti tržišta novca, 
vrednost tog uloga utvrđuje se najkasnije 60 dana pre dana unosa tog nenovčanog 
uloga u društvo. 
Vrednost nenovčanog uloga iz stava 1. ovog člana 
utvrđuje se kao ponderisana prosečna cena tih hartija od vrednosti, odnosno 
instrumenata tržišta novca ostvarena na regulisanom tržištu, odnosno 
multilateralnoj trgovačkoj platformi u smislu zakona kojim se uređuje tržište 
kapitala, u periodu od šest meseci koji prethodi danu utvrđivanja ove vrednosti, 
pod uslovom da je u tom periodu ostvareni obim prometa hartija od vrednosti, 
odnosno instrumenata tržišta novca čija se vrednost utvrđuje, iznosio najmanje 
0,5% njihovog ukupno izdatog broja i da se u istom periodu trgovalo više od 1/3 
trgovačkih dana na mesečnom nivou.
Ako nisu ispunjeni uslovi iz stava 2. ovog člana ili ako su u periodu od dana 
utvrđivanja vrednosti iz stava 1. ovog člana do dana unosa nenovčanog uloga u 
društvo nastupile okolnosti koje značajno menjaju vrednost tog nenovčanog uloga, 
društvo je u obavezi da izvrši procenu njegove vrednosti u skladu sa članom 51. 
ovog zakona. 
Ako društvo ne postupi u skladu sa stavom 3. ovog člana, članovi društva koji 
imaju udele ili akcije koji predstavljaju najmanje 5% osnovnog kapitala društva 
imaju pravo da do isteka roka od 90 dana od dana unosa nenovčanog uloga u 
društvo zahtevaju da nadležni sud u vanparničnom postupku utvrdi vrednost tog 
nenovčanog uloga. 
Društvo može odlučiti da vrednost nenovčanog uloga iz stava 1. ovog člana 
utvrdi procenom u skladu sa članom 51. ovog zakona i kada su ispunjeni uslovi iz 
stava 2. ovog člana. 
*Službeni glasnik RS, broj 44/2018
Obaveze društva ako procena vrednosti nenovčanog uloga nije vršena 

Član 58. 
Ako po osnovu čl. 56. i 57. ovog zakona nije vršena procena vrednosti 
nenovčanog uloga, predsednik odbora direktora, odnosno nadzornog odbora ako je 
upravljanje društvom dvodomno, dužan je da izda potvrdu koja sadrži: 

1) opis predmetnog nenovčanog uloga; 
2) njegovu vrednost, način na koji je ta vrednost utvrđena i metode njene 
procene, ako je primenjivo; 
3) izjavu da li je vrednost utvrđena primenom tih metoda najmanje jednaka 
ukupnoj nominalnoj, odnosno u odsustvu nominalne računovodstvenoj vrednosti 
uloga, odnosno akcija koje se stiču, uvećanoj za premiju koja se plaća za te 
akcije ako ona postoji; i 
4) izjavu da nisu nastupile okolnosti koje značajno menjaju vrednost tog 
nenovčanog uloga. 
Potvrda iz stava 1. ovog člana registruje se
u skladu sa zakonom 
o registraciji. 
*Službeni glasnik RS, broj 44/2018
Pobijanje sporazumno utvrđene vrednosti nenovčanog uloga 
Član 59. 
Ako je vrednost nenovčanog uloga utvrđena sporazumno od strane članova 
društva u skladu sa članom 50. stav 1. tačka 1) ovog zakona, a društvo nije u 
mogućnosti da izmiruje svoje obaveze u redovnom toku poslovanja, poverilac 
društva ima pravo da zahteva da nadležni sud u vanparničnom postupku utvrdi 
vrednost nenovčanog uloga u vreme unošenja tog uloga. 
Ako sud u postupku iz stava 1. ovog člana utvrdi da je vrednost nenovčanog 
uloga bila manja od sporazumno utvrđene, sud će naložiti članu društva koji je 
uneo taj nenovčani ulog da razliku do sporazumno utvrđene vrednosti tog uloga 
isplati društvu i da solidarno sa društvom snosi troškove sudskog postupka iz 
stava 1. ovog člana. 
Član društva koji je uneo nenovčani ulog za koji je sporazumno utvrđena 
vrednost, snosi teret dokazivanja vrednosti tog nenovčanog uloga. 
Zahtev nadležnom sudu iz stava 1. ovog člana ne može se podneti po isteku 
roka od pet godina od dana unosa nenovčanog uloga u društvo. 
Zabrana povraćaja uloga 
Član 60. 
Članovima društva ne može se izvršiti povraćaj uplaćenih, odnosno unetih 
uloga, niti im se može platiti kamata na ono što su uložili u društvo. 

Plaćanje cene kod sticanja sopstvenih udela odnosno akcija, kao ni druga 
plaćanja članovima društva koja se vrše u skladu sa ovim zakonom, ne smatraju se 
vraćanjem uloga članovima društva. 
8. Posebne dužnosti prema društvu 
Lica koja imaju posebne dužnosti prema društvu 
Član 61. 
Posebne dužnosti prema društvu imaju: 
1) ortaci i komplementari; 
2) članovi društva sa ograničenom odgovornošću koji poseduju značajno učešće 
u osnovnom kapitalu društva ili član društva sa ograničenom odgovornošću koji je 
kontrolni član društva u smislu člana 62. ovog zakona; 
3) akcionari koji poseduju značajno učešće u osnovnom kapitalu društva ili 
akcionar koji je kontrolni akcionar društva u smislu člana 62. ovog zakona; 

4) direktori, članovi nadzornog odbora, zastupnici i prokuristi; 

5) likvidacioni upravnik. 
Osnivačkim aktom odnosno statutom mogu se i druga lica odrediti kao lica koja 
imaju posebne dužnosti prema društvu. 
Povezana lica 
Član 62. 
Povezanim licem u smislu ovog zakona u odnosu na određeno fizičko lice smatra 
se: 
1) njegov krvni srodnik u pravoj liniji, krvni srodnik u pobočnoj liniji 
zaključno sa trećim stepenom srodstva, supružnik i vanbračni partner ovih lica; 

2) njegov supružnik i vanbračni partner i njihovi krvni srodnici zaključno sa 
prvim stepenom srodstva; 
3) njegov usvojilac ili usvojenik, kao i potomci usvojenika; 
4) druga lica koja sa tim licem žive u zajedničkom domaćinstvu. 

Povezanim licem u smislu ovog zakona u odnosu na određeno pravno lice smatra 
se: 
1) pravno lice u kojem to pravno lice poseduje značajno učešće u kapitalu, 
ili pravo da takvo učešće stekne iz konvertibilnih obveznica, varanata, opcija i 
slično; 
2) pravno lice u kojem je to pravno lice kontrolni član društva (kontrolisano 
društvo); 
3) pravno lice koje je zajedno sa tim pravnim licem pod kontrolom trećeg 
lica; 
4) lice koje u tom pravnom licu poseduje značajno učešće u kapitalu, ili 
pravo da takvo učešće stekne iz konvertibilnih obveznica, varanata, opcija i 
slično; 
5) lice koje je kontrolni član tog pravnog lica; 
6) lice koje je direktor, odnosno član organa upravljanja ili nadzora tog 
pravnog lica. 
Značajno učešće u osnovnom kapitalu postoji ako jedno lice, samostalno ili sa 
drugim licima koja sa njim deluju zajedno, poseduje više od 25% prava glasa u 
društvu. 
Većinsko učešće u osnovnom kapitalu postoji ako jedno lice, samostalno ili sa 
drugim licima koja sa njim deluju zajedno, poseduje više od 50% prava glasa u 
društvu. 
Кontrola u smislu stava 2. ovog člana podrazumeva pravo ili mogućnost jednog 
lica, samostalno ili sa drugim licima koja sa njim zajednički deluju, da vrši 
kontrolni uticaj na poslovanje drugog lica putem učešća u osnovnom kapitalu, 
ugovora ili prava na imenovanje većine direktora, odnosno članova nadzornog 
odbora. 
Smatra se da je određeno lice kontrolni član društva uvek kada to lice 
samostalno ili sa povezanim licima poseduje većinsko učešće u osnovnom kapitalu 
društva. 
Zajedničko delovanje postoji kada dva ili više lica, na osnovu međusobnog 
izričitog ili prećutnog sporazuma, koriste glasačka prava u određenom licu ili 
preduzimaju druge radnje u cilju vršenja zajedničkog uticaja na upravljanje ili 
poslovanje tog lica. 
8.1. Dužnost pažnje 
Pojam 
Član 63. 
Lica iz člana 61. stava 1. tač. 4) i 5) ovog zakona dužna su da u tom 
svojstvu izvršavaju svoje poslove savesno, sa pažnjom dobrog privrednika, i u 
razumnom uverenju da deluju u najboljem interesu društva. 
Pod pažnjom dobrog privrednika u smislu stava 1. ovog člana podrazumeva se 
stepen pažnje sa kojom bi postupalo razumno pažljivo lice koje bi posedovalo 
znanje, veštine i iskustvo koje bi se osnovano moglo očekivati za obavljanje te 
dužnosti u društvu. 
Ako lice iz člana 61. stav 1. tač. 4) do 5) poseduje određena specifična 
znanja, veštine ili iskustvo, prilikom ocene stepena pažnje uzeće se u obzir i ta 
znanja, veštine i iskustvo. 
Smatra se da lica iz člana 61. stav 1. tač. 4) do 5) ovog zakona mogu da 
svoje postupanje zasnivaju i na informacijama i mišljenjima lica stručnih za 
odgovarajuću oblast, za koje razumno veruju da su u tom slučaju savesno 
postupala. 
Lice iz člana 61. stav 1. tač. 4) do 5) koje dokaže da je postupalo u skladu 
sa ovim članom nije odgovorno za štetu koja iz takvog postupanja nastane za 
društvo. 
Tužba zbog povrede dužnosti pažnje 
Član 64. 
Društvo može podneti tužbu protiv lica iz člana 61. stav 1. tač. 4) do 5) 
ovog zakona za naknadu štete koju mu to lice prouzrokuje povredom dužnosti pažnje 
iz člana 63. ovog zakona. 
8.2. Dužnost prijavljivanja poslova i radnji u kojima postoji lični interes 

Pojam 
Član 65. 
Lice iz člana 61. ovog zakona dužno je da odbor direktora, odnosno nadzorni 
odbor ako je upravljanje društvom dvodomno obavesti o postojanju ličnog interesa 
(ili interesa sa njim povezanog lica) u pravnom poslu koji društvo zaključuje, 
odnosno pravnoj radnji koju društvo preduzima. 
Izuzetno od stava 1. ovog člana, u slučaju društva koje ima jednog direktora 
obaveštenje iz stava 1. ovog člana upućuje se skupštini, odnosno nadzornom odboru 
ako je upravljanje društvom dvodomno. 
Smatraće se da postoji lični interes lica iz člana 61. ovog zakona u slučaju: 

1) zaključivanja pravnog posla između društva i tog lica (ili sa njim povezanog 
lica) ili 
2) pravne radnje (preduzimanje radnji u sudskim i drugim postupcima, odricanje od 
prava i slično) koju društvo preduzima prema tom licu (ili prema sa njim 
povezanim licem) ili 
3) zaključivanja pravnog posla između društva i trećeg lica, odnosno 
preduzimanja pravne radnje društva prema trećem licu, ako je to treće lice sa njim 
(ili sa njim povezanim licem) u finansijskom odnosu i ako se može očekivati da 
postojanje tog odnosa utiče na njegovo postupanje ili 
4) zaključivanja pravnog posla, odnosno preduzimanja pravne radnje društva iz 
koje treće lice ima ekonomski interes, ako je to treće lice sa njim (ili sa njim 
povezanim licem) u finansijskom odnosu i ako se može očekivati da postojanje tog 
odnosa utiče na njegovo postupanje. 
Odobrenje pravnog posla ili radnje u slučaju postojanja ličnog interesa 

Član 66. 
U slučajevima iz člana 65. ovog zakona, kao i u drugim 
slučajevima određenim ovim zakonom, zaključivanje pravnog posla, odnosno 
preduzimanje pravne radnje odobrava se, ako drugačija većina nije određena 
osnivačkim aktom, odnosno statutom:
1) u slučaju ortačkog društva, odnosno komanditnog 
društva, većinom glasova svih ortaka, odnosno komplementara koji nemaju lični 
interes;
2) u slučaju društva s ograničenom odgovornošću, ako 
postoji lični interes direktora, običnom većinom glasova svih članova društva 
koji nemaju lični interes, odnosno od strane nadzornog odbora ako je upravljanje 
društvom dvodomno, a ako postoji lični interes člana nadzornog odbora, odnosno 
člana društva, običnom većinom glasova svih članova nadzornog odbora koji nemaju 
lični interes, odnosno običnom većinom glasova svih članova društva koji nemaju 
lični interes;
3) u slučaju akcionarskog društva, ako postoji lični 
interes direktora, običnom većinom glasova svih direktora koji nemaju lični 
interes, odnosno od strane nadzornog odbora ako je upravljanje društvom dvodomno, 
ako postoji lični interes akcionara običnom većinom svih direktora, odnosno od 
strane nadzornog odbora ako je upravljanje društvom dvodomno, a ako postoji lični 
interes člana nadzornog odbora, običnom većinom glasova svih članova nadzornog 
odbora koji nemaju lični interes.
Pre odobravanja zaključivanja pravnog posla ili 
preduzimanja pravne radnje iz stava 1. ovog člana, u slučaju da vrednost predmeta 
tog posla ili pravne radnje iznosi 10% ili više od 10% knjigovodstvene vrednosti 
ukupne imovine društva iskazane u poslednjem godišnjem bilansu stanja, organ 
društva koji je primio obaveštenje iz člana 65. st 1. i 2. ovog zakona, određuje 
lice iz člana 51. st. 1. i 2. ovog zakona koje će izvršiti procenu tržišne 
vrednosti stvari ili prava koji su predmet pravnog posla ili pravne radnje i o 
tome sačiniti izveštaj.
Izveštaj iz stava 2. ovog člana sastavni je deo odluke 
kojom se odobrava pravni posao, odnosno pravna radnja u kojoj postoji lični 
interes.
Ako usled broja članova odbora direktora koji nemaju 
lični interes u predmetnom poslu ne postoji kvorum za glasanje, ili ako se zbog 
jednake podele glasova članova odbora direktora, odnosno nadzornog odbora odluka 
ne može doneti, predmetni posao odobrava skupština običnom većinom glasova 
prisutnih akcionara koji nemaju lični interes u tom poslu, odnosno običnom 
većinom glasova svih članova društva koji nemaju lični interes u tom poslu.
Osnivačkim aktom, odnosno statutom može se odrediti da 
odobrenje iz stava 1. tač. 2) i 3) ovog člana daje skupština.
U slučaju da odbor direktora, odnosno nadzorni odbor 
odobri pravni posao u kome postoji lični interes, o tome se obaveštava skupština 
na prvoj narednoj sednici. 
Obaveštenje iz stava 6. ovog člana mora sadržati 
detaljan opis pravnog posla, kao i prirode i obima ličnog interesa.
U pogledu donošenja odluke iz stava 1. ovog člana za 
potrebe utvrđivanja kvoruma kao ukupan broj glasova uzeće se ukupan broj glasova 
onih članova društva koji nemaju lični interes iz predmetnog posla.
Društvo iz stava 1. tač. 2) i 3) ovog člana dužno je 
da na svojoj internet stranici ili na internet stranici registra privrednih 
subjekata objavi obaveštenje o zaključenom pravnom poslu, odnosno preduzetoj 
pravnoj radnji, sa detaljnim opisom tog posla ili radnje i sve relevantne činjenice 
o prirodi i obimu ličnog interesa, u roku od 
tri dana od dana zaključenja tog 
pravnog posla, odnosno preduzimanja te pravne radnje.
Odobrenje iz stava 1. ovog člana nije potrebno u 
slučaju:
1) zaključivanja pravnog posla ili preduzimanja pravne 
radnje, u slučaju da vrednost predmeta tog posla ili pravne radnje iznosi manje od 
10% od knjigovodstvene vrednosti ukupne imovine društva iskazane u poslednjem 
godišnjem bilansu stanja;
2) postojanja ličnog interesa jedinog člana društva;
3) postojanja ličnog interesa svih članova društva;
4) upisa, odnosno kupovine udela, odnosno akcija po 
osnovu prava prečeg upisa, odnosno prava preče kupovine članova društva;
5) pribavljanja sopstvenih udela,
rezervisanih sopstvenih udela,
odnosno akcija od 
strane društva, ako se to pribavljanje vrši u skladu sa odredbama ovog zakona koje 
se odnose na sopstvene udele, odnosno akcije ili zakona kojim se uređuje tržište 
kapitala;
6) kada je član društva koji poseduje značajno učešće 
u osnovnom kapitalu društva ili kontrolni član društva u smislu člana 62. ovog 
zakona Republika Srbija, autonomna pokrajina ili jedinica lokalne samouprave.
Pod jednim pravnim poslom, odnosno pod jednom pravnom 
radnjom koja se odobrava u skladu sa odredbama ovog člana, smatraće se više 
povezanih pojedinačnih poslova, odnosno pravnih radnji izvršenih u periodu od 
godinu dana, pri čemu se kao vreme nastanka uzima dan preduzimanja poslednjeg 
pravnog posla, odnosno izvršenja poslednje pravne radnje.
Na povezane pravne poslove, odnosno pravne radnje iz 
stava 11. ovog člana, shodno se primenjuju odredbe člana 470. st. 6. i 7. ovog 
zakona.
*Službeni glasnik RS, broj 44/2018
**Službeni glasnik RS, broj 95/2018
***Službeni glasnik RS, broj 91/2019
Tužba zbog povrede pravila o odobravanju poslova u kojima postoji lični 
interes 
Član 67. 
Ako nije pribavljeno odobrenje pravnog posla, odnosno pravne radnje u skladu sa 
članom 66. ovog zakona, ili ako nadležnom organu društva prilikom donošenja 
odluke o odobravanju pravnog posla, odnosno preduzimanja pravne radnje u skladu sa 
članom 66. ovog zakona nisu bile predstavljene sve činjenice od značaja za 
donošenje takve odluke, društvo može podneti tužbu za poništaj tog pravnog posla, 
odnosno radnje i naknadu štete od lica iz člana 61. ovog zakona koje je imalo 
lični interes u tom poslu, odnosno pravnoj radnji. 
Ukoliko se u postupku po tužbi iz stava 1. ovog člana 
utvrdi postojanje povrede pravila o odobravanju poslova u kojima postoji lični 
interes lica iz člana 61. stav 1. tačka 4) ovog zakona, nadležni sud će izreći i 
meru privremenog ograničenja prava vršenja funkcije direktora, člana nadzornog 
odbora, zastupnika ili prokuriste u trajanju od 12 meseci.
Sudsku odluku iz stava 2. ovog člana nadležni sud po 
pravnosnažnosti dostavlja Agenciji za privredne registre radi upisa u Centralnu 
evidenciju privremenih ograničenja prava lica registrovanih u Agenciji za 
privredne registre.
U slučaju iz stava 1. ovog člana, pored lica iz člana 61. ovog zakona za 
štetu društvu neograničeno solidarno odgovaraju: 
1) sa njime povezano lice, ako je ono bilo ugovorna strana u tom poslu, 
odnosno ako je prema njemu preduzeta pravna radnja; 
2) treće lice iz člana 65. stav 3. tač. 3) i 4) ovog zakona, ako je znalo ili 
moralo znati za postojanje ličnog interesa u vreme zaključenja pravnog posla, 
odnosno preduzimanja pravne radnje. 
Izuzetno od stava 1. ovog člana, u slučaju iz člana 65. stav 3. tač. 3) i 4) 
ovog zakona pravni posao, odnosno pravna radnja neće biti poništena ako treće 
lice iz člana 65. stav 3. tač. 3) i 4) ovog zakona nije znalo niti je moralo 
znati za postojanje ličnog interesa u vreme zaključenja pravnog posla, odnosno 
preduzimanja pravne radnje. 
*Službeni glasnik RS, broj 95/2018
Izuzetak od postojanja povrede pravila o odobravanju poslova u kojima postoji 
lični interes 
Član 68. 
Neće se smatrati da je došlo do povrede pravila o odobravanju poslova u kojima 
postoji lični interes ako se u postupku po tužbi iz člana 67. ovog zakona 
dokaže: 
1) da je pravni posao, odnosno pravna radnja bila u interesu društva ili 

2) da nije postojao lični interes u slučaju iz člana 65. stav 3. tač. 3) i 4) 
ovog zakona. 
8.3. Dužnost izbegavanja sukoba interesa 
Pojam 
Član 69. 
Lica iz člana 61. ovog zakona ne mogu da u svom interesu ili u interesu sa 
njima povezanih lica: 
1) koriste imovinu društva; 
2) koriste informacije do kojih su došli u tom svojstvu, a koje inače nisu 
javno dostupne; 
3) zloupotrebe svoj položaj u društvu; 
4) koriste mogućnosti za zaključenje poslova koje se ukažu društvu. 

Dužnost izbegavanja sukoba interesa postoji nezavisno od toga da li je društvo 
bilo u mogućnosti da iskoristi imovinu, informacije ili zaključi poslove iz stava 
1. ovog člana. 
Izuzetak od povrede dužnosti izbegavanja sukoba interesa 
Član 70. 
Izuzetno od člana 69. ovog zakona, lice iz člana 61. ovog zakona može 
postupati suprotno odredbama člana 69. stav 1. tač. 1), 2) i 4) ako je pribavilo 
prethodno ili naknadno odobrenje u skladu sa članom 66. ovog zakona. 

Tužba zbog povrede dužnosti izbegavanja sukoba interesa 
Član 71. 
Društvo može podneti tužbu protiv lica iz člana 61. ovog zakona koje povredi dužnost izbegavanja sukoba interesa iz člana 69. ovog zakona, kao i protiv sa njim povezanog lica
, kojom može tražiti:

1) naknadu štete; 
2) prenos na društvo koristi koju je to lice, odnosno 
sa njim povezano lice
, ostvarilo kao posledicu te povrede dužnosti. 

*Službeni glasnik RS, broj 44/2018
8.4. Dužnost čuvanja poslovne tajne 
Pojam 
Član 72. 
Lica iz člana 61. ovog zakona, kao i lica zaposlena u društvu, dužna su da 
čuvaju poslovnu tajnu društva. 
Lica iz stava 1. ovog člana dužna su da poslovnu tajnu čuvaju i nakon 
prestanka tog svojstva, u periodu od dve godine od dana prestanka tog svojstva. 
Osnivačkim aktom, statutom, odlukom društva ili ugovorom zaključenim sa tim 
licima može se predvideti da taj period bude duži, ali ne duži od pet godina. 

Poslovna tajna je podatak čije bi saopštavanje trećem licu moglo naneti štetu 
društvu, kao i podatak koji ima ili može imati ekonomsku vrednost zato što nije 
opšte poznat, niti je lako dostupan trećim licima koja bi njegovim korišćenjem ili 
saopštavanjem mogla ostvariti ekonomsku korist i koji je od strane društva 
zaštićen odgovarajućim merama u cilju čuvanja njegove tajnosti. 
Poslovna tajna je i podatak koji je zakonom, drugim propisom ili aktom 
društva određen kao poslovna tajna. 
Aktom društva iz stava 4. ovog člana se: 
1) kao poslovna tajna može odrediti samo podatak koji ispunjava uslove iz 
stava 3. ovog člana i 
2) ne mogu kao poslovna tajna odrediti svi podaci koji se odnose na poslovanje 
društva. 
Podatak iz stava 3. ovog člana može biti proizvodni, tehnički, tehnološki, 
finansijski ili komercijalni, studija, rezultat istraživanja, kao i dokument, 
formula, crtež, objekat, metod, postupak, obaveštenje ili uputstvo internog 
karaktera i slično. 
Izuzeci od dužnosti čuvanja poslovne tajne 
Član 73. 
Ne smatra se povredom dužnosti čuvanja poslovne tajne saopštavanje podataka iz 
člana 72. ovog zakona ako je to saopštavanje: 
1) obaveza propisana zakonom; 
2) neophodno radi obavljanja poslova ili zaštite interesa društva; 

3) učinjeno nadležnim organima ili javnosti isključivo u cilju ukazivanja na 
postojanje dela kažnjivog zakonom. 
Posledice povrede dužnosti čuvanja poslovne tajne 
Član 74. 
Društvo može podneti tužbu protiv lica koje povredi 
dužnost čuvanja poslovne tajne, kojom može tražiti: 
1) naknadu štete; 
2) isključenje tog lica kao člana društva, ako je to lice član društva.
3) brisana je (vidi član 31. Zakona - 44/2018-27)
Podnošenje tužbe iz stava 1. ovog člana ne isključuje i ne uslovljava mogućnost 
otkaza radnog odnosa u skladu sa zakonom kojim se uređuju radni odnosi. 

Društvo je dužno da pruži potpunu zaštitu licu koje postupajući savesno u 
dobroj veri ukazuje nadležnim organima na postojanje informacije iz člana 73. 
stav 1. tačka 3) ovog zakona. 
*Službeni glasnik RS, broj 44/2018
8.5. Dužnost poštovanja zabrane konkurencije 
Pojam 
Član 75. 
Lice iz člana 61. stav 1. tač. 1) do 4) ovog zakona ne može bez pribavljenog 
odobrenja u skladu sa članom 66. ovog zakona: 
1) imati svojstvo lica iz člana 61. stav 1. tač. 1) do 4) ovog zakona u 
drugom društvu koje ima isti ili sličan predmet poslovanja (u daljem tekstu: 
konkurentsko društvo); 
2) biti preduzetnik koji ima isti ili sličan predmet poslovanja; 

3) biti zaposlen u konkurentskom društvu; 
4) biti na drugi način angažovan u konkurentskom društvu; 
5) biti član ili osnivač u drugom pravnom licu koje ima isti ili sličan 
predmet poslovanja. 
Osnivačkim aktom, odnosno statutom: 
1) može se zabrana iz stava 1. ovog člana proširiti i na druga lica, čime se 
ne može dirati u stečena prava tih lica; 
2) može se odrediti da zabrana iz stava 1. ovog člana važi i posle prestanka 
svojstva iz člana 61. stav 1. tač. 1) do 4) ovog zakona ali ne duže od dve 
godine; 
3) mogu se odrediti poslovi, način ili mesto njihovog obavljanja koji ne 
predstavljaju povredu dužnosti poštovanja zabrane konkurencije. 
Zabrana iz stava 1. ovog člana ne odnosi se na jedinog člana društva. 

Tužba zbog povrede pravila o zabrani konkurencije 
Član 76. 
Društvo može podneti tužbu protiv lica iz člana 61. stav 1. tač. 1) do 4) 
ovog zakona koje povredi pravila o zabrani konkurencije iz člana 75. ovog zakona 
za: 
1) naknadu štete; 
2) prenos na društvo koristi koju je to lice
ostvarilo kao posledicu te povrede; 
3) isključenje tog lica kao člana društva, ako je to lice član društva.
4) brisana je (vidi član 32. Zakona - 44/2018-27)
5) brisana je (vidi član 32. Zakona - 44/2018-27)
*Službeni glasnik RS, broj 44/2018
8.6. Pravila za podnošenje tužbi zbog povrede posebnih dužnosti 

Rok za podnošenje tužbi 
Član 77. 
Tužba iz čl. 64, 67, 71, 74. i 76. ovog zakona može se podneti u roku od šest 
meseci od dana saznanja za učinjenu povredu, a najkasnije u roku od pet godina od 
dana učinjene povrede. 
Tužba člana društva zbog povrede posebnih dužnosti (individualna tužba) 

Član 78. 
Član društva može podneti tužbu protiv lica iz člana 61. ovog zakona za 
naknadu štete koju mu to lice prouzrokuje povredom posebnih dužnosti prema 
društvu. 
Ukoliko se u postupku po tužbi iz stava 1. ovog člana 
utvrdi postojanje povrede pravila o odobravanju poslova u kojima postoji lični 
interes lica iz člana 61. stav 1. tačka 4) ovog zakona, nadležni sud će izreći i 
meru privremenog ograničenja prava vršenja funkcije direktora, člana nadzornog 
odbora, zastupnika ili prokuriste u trajanju od 12 meseci.
Sudsku odluku iz stava 2. ovog člana nadležni sud po 
pravnosnažnosti dostavlja Agenciji za privredne registre radi upisa u Centralnu 
evidenciju privremenih ograničenja prava lica registrovanih u Agenciji za 
privredne registre.
*Službeni glasnik RS, broj 95/2018
Derivativna tužba 
Član 79. 
Jedan ili više članova društva mogu podneti tužbu iz čl. 64, 67, 71, 74. i 
76. ovog zakona u svoje ime, a za račun društva (u daljem tekstu: derivativna 
tužba), ako u trenutku podnošenja tužbe: 
1) poseduju udele ili akcije koji predstavljaju najmanje 5% osnovnog kapitala 
društva, nezavisno od toga da li je osnov za podnošenje derivativne tužbe nastao 
pre ili nakon sticanja svojstva člana društva; 
2) ako su pre podnošenja derivativne tužbe pisanim putem zahtevali od društva 
da podnese tužbu po tom osnovu, a taj zahtev je odbijen, odnosno po tom zahtevu 
nije postupljeno u roku od 30 dana od dana podnošenja zahteva. 
Član društva koji je stekao udeo ili akcije u društvu od lica koje je podnelo 
derivativnu tužbu može, uz saglasnost tog lica, stupiti na njegovo mesto u sporu 
po toj tužbi do njegovog pravnosnažnog okončanja, kao i u postupku po vanrednom 
pravnom leku. 
Stupanje člana društva u parnicu 
Član 80. 
Ako je društvo podnelo tužbu iz čl. 64, 67, 71, 74. i 76. ovog zakona, član 
društva koji je od društva zahtevao podnošenje te tužbe, može od suda pred kojim 
se vodi postupak zahtevati da mu dozvoli da stupi u parnicu kao umešač na strani 
tužioca. 
Ako je član društva podneo tužbu iz čl. 64, 67, 71, 74. i 76. ovog zakona, u 
skladu sa članom 79. stav 1. ovog zakona, drugi član društva koji ispunjava uslov 
iz člana 79. stav 1. tačka 1) može od suda pred kojim se postupak vodi zahtevati 
da stupi u parnicu kao umešač na strani tužioca. 
9. Pravo na informisanje članova društva 
Pravo na informisanje i pristup aktima i dokumentima 
Član 81. 
Član društva ima pravo na pristup aktima i dokumentima društva u skladu sa 
odredbama ovog zakona. 
Član društva može pisanim putem zahtevati od društva pristup aktima ili 
dokumentima društva, pri čemu je u obavezi da u tom zahtevu navede: 

1) svoje lične podatke i podatke koji ga identifikuju kao člana društva; 

2) dokumente, akte i podatke koji se traže na uvid; 
3) svrhu radi koje se traži uvid; 
4) podatke o trećim licima kojima član društva koji traži uvid namerava da 
saopšti taj dokument, akt ili podatak, ako postoji takva namera. 
Društvo može uskratiti pristup svim ili nekim od traženih akata ili 
dokumenata iz razloga propisanih ovim zakonom za svaku pojedinu pravnu formu 
društva. 
Ako društvo ne postupi u skladu sa zahtevom iz stava 2. ovog člana u roku od 
osam dana od dana prijema tog zahteva, član društva u narednom roku od 30 dana 
može tražiti nadležnom sudu da u vanparničnom postupku naloži društvu da mu 
omogući pristup tim aktima ili dokumentima. 
Postupak iz stava 4. ovog člana je hitan i sud je dužan da odluku po zahtevu 
donese u roku od osam dana od dana prijema zahteva. 
Кorišćenje akata ili dokumenata društva 
Član 82. 
Član društva koji u skladu sa članom 81. ovog zakona ostvari pristup aktima 
ili dokumentima društva dužan je da ih koristi isključivo u svrhe navedene u 
zahtevu iz člana 81. stav 2. tačka 3) ovog zakona. 
Član društva ne može da objavi ili saopšti trećim licima akte odnosno 
dokumente iz stava 1. ovog člana, suprotno svrsi radi koje mu je pristup 
omogućen, niti na način koji nanosi štetu društvu, osim ako je na to obavezan 
zakonom. 
Ako član društva iz stava 1. ovog člana akte, odnosno dokumenta društva 
kojima je ostvario pristup koristi suprotno toj svrsi ili ih saopšti trećim 
licima suprotno ograničenjima iz stava 2. ovog člana, odgovara za štetu koju je 
time naneo društvu. 
Ne smatra se povredom odredbe stava 2. ovog člana objavljivanje ili saopštavanje 
trećim licima akata odnosno dokumenata iz stava 1. ovog člana ako je to 
saopštavanje obaveza propisana zakonom. 
DEO DRUGI 
PREDUZETNIК 
Pojam preduzetnika 
Član 83. 
Preduzetnik je poslovno sposobno fizičko lice koje obavlja delatnost u cilju 
ostvarivanja prihoda i koje je kao takvo registrovano u skladu sa zakonom o 
registraciji. 
Fizičko lice upisano u poseban registar, koje obavlja delatnost slobodne 
profesije, uređenu posebnim propisom, smatra se preduzetnikom u smislu ovog 
zakona ako je tim propisom to određeno. 
Individualni poljoprivrednik nije preduzetnik u smislu ovog zakona, osim ako 
posebnim zakonom nije drugačije uređeno. 
Vreme na koje se preduzetnik registruje 
Član 84. 
Preduzetnik se registruje na neodređeno ili na određeno vreme. 

Imovina i odgovornost za obaveze 
Član 85. 
Preduzetnik za sve obaveze nastale u vezi sa obavljanjem svoje delatnosti 
odgovara celokupnom svojom imovinom i u tu imovinu ulazi i imovina koju stiče u 
vezi sa obavljanjem delatnosti. 
Odgovornost za obaveze iz stava 1. ovog člana ne prestaje brisanjem 
preduzetnika iz registra. 
Poslovno ime preduzetnika 
Član 86.
Preduzetnik posluje i učestvuje u pravnom prometu pod 
poslovnim imenom koje je registrovano u skladu sa zakonom o registraciji.
Poslovno ime preduzetnika obavezno sadrži ime i 
prezime preduzetnika, oznaku „preduzetnik” ili „pr” i mesto u kojem je sedište 
preduzetnika.
Poslovno ime iz stava 2. ovog člana može da sadrži i 
naziv, kao i predmet poslovanja preduzetnika.
Ako poslovno ime preduzetnika sadrži naziv, onda to 
poslovno ime obavezno sadrži i predmet poslovanja.
U slučaju iz stava 4. ovog člana, naziv preduzetnika 
mora se razlikovati od naziva drugog preduzetnika sa istim predmetom poslovanja 
tako da ne izaziva zabludu o identitetu sa drugim preduzetnikom.
Na poslovno ime preduzetnika shodno se primenjuju 
odredbe čl. 23. do 27. i čl. 29. i 30. ovog zakona.
*Službeni glasnik RS, broj 44/2018
Sedište preduzetnika i izdvojeno mesto obavljanja delatnosti 
Član 87. 
Sedište preduzetnika je mesto na teritoriji Republike 
Srbije gde preduzetnik obavlja delatnost.
Preduzetnik može obavljati delatnost u izdvojenom mestu 
poslovanja koje može biti i izvan sedišta preduzetnika, u skladu sa zakonom.
Izdvojeno mesto poslovanja, delatnost u izdvojenom 
mestu poslovanja, promene podataka, kao i prestanak i brisanje izdvojenog mesta 
poslovanja, registruju se u skladu sa zakonom o registraciji. 
Preduzetnik može obavljati delatnost i van određenog 
prostora (po pozivu stranke, od mesta do mesta i sl.), kada je po prirodi same 
delatnosti takvo obavljanje delatnosti jedino moguće ili uobičajeno. 
Preduzetnik je dužan da istakne svoje poslovno ime u 
svom sedištu, kao i na svakom izdvojenom mestu poslovanja, osim u slučaju iz 
stava 4. ovog člana. 
Mesto obavljanja delatnosti mora ispunjavati uslove 
utvrđene propisima za obavljanje te delatnosti. 
Adresa sedišta preduzetnika registruje se u skladu sa 
zakonom o registraciji.
Na dostavljanje, adresu za prijem poštanskih pošiljki i 
adresu za prijem elektronske pošte shodno se primenjuju odredbe čl. 20. i 21. 
ovog zakona.
*Službeni glasnik RS, broj 44/2018
Delatnost preduzetnika 
Član 88. 
Na delatnost preduzetnika shodno se primenjuje član 4. ovog zakona o 
delatnostima društva. 
Preduzetnik može da obavlja sve delatnosti koje nisu zakonom zabranjene za koje 
ispunjava propisane uslove, uključujući i stare i umetničke zanate i poslove 
domaće radinosti. 
Preduzetnik može da se registruje, s tim da početak 
obavljanja delatnosti može da registruje i naknadno.
Ministar nadležan za poslove privrede bliže određuje poslove koji se u smislu 
ovog zakona smatraju starim i umetničkim zanatima, odnosno poslovima domaće 
radinosti, način sertifikovanja istih i vođenje posebne evidencije izdatih 
sertifikata. 
*Službeni glasnik RS, broj 44/2018
Poslovođa i ostali zaposleni 
Član 89. 
Preduzetnik može pisanim ovlašćenjem poveriti poslovođenje poslovno sposobnom 
fizičkom licu (u daljem tekstu: poslovođa). 
Poslovođenje iz stava 1. ovog člana može biti opšte ili ograničeno na jedno 
ili više izdvojenih mesta poslovanja. 
Poslovođa mora biti u radnom odnosu kod preduzetnika. 
Izuzetno od stava 3. ovog člana, ako je preduzetnik iz opravdanih razloga 
privremeno odsutan (bolest, školovanje, izbor na funkciju i sl.), a nema 
zaposlenog poslovođu, on može opšte poslovođenje poveriti članu svog porodičnog 
domaćinstva za vreme tog odsustva, bez obaveze da ga zaposli. 
Poslovođa ima svojstvo zastupnika iz člana 32. 
ovog zakona. 

Ako su za obavljanje delatnosti preduzetnika propisani posebni uslovi u pogledu 
ličnih kvalifikacija preduzetnika, poslovođa mora da ispunjava te uslove. 

Poslovođa se registruje u skladu sa zakonom o registraciji. 
Lica koja rade za preduzetnika moraju biti u radnom odnosu kod preduzetnika 
ili angažovana od strane preduzetnika po drugom osnovu u skladu sa zakonom. 

Izuzetno od stava 8. ovog člana, član porodičnog domaćinstva preduzetnika 
može raditi kod tog preduzetnika bez zasnivanja radnog odnosa: 
1) povremeno tokom dana i to isključivo u sedištu, ako je njegovo prisustvo 
neophodno zbog prirode delatnosti preduzetnika (da se trgovačka radnja 
preduzetnika ne bi zatvarala tokom radnog vremena, da bi se utovarila roba, da 
bi se očistio poslovni prostor i sl.); 
2) privremeno tokom osposobljavanja za obavljanje delatnosti starih i umetničkih 
zanata, odnosno poslova domaće radinosti, ako preduzetnik obavlja tu delatnost; 

3) u vreme kada preduzetnik koristi godišnji odmor u skladu sa zakonom. 

*Službeni glasnik RS, broj 44/2018
Prekid obavljanja delatnosti 
Član 90. 
Preduzetnik je u obavezi da o periodu prekida obavljanja delatnosti istakne 
obaveštenje na mestu u kome obavlja delatnost. 
Prekid obavljanja delatnosti se registruje u skladu sa zakonom o registraciji i 
ne može se utvrđivati retroaktivno. 
Gubitak svojstva preduzetnika i kontinuitet obavljanja delatnosti od strane 
naslednika 
Član 91. 
Preduzetnik gubi svojstvo preduzetnika brisanjem iz registra privrednih 
subjekata. 
Brisanje preduzetnika iz registra vrši se zbog prestanka obavljanja delatnosti. 

Preduzetnik prestaje sa obavljanjem delatnosti odjavom ili po sili zakona. 

Preduzetnik odjavu ne može izvršiti sa danom koji je raniji od dana podnošenja 
prijave o prestanku rada nadležnom registracionom organu. 
Brisanje iz registra se ne može vršiti retroaktivno. 
Preduzetnik prestaje sa obavljanjem delatnosti po sili zakona u sledećim slučajevima: 

1) smrću ili gubitkom poslovne sposobnosti; 
2) istekom vremena, ako je obavljanje delatnosti registrovano na određeno 
vreme; 
3) ako mu je poslovni račun u blokadi duže od dve 
godine neprekidno, na osnovu inicijative za pokretanje postupka brisanja 
preduzetnika iz registra, koju podnosi Narodna banka Srbije ili Poreska uprava;
4) ako je pravnosnažnom presudom utvrđena ništavost registracije 
preduzetnika; 
5) ako mu je pravnosnažnom presudom, izvršnom odlukom nadležnog organa ili 
suda časti komore u koju je učlanjen izrečena mera zabrane obavljanja delatnosti; 

6) u slučaju prestanka važenja odobrenja, saglasnosti ili drugog akta nadležnog 
organa koji je u skladu sa članom 4. stav 2. ovog zakona posebnim zakonom 
propisan kao uslov za registraciju; 
7) u drugim slučajevima propisanim zakonom. 
U slučaju smrti ili gubitka poslovne sposobnosti preduzetnika, naslednik, 
odnosno član njegovog porodičnog domaćinstva (bračni drug, deca, usvojenici i 
roditelji) koji je pri tom i sam poslovno sposobno fizičko lice može nastaviti 
obavljanje delatnosti na osnovu rešenja o nasleđivanju ili međusobnog sporazuma o 
nastavku obavljanja delatnosti, koji potpisuju svi naslednici, odnosno članovi 
porodičnog domaćinstva. 
Lice iz st. 7. i 9. ovog člana dužno je da u roku od 30 dana od dana smrti 
preduzetnika ili pravnosnažnosti rešenja kojim je 
utvrđen gubitak poslovne sposobnosti prijavi nastavak obavljanja delatnosti registru u skladu sa zakonom o 
registraciji. 
Poslovno sposobni naslednik može nastaviti obavljanje delatnosti preduzetnika i 
za života preduzetnika ako to pravo vrši na osnovu raspodele zaostavštine za 
života u skladu sa propisima kojima se uređuje nasleđivanje.

Ako su za obavljanje delatnosti preduzetnika propisani 
posebni uslovi u pogledu ličnih kvalifikacija preduzetnika, lice iz stava 7. 
ovog člana mora da ispunjava te uslove.
*Službeni glasnik RS, broj 44/2018
Nastavak obavljanja delatnosti u formi privrednog društva 
Član 92. 
Preduzetnik može doneti odluku o nastavku obavljanja delatnosti u formi 
privrednog društva, pri čemu se shodno primenjuju odredbe ovog zakona o osnivanju 
date forme društva. 
Brisan je raniji stav 2. (vidi član 38. Zakona - 
44/2018-27)
Na osnovu odluke iz stava 1. ovog člana vrši se istovremeno brisanje 
preduzetnika iz registra privrednih subjekata i registracija osnivanja privrednog 
društva iz stava 1. ovog člana koje preuzima sva prava i obaveze preduzetnika 
nastale iz poslovanja do trenutka osnivanja tog privrednog društva. 

Nakon gubitka svojstva preduzetnika u skladu sa stavom 
2. ovog člana, to 
fizičko lice ostaje odgovorno celokupnom svojom imovinom za sve obaveze nastale 
u vezi sa obavljanjem delatnosti do trenutka brisanja preduzetnika iz registra. 

*Službeni glasnik RS, broj 44/2018
DEO TREĆI 
PRAVNE FORME PRIVREDNIH DRUŠTAVA 
GLAVA I 
ORTAČКO DRUŠTVO 
1. Pojam i osnivanje 
Pojam i odgovornost za obaveze 
Član 93. 
Ortačko društvo je društvo dva ili više ortaka koji su neograničeno solidarno 
odgovorni celokupnom svojom imovinom za obaveze društva.

Ako ugovor o osnivanju društva ili drugi ugovor između ortaka sadrži odredbu o 
ograničenju odgovornosti ortaka prema trećim licima, ta odredba nema pravno 
dejstvo. 
Ugovor o osnivanju 
Član 94. 
Ugovor o osnivanju ortačkog društva sadrži naročito: 
1) podatke o ortacima iz člana 9a, kao i podatak o 
prebivalištu ortaka;
2) poslovno ime i sedište društva; 
3) pretežnu delatnost društva; 
4) označenje vrste i vrednosti uloga, kao i 
podatke o udelu svakog ortaka. 
Ugovor o osnivanju može da sadrži i druge elemente od značaja za društvo i 
ortake. 
Izmene i dopune ugovora o osnivanju društva vrše se jednoglasnom odlukom svih 
ortaka društva, ako ugovorom o osnivanju nije drugačije određeno. 
*Službeni glasnik RS, broj 44/2018
Ugovor ortaka 
Član 95. 
Izuzetno od člana 15. ovog zakona, ugovor ortaka zaključuju svi ortaci 
društva. 
2. Ulozi u društvo, ortački udeli i prenos udela 
Ulog i udeo 
Član 96. 
Ortaci u društvo unose uloge jednake vrednosti, ako ugovorom o osnivanju nije 
drugačije određeno. 
Izuzetno od člana 45. stav 3. ovog zakona, nenovčani ulog ortaka može biti i 
u radu i uslugama. 
Ortaci stiču udele u društvu srazmerne svojim ulozima u društvo, ako ugovorom 
o osnivanju nije drugačije određeno. 
Ortak nije dužan da poveća ulog iznad iznosa određenog ugovorom o osnivanju, 
ako ugovorom o osnivanju nije drugačije određeno. 
Ortak ne može smanjiti svoj ulog bez saglasnosti svih ostalih ortaka. 

Prenos udela 
Član 97. 
Udeo se prenosi pisanim ugovorom zaključenim između prenosioca i sticaoca, kao 
i na drugi način propisan zakonom. 
Potpisi na ugovoru iz stava 1. ovog člana overavaju se u skladu sa zakonom 
koji uređuje overu potpisa. 
Sticalac udela stiče udeo danom registracije prenosa udela u skladu sa 
zakonom o registraciji. 
Prenos udela između ortaka 
Član 98. 
Prenos udela između ortaka je slobodan, ako ugovorom o osnivanju nije 
drugačije određeno. 
Prenos udela trećim licima 
Član 99. 
Ako ugovorom o osnivanju nije drugačije određeno, ortak ne može bez 
saglasnosti ostalih ortaka: 
1) preneti svoj udeo trećem licu, što obuhvata i unos tog udela kao 
nenovčanog uloga u drugo privredno društvo; 
2) dati svoj udeo u zalogu trećem licu. 
Ako ortaci ne daju saglasnost na prenos udela trećem licu, ortak kome je 
saglasnost za prenos udela uskraćena može istupiti iz društva, u skladu sa 
članom 121. ovog zakona. 
Odgovornost kod prenosa udela 
Član 100. 
Prenosilac udela i sticalac udela odgovaraju neograničeno solidarno za sve 
obaveze prenosioca udela, koje proističu iz udela 
ili su u vezi sa udelom, prema društvu na dan registracije prenosa udela u 
skladu sa zakonom o registraciji, osim ako se svi ortaci ne sporazumeju 
drugačije. 
Zahtev društva iz stava 1. ovog člana, zastareva u roku od tri godine od dana 
registracije prenosa udela u skladu sa zakonom o registraciji. 
*Službeni glasnik RS, broj 44/2018
3. Poslovođenje 
Opšte pravilo 
Član 101. 
Svaki ortak ima ovlašćenje za obavljanje radnji u redovnom poslovanju društva 
(poslovođenje). 
Radnje koje ne spadaju u redovno poslovanje društva nisu obuhvaćene ovlašćenjem 
iz stava 1. ovog člana i mogu se obavljati samo uz saglasnost svih ortaka, ako 
ugovorom o osnivanju nije drugačije određeno. 
Izuzetno od stava 1. ovog člana, ako je ugovorom o osnivanju ili ugovorom 
ortaka određeno da su jedan ili više ortaka ovlašćeni za poslovođenje, ostali 
ortaci nemaju ovlašćenje za poslovođenje. 
Poslovođenje od strane više ortaka 
Član 102. 
Ako ovlašćenje za poslovođenje ima više ortaka, svaki ortak je ovlašćen da 
postupa samostalno, ali se drugi ortak ovlašćen za poslovođenje može usprotiviti 
preduzimanju određene radnje u kom slučaju ta radnja ne može biti preduzeta. 

Ako je ugovorom o osnivanju određeno da ortaci ovlašćeni za poslovođenje 
postupaju zajedno: 
1) za preduzimanje svake radnje potrebna je saglasnost svih ortaka ovlašćenih 
za poslovođenje, osim ako bi nepreduzimanje radnje usled nedostupnosti nekog od 
ortaka moglo prouzrokovati štetu društvu; 
2) svaki ortak je dužan da postupa po instrukcijama svakog od ostalih ortaka 
ovlašćenih za poslovođenje. 
U slučaju iz stava 2. tačka 2) ovog člana, ako ortak smatra da instrukcije 
drugog ortaka nisu primerene, o tome obaveštava sve ortake ovlašćene za 
poslovođenje radi zajedničkog odlučivanja, osim ako bi odlaganje radnje 
prouzrokovalo štetu društvu, kada može postupati samostalno, o čemu je dužan da 
bez odlaganja obavesti sve ostale ortake ovlašćene za poslovođenje. 

Prenos ovlašćenja na poslovođenje 
Član 103. 
Ortak ovlašćen na poslovođenje može preneti svoje ovlašćenje na poslovođenje na 
treće lice ili drugog ortaka, ako se sa tim saglase svi ortaci društva. 

Ortak koji prenese ovlašćenje na poslovođenje na treće lice odgovara za radnje 
tog lica u vršenju poslovođenja kao da ih je sam preduzeo. 
Otkazivanje ovlašćenja za poslovođenje 
Član 104. 
Ortak ovlašćen za poslovođenje može otkazati ovlašćenje za poslovođenje ako za 
to postoji opravdan razlog. 
U slučaju iz stava 1. ovog člana, ortak pisanim putem blagovremeno obaveštava 
sve ostale ortake društva o nameri da otkaže ovlašćenje za poslovođenje, kako bi 
omogućio ostalim ortacima da preduzmu ili organizuju preduzimanje radnji iz 
redovnog poslovanja društva. 
Ako ortak otkaže ovlašćenje za poslovođenje suprotno st. 1. i 2. ovog člana, 
dužan je da društvu nadoknadi time prouzrokovanu štetu. 
Oduzimanje ovlašćenja za poslovođenje ortaka 
Član 105. 
Ovlašćenje za poslovođenje ortaka može se oduzeti odlukom nadležnog suda po 
tužbi društva ili svakog od ortaka ako se utvrdi da za to postoje opravdani 
razlozi, a naročito: 
1) nesposobnost ortaka da pravilno vodi poslove društva; 
2) teža povreda dužnosti prema društvu. 
4. Prava ortaka 
Pravo na naknadu troškova 
Član 106. 
Ortak ima pravo na naknadu od društva svih troškova koje je imao u vezi sa 
poslovanjem ortačkog društva, a koji su s obzirom na okolnosti slučaja bili 
neophodni. 
Raspodela dobiti 
Član 107. 
Dobit društva se raspodeljuje između ortaka na jednake delove, ako ugovorom o 
osnivanju nije drugačije određeno. 
Pravo na informisanje 
Član 108. 
Ortak ovlašćen za poslovođenje obavezan je da: 
1) obaveštava sve druge ortake o poslovanju društva; 
2) na zahtev drugog ortaka društva pruži informacije o poslovanju društva; i 

3) preda finansijske izveštaje i drugu dokumentaciju na uvid svim ortacima. 

Ortak ima pravo da se lično informiše o stanju i poslovanju društva, kao i na 
pristup i kopiranje poslovnih knjiga i druge dokumentacije društva, o svom trošku. 

Na ostvarivanje prava ortaka na pristup i kopiranje knjiga i druge dokumentacije 
društva sudskim putem shodno se primenjuju odredbe ovog zakona o ostvarivanju 
prava na informisanje člana društva s ograničenom odgovornošću. 
Izuzetak od pravila o zabrani konkurencije 
Član 109. 
Ne postoji povreda pravila o zabrani konkurencije iz člana 75. ovog zakona 
ako je ostalim ortacima pri stupanju ortaka u društvo bilo poznato da taj ortak 
ima svojstvo člana u konkurentskom društvu ili drugi pravni odnos sa 
konkurentskim društvom, a pristupanje društvu mu nije bilo uslovljeno prestankom 
svojstva člana u konkurentskom društvu, odnosno prestankom drugog pravnog odnosa 
sa konkurentskim društvom. 
Odlučivanje ortaka društva 
Član 110. 
Ortaci odluke donose jednoglasno, ako ugovorom o osnivanju nije drugačije 
određeno. 
Ako je ugovorom o osnivanju određeno da se određene ili sve odluke donose 
većinom glasova, svaki ortak ima jedan glas, ako ugovorom o osnivanju nije 
drugačije određeno. 
Za donošenje odluke o pitanjima koja su izvan redovne delatnosti društva, kao i 
odluke o prijemu novog ortaka u društvo neophodna je saglasnost svih ortaka. 

5. Pravni odnosi društva i ortaka prema trećim licima 
Zastupanje društva 
Član 111. 
Svaki ortak je ovlašćen da samostalno zastupa društvo, ako ugovorom o 
osnivanju nije drugačije određeno. 
Izjava volje trećih lica učinjena bilo kom od ortaka 
ovlašćenih da zastupaju društvo zajedno smatraće se da je učinjena društvu.
Brisani su raniji st. 3. i 4. (vidi član 41. Zakona - 
44/2018-27)
*Službeni glasnik RS, broj 44/2018
Otkaz ovlašćenja za zastupanje 
Član 112. 
Ortak može otkazati ovlašćenje za zastupanje društva, ako za to postoji 
opravdan razlog. 
U slučaju iz stava 1. ovog člana, ortak pisanim putem blagovremeno obaveštava 
sve ostale ortake društva o nameri da otkaže ovlašćenje za zastupanje, kako bi 
omogućio ostalim ortacima da preuzmu poslove zastupanja društva. 
Ako ortak otkaže ovlašćenje za zastupanje suprotno st. 1. i 2. ovog člana, 
dužan je da društvu nadoknadi time prouzrokovanu štetu. 
Oduzimanje ovlašćenja za zastupanje 
Član 113. 
Ovlašćenje za zastupanje može se oduzeti odlukom nadležnog suda po tužbi 
društva ili svakog od ortaka ako se utvrdi da za to postoje opravdani razlozi, 
kojima se naročito smatra: 
1) nesposobnost ortaka da zastupa društvo; 
2) teža povreda dužnosti prema društvu. 
Zastupanje društva u sporu sa ortakom koji je ovlašćen za zastupanje 

Član 114. 
Ortak koji je ovlašćen za zastupanje ne može izdati punomoćje za zastupanje 
niti zastupati društvo u sporu u kojem je suprotna strana, a u slučaju da 
društvo nema drugog ortaka koji je ovlašćen za zastupanje to punomoćje izdaju svi 
preostali ortaci zajednički. 
Prigovori i kompenzacija 
Član 115. 
Ako poverilac društva zahteva od ortaka ispunjenje obaveze društva: 

1) ortak može istaći lične prigovore kao i prigovore koje može istaći i samo 
društvo; 
2) ortak može odbiti ispunjenje obaveze ako poverilac može namiriti svoje 
potraživanje kompenzacijom sa društvom. 
Odgovornost novog ortaka 
Član 116. 
Lice koje posle osnivanja društva stekne svojstvo ortaka odgovara za obaveze 
društva kao i postojeći ortaci, uključujući i obaveze nastale pre njegovog 
pristupanja društvu. 
Odredbe ugovora o osnivanju koje su u suprotnosti sa stavom 1. ovog člana 
nemaju pravno dejstvo prema trećim licima. 
6. Prestanak ortačkog društva i svojstva ortaka 
Član 117. 
Ortačko društvo prestaje brisanjem iz registra privrednih subjekata u slučaju: 

1) okončanja likvidacije društva;
2) zaključenja stečaja društva; 
3) statusne promene. 
Svojstvo ortaka u ortačkom društvu prestaje u slučaju: 
1) smrti ortaka; 
2) brisanja ortaka koji je pravno lice iz nadležnog registra
; 
3) istupanja ortaka; 
4) isključenja ortaka; 
5) u drugim slučajevima određenim ugovorom o osnivanju. 
*Službeni glasnik RS, broj 44/2018
Prestanak društva po odluci suda
*Službeni glasnik RS, broj 44/2018
Član 118. 
Po tužbi nekog od ortaka nadležni sud donosi presudu 
kojom određuje prestanak društva kada za to postoji opravdan razlog.
Opravdan razlog u smislu stava 1. ovog člana postoji 
ako ortaci ne mogu da vode poslove društva zbog međusobnog neslaganja ili ako iz 
drugih razloga nije moguće da društvo nastavi poslovanje u skladu sa ovim 
zakonom, odnosno ugovorom o osnivanju.
Ništav je sporazum kojim se isključuje ili ograničava 
pravo ortaka na podnošenje tužbe iz stava 1. ovog člana.
Tužba iz stava 1. ovog člana podnosi se protiv 
društva.
*Službeni glasnik RS, broj 44/2018
Nastavljanje društva sa naslednicima 
Član 119. 
U slučaju smrti ortaka, udeo ortaka se ne nasleđuje već se raspoređuje 
srazmerno na preostale ortake, ako ugovorom o osnivanju nije određeno da društvo 
nastavlja da posluje sa naslednicima preminulog ortaka. 
Ako je ugovorom o osnivanju određeno da društvo nastavlja da posluje sa 
naslednicima preminulog ortaka, a naslednici se sa time ne saglase, udeo ortaka 
se raspoređuje srazmerno na preostale ortake. 
Ako je ugovorom o osnivanju određeno da društvo 
nastavlja da posluje sa naslednicima preminulog ortaka, naslednici mogu u roku od 
30 dana od dana pravnosnažnog okončanja ostavinskog postupka da zahtevaju od 
društva da stupe na mesto preminulog ortaka.
Naslednici ortaka koji ne stupe na mesto preminulog 
ortaka, u slučaju iz st. 1, 2. i 3. ovog člana, imaju pravo na isplatu naknade 
za udeo srazmerno svom naslednom delu, u skladu sa odredbama člana 122. ovog 
zakona.
Ako je ugovorom o osnivanju određeno da društvo nastavlja da posluje sa 
naslednicima preminulog ortaka, naslednici se sa time mogu saglasiti tako da 
stupe na mesto preminulog ortaka ili da zahtevaju da ortačko društvo promeni 
pravnu formu u komanditno društvo, a da oni steknu status komanditora. 

Ako naslednici zahtevaju da ortačko društvo promeni pravnu formu u komanditno 
društvo u skladu sa stavom 5. ovog člana, a preostali ortaci društva to odbiju, 
naslednici stupaju na mesto preminulog ortaka i mogu istupiti iz društva u 
skladu sa odredbama ovog zakona o istupanju ortaka. 
Ako naslednici istupe iz društva u skladu sa stavom 
6. ovog člana, oni 
odgovaraju za do tada nastale obaveze društva po propisima koji uređuju 
odgovornost naslednika za dugove ostavioca. 
Ugovorom o osnivanju može se ugovoriti visina udela u dobiti za komanditore, u 
slučaju nastavljanja društva sa naslednicima i promene pravne forme društva u 
komanditno društvo, koja može biti različita od visine udela u dobiti koju je 
ostavilac imao kao ortak. 
*Službeni glasnik RS, broj 44/2018
Isključenje ortaka 
Član 120. 
Na isključenje ortaka shodno se primenjuju odredbe ovog zakona o isključenju člana 
društva s ograničenom odgovornošću. 
Istupanje ortaka 
Član 121. 
Ortak može da istupi iz društva podnošenjem pisanog obaveštenja o istupanju 
ostalim ortacima. 
Pisano obaveštenje iz stava 1. ovog člana podnosi se najmanje šest meseci pre 
isteka poslovne godine, ako ugovorom o osnivanju nije drugačije određeno. 

Ortak koji podnese pisano obaveštenje o istupanju u skladu sa 
stavom 2. ovog člana 
istupa iz društva istekom poslovne godine u kojoj je obaveštenje dato (dan 
istupanja). 
Pravo ortaka na istupanje ne može se ograničiti niti isključiti. 

*Službeni glasnik RS, broj 44/2018
Posledice istupanja ortaka iz društva 
Član 122. 
Udeo ortaka koji istupi iz društva raspoređuje se srazmerno na preostale 
ortake, ako ugovorom o osnivanju nije drugačije određeno. 
Društvo je u obavezi da u roku od šest meseci od dana istupanja, osim ako je 
drugi rok određen ugovorom o osnivanju, isplati ortaku koji istupa iz društva u 
novcu ono što bi on primio u slučaju likvidacije društva na dan istupanja, ne 
uzimajući u obzir tekuće i nezavršene poslove. 
Ako je vrednost imovine društva na dan istupanja nedovoljna za pokriće obaveza 
društva, ortak koji istupa iz društva je u obavezi da isplati društvu deo 
nepokrivenog iznosa srazmerno svom udelu u društvu u roku od šest meseci, ako 
ugovorom o osnivanju nije određen drugi rok. 
Solidarna odgovornost ortaka koji istupa iz društva za obaveze društva 
nastale do dana istupanja prestaje po isteku perioda od pet godina od dana 
istupanja, ako ugovorom o osnivanju nije određen duži period. 
Učešće ortaka koji je istupio iz društva u nezavršenim poslovima 

Član 123. 
Ortak koji istupa iz društva učestvuje u dobiti i gubitku iz poslova koji u 
vreme njegovog istupanja još nisu bili završeni, ako ugovorom o osnivanju nije 
drugačije određeno. 
Ortak koji je istupio iz društva može na kraju svake poslovne godine 
zahtevati da se napravi obračun o poslovima završenim u toj godini, da mu se 
isplati ono što mu iz toga pripada i da mu se podnese izveštaj o stanju poslova 
koji još nisu završeni. 
Zaštita poverilaca ortaka 
Član 124. 
Poverilac koji ima dospelo potraživanje prema ortaku po osnovu 
izvršne isprave u skladu sa zakonom kojim se 
uređuje izvršenje i obezbeđenje, ima pravo da u pisanoj formi zahteva od društva da mu isplati u 
novcu ono što bi ortak primio u slučaju likvidacije društva, ali samo do visine 
svog potraživanja. 
Društvo je dužno da bez odlaganja obavesti ortaka o prijemu zahteva iz stava 
1. ovog člana. 
Danom isplate poverioca od strane društva u skladu sa stavom 1. ovog člana 
ortak gubi svojstvo ortaka, a njegov udeo raspodeljuje se ostalim ortacima na 
jednake delove. 
Ortak koji je izgubio to svojstvo u skladu sa stavom 3. ovog člana zadržava 
pravo na isplatu u novcu onoga što bi primio u slučaju likvidacije društva 
umanjeno za iznos isplaćen njegovom poveriocu. 
U slučaju da u roku od šest meseci od dana dostave zahteva iz stava 1. ovog 
člana društvo ne izvrši isplatu poveriocu ortaka, poverilac ortaka može 
zahtevati namirenje svog potraživanja na imovini 
društva do visine onoga što bi ortak primio u slučaju likvidacije društva, u 
skladu sa zakonom kojim se uređuje izvršenje i obezbeđenje. 
Brisan je raniji stav 6. (vidi član 46. Zakona - 
44/2018-27)
*Službeni glasnik RS, broj 44/2018
GLAVA II 
КOMANDITNO DRUŠTVO 
1. Pojam, osnivanje i evidencija podataka o članovima društva

Pojam i odgovornost 
Član 125. 
Кomanditno društvo je privredno društvo koje ima najmanje dva člana, od kojih 
najmanje jedan za obaveze društva odgovara neograničeno solidarno (komplementar), 
a najmanje jedan odgovara ograničeno do visine svog neuplaćenog, odnosno neunetog 
uloga (komanditor). 
Primena odredaba o ortačkom društvu 
Član 126. 
Na komanditno društvo primenjuju se odredbe ovog zakona o ortačkom društvu, 
ako ovim zakonom nije drugačije uređeno. 
Кomplementari imaju status ortaka ortačkog društva, u skladu sa ovim zakonom. 

Ugovor o osnivanju 
Član 127. 
Pored elemenata iz člana 94. ovog zakona, ugovor o osnivanju komanditnog 
društva obavezno sadrži i oznaku koji je član društva komplementar, a koji je 
komanditor. 
Evidencija podataka o članovima društva 
Član 128. 
Кomanditno društvo dužno je da vodi evidenciju podataka o članovima društva, 
u skladu sa članom 144. ovog zakona. 
2. Ulog, udeo i dobit i gubitak 
Ulog, udeo i prenos udela 
Član 129. 
Na uloge i udele komplementara u društvu shodno se primenjuju odredbe člana 
96. ovog zakona o ulozima i udelima ortaka. 
Na prenos udela komplementara shodno se primenjuju odredbe o prenosu udela 
ortaka iz čl. 97. do 100. ovog zakona. 
Кomanditor može slobodno preneti svoj udeo ili deo udela na drugog 
komanditora ili na treće lice. 
Dobit i gubitak 
Član 130. 
Кomanditori i komplementari učestvuju u deobi dobiti i pokriću gubitka 
društva srazmerno svojim udelima u društvu, ako osnivačkim aktom nije drugačije 
određeno. 
3. Vođenje poslova, zastupanje društva i prava komanditora 
Član 131. 
Кomlementari vode poslove društva i zastupaju ga. 
Кomanditori ne mogu voditi poslove društva niti ga zastupati. 
Izuzetno od st. 1. i 2. ovog člana, komanditor se može usprotiviti samo 
preduzimanju radnji ili zaključenju poslova od strane komplementara koji su van 
redovnog poslovanja društva, u kom slučaju komplementar ne može preduzeti tu 
radnju odnosno zaključiti taj posao. 
Кomanditoru se može dati prokura odlukom svih komplementara.

Кomanditorovo pravo nadzora 
Član 132. 
Кomanditor ima pravo da zahteva kopije godišnjih finansijskih izveštaja 
društva radi provere njihove ispravnosti, kao i da mu se u tu svrhu dozvoli uvid 
u poslovne knjige i dokumenta društva. 
Ako komanditoru nije omogućeno vršenje prava iz stava 1. ovog člana u roku od 
osam dana od dana kada je podneo odgovarajući zahtev, komanditor može tražiti da 
sud u vanparničnom postupku naloži društvu da postupi po njegovom zahtevu. 

Postupak iz stava 2. ovog člana je hitan i sud je dužan da odluku po zahtevu 
donese u roku od osam dana od dana prijema zahteva. 
Кomanditor nema pravo na informisanje iz člana 108. ovog zakona. 

Кomanditor može imati i druga prava u pogledu pristupa dokumentima društva 
ako je to određeno ugovorom o osnivanju. 
Isplata dobiti komanditoru 
Član 133. 
Udeo u dobiti isplaćuje se komanditoru srazmerno visini njegovog uloga, osim 
ako je ugovorom o osnivanju drugačije određeno, a u roku koji je određen ugovorom 
o osnivanju, odnosno odlukom komplementara ako taj rok nije određen ugovorom o 
osnivanju. 
Ako u skladu sa stavom 1. ovog člana o roku za isplatu dobiti odlučuju 
komplementari, taj rok ne može biti duži od 90 dana računajući od dana usvajanja 
godišnjih finansijskih izveštaja društva. 
4. Odgovornost komanditora 
Odgovornost komanditora 
Član 134. 
Кomanditor ne odgovara za obaveze društva ako je u celini uplatio ulog koji 
je preuzeo ugovorom o osnivanju. 
Ako komanditor ne uplati u celini ulog na koji se obavezao ugovorom o 
osnivanju, on odgovara solidarno sa komplementarima poveriocima društva do visine 
neuplaćenog odnosno neunetog uloga u društvo. 
U pogledu visine uplaćenog odnosno unetog uloga u društvo u smislu stava 1. 
ovog člana merodavna je vrednost tog uloga koja je registrovana u skladu sa 
zakonom o registraciji. 
Odredba ugovora između komplementara, odnosno komplementara i komanditora, 
kojom se komanditor oslobađa u celosti ili delimično obaveze uplate svoga uloga 
ili mu se ta obaveza odlaže, bez dejstva je prema poveriocima društva. 

Slučajevi odgovornosti komanditora kao komplementara 
Član 135. 
Кomanditor odgovara kao komplementar prema trećim licima ako je njegovo ime, 
uz njegovu saglasnost, uneto u poslovno ime komanditnog društva. 
Odgovornost novog komanditora 
Član 136. 
Lice koje pristupi društvu kao komanditor odgovara u skladu sa odredbama 
člana 135. ovog zakona i za obaveze koje su nastale do trenutka njegovog 
pristupanja društvu. 
5. Prestanak statusa člana društva i prestanak društva 
Prestanak statusa komplementara i komanditora i promena pravne forme 

Član 137.
Кomanditno društvo ne prestaje u slučaju smrti 
komanditora, odnosno prestanka komanditora koji je pravno lice.
U slučaju iz stava 1. ovog člana, naslednici 
komanditora, odnosno pravni sledbenici ako je u pitanju pravno lice, stupaju na 
njegovo mesto.
Ako iz komanditnog društva istupe svi komplementari, a 
najmanje jedan novi komplementar nije primljen u roku od tri meseca od dana 
istupanja poslednjeg komplementara, komanditori mogu u tom roku doneti jednoglasno 
odluku o promeni pravne forme, u skladu sa ovim zakonom.
U slučaju smrti jedinog komplementara društvo nastavlja 
da posluje sa naslednicima preminulog komplementara, ako naslednici u roku od 
tri meseca od dana pravnosnažnog okončanja ostavinskog postupka zahtevaju upis 
promene komplementara u registar.
Naslednici komplementara koji ne stupe na mesto 
preminulog komplementara, u slučaju iz stava 4. ovog člana, imaju pravo na 
isplatu naknade za udeo srazmerno svom naslednom delu, u skladu sa odredbama 
člana 122. ovog zakona.
Ako iz komanditnog društva istupe svi komanditori, a 
najmanje jedan novi komanditor nije primljen u roku od tri meseca od dana istupanja 
poslednjeg komanditora, komplementari mogu u tom roku doneti jednoglasno odluku o 
promeni pravne forme, u skladu sa ovim zakonom.
Izvršene promene iz st. 3, 4. i 6. ovog člana 
registruju se u skladu sa zakonom o registraciji.
*Službeni glasnik RS, broj 44/2018
Prestanak komanditnog društva 
Član 138. 
Na prestanak komanditnog društva shodno se primenjuju odredbe ovog zakona o 
prestanku ortačkog društva. 
GLAVA III 
DRUŠTVO S OGRANIČENOM ODGOVORNOŠĆU 
1. Pojam, odgovornost i sloboda ugovaranja 
Pojam i odgovornost 
Član 139. 
Društvo s ograničenom odgovornošću je društvo u kome jedan ili više članova 
društva imaju udele u osnovnom kapitalu društva, s tim da članovi društva ne 
odgovaraju za obaveze društva osim u slučajevima predviđenim članom 18. ovog 
zakona. 
Načelo slobode ugovaranja 
Član 140. 
Članovi društva s ograničenom odgovornošću svoje međusobne odnose u društvu, 
kao i odnose sa društvom, uređuju slobodno, ako ovim zakonom nije drugačije 
uređeno. 
1.1. Sadržina i izmene osnivačkog akta 
Sadržina osnivačkog akta 
Član 141. 
Osnivački akt društva sadrži naročito: 
1) podatke o članovima društva iz člana 9a ovog 
zakona, kao i podatak o prebivalištu člana društva;
2) poslovno ime i sedište društva; 
3) pretežnu delatnost društva; 
4) ukupan iznos osnovnog kapitala društva; 
5) iznos novčanog uloga, odnosno novčanu vrednost i opis nenovčanog uloga 
svakog člana društva; 
6) vreme uplate, odnosno unošenja uloga u osnovni kapital društva; 

7) udeo svakog člana društva u ukupnom osnovnom kapitalu izražen u 
procentima; 
8) određivanje organa društva i njihovih nadležnosti. 
Ako osnivački akt ne sadrži odredbe o nadležnostima organa društva, organi 
društva imaju nadležnosti predviđene ovim zakonom. 
*Službeni glasnik RS, broj 44/2018
Izmene osnivačkog akta 
Član 142. 
Osnivački akt društva s ograničenom odgovornošću menja se običnom većinom 
glasova svih članova društva, ako osnivačkim aktom nije predviđena veća većina. 

Odluka o izmenama osnivačkog akta kojom se umanjuju prava nekog člana društva 
može biti doneta samo uz saglasnost tog člana, a naročito u slučaju: 

1) ukidanja ili ograničavanja prava prečeg upisa ili prava preče kupovine 
udela; 
2) izmene većine potrebne za odlučivanje u skupštini; 
3) uvođenja ili povećanja obaveze dodatnih uplata; 
4) izmene pravila o povlačenju i poništenju udela; 
5) izmene pravila o isključenju člana društva; 
6) izmene pravila o imenovanju direktora, kao i članova nadzornog odbora ako 
je upravljanje društvom dvodomno, kojim se menjaju prava člana društva na 
predlaganje određenog broja tih lica. 
1.2. Sticanje svojstva člana društva i evidencija podataka o članovima društva 

Sticanje i prestanak svojstva člana društva 
Član 143. 
Svojstvo člana društva stiče se danom registracije vlasništva nad udelom u 
skladu sa zakonom o registraciji. 
Svojstvo člana društva prestaje danom registracije prestanka svojstva člana 
društva u skladu sa zakonom o registraciji. 
Evidencija podataka o članovima društva i dostavljanje članovima društva 

Član 144. 
Društvo je dužno da vodi evidenciju o adresi koju svaki od članova, svaki od 
suvlasnika udela i zajednički punomoćnik suvlasnika udela odredi kao svoju 
adresu za prijem pošte od društva i o kojoj obavesti društvo, s tim da ta lica 
mogu kao svoju adresu za prijem pošte označiti adresu za prijem elektronske 
pošte (evidencija podataka o članovima društva). 
Direktor odgovara društvu i licu iz stava 1. ovog člana za tačnost i 
blagovremenost unosa u evidenciju podataka o članovima društva, a o izvršenom 
unosu ili stanju te evidencije izdaje potvrdu na zahtev tog lica. 
Lice iz stava 1. ovog člana dužno je da o svojoj adresi za prijem pošte, kao 
i o svakoj promeni te adrese, obavesti društvo bez odlaganja, a najkasnije u roku 
od osam dana od dana nastupanja promene. 
Dostavljanje licima iz stava 1. ovog člana vrši se na 
adresu iz evidencije podataka o članovima društva, a dostavljanje se smatra 
izvršenim danom slanja preporučene pošiljke na tu adresu, odnosno danom slanja 
elektronske pošte.
*Službeni glasnik RS, broj 44/2018
2. Osnovni kapital 
Minimalni osnovni kapital 
Član 145. 
Osnovni kapital društva iznosi najmanje 100 dinara, osim ako je posebnim 
zakonom predviđen veći iznos osnovnog kapitala za društva koja obavljaju određene 
delatnosti. 
Povećanje osnovnog kapitala 
Član 146. 
Osnovni kapital povećava se: 
1) novim ulozima postojećih članova ili člana koji pristupa društvu; 

2) pretvaranjem rezervi ili dobiti društva u osnovni kapital;

3) pretvaranjem (konverzijom) potraživanja prema društvu u osnovni kapital; 

4) statusnim promenama koje imaju za posledicu povećanje osnovnog kapitala; 

5) pretvaranjem (konverzijom) dodatnih uplata u osnovni kapital. 

Osnovni kapital povećava se na osnovu odluke skupštine. 
Odluka skupštine o povećanju osnovnog kapitala može se 
doneti i pre potpune uplate, odnosno unosa uloga postojećih članova društva, pod 
uslovom da član koji pristupa istovremeno sa pristupanjem uplati, odnosno unese 
svoj ulog u celosti.
Članovi društva imaju pravo prečeg upisa udela prilikom povećanja osnovnog 
kapitala novim ulozima u srazmeri sa svojim udelima, osim ako je osnivačkim 
aktom drugačije određeno. 
Odredbe ovog zakona o povećanju osnovnog kapitala 
akcionarskog društva shodno se primenjuju i na povećanje osnovnog kapitala društva 
s ograničenom odgovornošću, osim u slučaju iz stava 3. ovog člana.
*Službeni glasnik RS, broj 44/2018
Smanjenje osnovnog kapitala 
Član 147. 
Osnovni kapital društva s ograničenom odgovornošću 
može se smanjiti, ali ne ispod minimalnog osnovnog kapitala iz člana 145. ovog 
zakona:
1) radi pokrića gubitaka društva;
2) radi stvaranja ili povećanja rezervi društva za 
pokrivanje budućih gubitaka ili za povećanje osnovnog kapitala iz neto imovine 
društva;
3) u slučajevima iz člana 46. stav 3. i čl. 155. 
i 159. ovog zakona;
4) u slučaju poništenja rezervisanog sopstvenog 
udela.
Odluku o smanjenju osnovnog kapitala donosi skupština 
većinom od dve trećine od ukupnog broja glasova svih članova društva, osim ako 
osnivačkim aktom nije predviđena drugačija većina, ali ne manja od obične većine 
od ukupnog broja glasova članova društva koji imaju pravo glasa po određenom 
pitanju.
Odluka iz stava 2. ovog člana registruje se u skladu 
sa zakonom o registraciji najkasnije u roku od tri meseca od dana donošenja.
Odluka iz stava 2. ovog člana koja nije registrovana u 
skladu sa stavom 3. ovog člana ništava je.
Odluka iz stava 2. ovog člana obavezno sadrži poziv 
poveriocima da prijave svoja potraživanja radi obezbeđenja tih potraživanja, ako se 
smanjenje osnovnog kapitala vrši uz primenu odredaba člana 147a ovog zakona o 
zaštiti poverilaca.
*Službeni glasnik RS, broj 44/2018
**Službeni glasnik RS, broj 91/2019
Zaštita poverilaca
*Službeni glasnik RS, broj 44/2018
Član 147a
Odluka o smanjenju osnovnog kapitala društva objavljuje 
se u registru u neprekidnom trajanju od tri meseca počev od dana registracije u 
skladu sa članom 147. ovog zakona.
Društvo je dužno da poveriocima koji su poznati 
društvu, a čija pojedinačna potraživanja iznose najmanje 2.000.000 dinara u 
protivvrednosti bilo koje valute po srednjem kursu Narodne banke Srbije na dan 
registracije odluke o smanjenju osnovnog kapitala u skladu sa članom 147. stav 3. 
ovog zakona uputi i pisano obaveštenje o toj odluci, najkasnije 30 dana po 
sprovedenoj registraciji te odluke.
Poverioci čija su potraživanja, nezavisno od datuma 
dospeća, nastala pre isteka roka od 30 dana od dana objave odluke o smanjenju 
osnovnog kapitala društva, mogu pisanim putem tražiti od društva obezbeđenje tih 
potraživanja do isteka perioda objave odluke iz stava 1. ovog člana.
Poverioci koji su tražili obezbeđenje potraživanja u 
skladu sa stavom 3. ovog člana i koji od društva ne dobiju obezbeđenje tih 
potraživanja u roku od dva meseca po isteku roka iz stava 1. ovog člana, niti im 
društvo izmiri ta potraživanja, mogu u daljem roku od mesec dana protiv društva 
podneti tužbu nadležnom sudu radi ustanovljavanja obezbeđenja svojih potraživanja, 
ako je izmirenje njihovih potraživanja ugroženo predmetnim smanjenjem osnovnog 
kapitala, o čemu su, u tom roku, dužni da pisanim putem obaveste društvo.
Prilikom odlučivanja po tužbi iz stava 4. ovog člana 
sud će posebno voditi računa o tome da li je traženo obezbeđenje neophodno u cilju 
zaštite poverilaca imajući u vidu imovinu društva.
Izuzetno od stava 3. ovog člana, obezbeđenje 
potraživanja ne mogu tražiti:
1) poverioci čija potraživanja spadaju u prvi ili drugi 
isplatni red u smislu zakona kojim se uređuje stečaj;
2) poverioci čije je potraživanje obezbeđeno.
U slučaju smanjenja osnovnog kapitala društvo može 
vršiti plaćanja članovima samo po isteku roka od 30 dana od dana registracije 
smanjenja osnovnog kapitala u skladu sa zakonom o registraciji.
*Službeni glasnik RS, broj 44/2018
Izuzeci od primene odredaba o zaštiti poverilaca
*Službeni glasnik RS, broj 44/2018
Član 147b
Odredbe člana 147a ovog zakona o zaštiti poverilaca ne 
primenjuju se u slučaju kada se:
1) poništavaju sopstveni udeli koje je društvo 
besteretno steklo i za koje su ulozi u potpunosti uplaćeni, odnosno uneti;
2) udeo člana, koji je u potpunosti uplatio, odnosno 
uneo svoj ulog, povlači i poništava isplatom na teret sredstava rezervi koje se 
mogu koristiti za te namene, pri čemu je društvo u obavezi da poštuje odredbe 
člana 275. ovog zakona o ograničenjima plaćanja;
3) pokrivaju gubici društva;
4) stvaraju ili povećavaju rezerve za pokrivanje 
budućih gubitaka društva ili za povećanje osnovnog kapitala iz neto imovine 
društva;
5) poništavaju rezervisani sopstveni udeli.
Smanjenje osnovnog kapitala društva u slučaju iz stava 
1. tačka 3) ovog člana može se vršiti samo ako društvo, prema objavljenom 
godišnjem finansijskom izveštaju za godinu koja prethodi godini u kojoj se odluka 
donosi, ne raspolaže neraspoređenom dobiti i rezervama koje se mogu koristiti za 
te namene, i to u iznosu koji ne može biti veći od iznosa gubitaka koji se 
pokrivaju.
Rezerve iz stava 1. tačka 4) ovog člana po sprovedenom 
smanjenju kapitala ne mogu biti veće od 10% osnovnog kapitala.
*Službeni glasnik RS, broj 44/2018
**Službeni glasnik RS, broj 91/2019
Registracija smanjenja osnovnog kapitala i dejstvo 
registracije
Član 147v
Osnovni kapital društva smatra se smanjenim danom 
registracije u registru privrednih subjekata.
*Službeni glasnik RS, broj 44/2018
Brisan je naziv iznad člana 148. (vidi član 6. Zakona - 99/2011-14)
Član 148.  
Brisan je (vidi član 6. Zakona - 99/2011-14) 
 
Brisan je naziv člana 149. 
(vidi član 53. Zakona - 44/2018-27)
Član 149.  
Brisan je (vidi član 53. 
Zakona - 44/2018-27)
3. Udeli 
3.1. Osnovna pravila 
Pravna priroda udela 
Član 150. 
Udeli nisu hartije od vrednosti. 
Udeli se ne mogu sticati, niti se njima može raspolagati upućivanjem javne 
ponude u smislu zakona kojim se uređuje tržište kapitala. 
Sticanje udela 
Član 151. 
Član društva stiče udeo u društvu srazmerno vrednosti njegovog uloga u ukupnom 
osnovnom kapitalu društva, osim ako je osnivačkim aktom pri osnivanju društva ili 
jednoglasnom odlukom skupštine određeno drugačije. 
Član društva može imati samo jedan udeo u društvu. 
Ako član društva stekne više udela, ti udeli se spajaju i zajedno čine jedan 
udeo. 
Prava po osnovu udela 
Član 152. 
Član društva po osnovu udela ima sledeća prava: 
1) pravo glasa u skupštini; 
2) pravo na učešće u dobiti društva; 
3) pravo na učešće u likvidacionom ostatku; 
4) druga prava predviđena ovim zakonom. 
Prava člana društva iz stava 1. ovog člana srazmerna su učešću udela tog 
člana u osnovnom kapitalu društva, osim ako je osnivačkim aktom određeno 
drugačije. 
Suvlasništvo na udelu 
Član 153. 
Udeo može pripadati većem broju lica (suvlasnici udela). 
Suvlasnici udela svoje međusobne odnose u vezi sa 
suvlasničkim udelima uređuju posebnim ugovorom.
Suvlasnici udela svoja prava glasa po osnovu udela ostvaruju preko jednog 
zajedničkog punomoćnika, o čijem identitetu su dužni da obaveste društvo. 

Suvlasnici udela se u odnosu prema društvu smatraju jednim članom i 
neograničeno solidarno odgovaraju društvu za sve obaveze u vezi sa tim udelom. 

Pravne radnje i obaveštenja koje društvo preduzme, odnosno uputi zajedničkom 
punomoćniku iz stava 3. ovog člana imaju dejstvo prema svim suvlasnicima udela. 

Do dana dostavljanja društvu obaveštenja o imenovanju zajedničkog punomoćnika iz 
stava 3. ovog člana: 
1) udeo suvlasnika neće se računati za potrebe glasanja i utvrđivanja kvoruma 
na skupštini članova društva; 
2) pravne radnje koje društvo preduzme prema jednom suvlasniku imaju dejstvo 
prema svim suvlasnicima. 
*Službeni glasnik RS, broj 44/2018
Finansijska podrška društva za sticanje udela u društvu 
Član 154. 
Društvo ne može, neposredno ili posredno, pružati finansijsku podršku bilo 
koje vrste svojim članovima, zaposlenima ili trećim licima za sticanje udela u 
društvu, a naročito davati zajmove, garancije, jemstva, obezbeđenja i slično. 

Pravni posao koji je suprotan odredbi stava 1. ovog člana ništav je. 

Povlačenje i poništenje udela 
Član 155. 
Društvo može povući i poništiti udeo člana društva samo u slučajevima i na 
način izričito predviđen osnivačkim aktom, koji je važio na dan kada je član 
društva čiji se udeo povlači i poništava stekao taj udeo. 
Društvo može povući i poništiti udeo člana društva i ako nije ispunjen uslov 
iz stava 1. ovog člana, ako je izmenom osnivačkog akta za koju je glasao taj 
član društva to predviđeno. 
Odluku o povlačenju i poništenju udela člana društva donosi skupština. 

Odluka o povlačenju i poništenju udela člana društva sadrži: 
1) osnov povlačenja i poništenja; 
2) činjenice iz kojih proizlazi da su ostvareni uslovi za donošenje odluke o 
povlačenju i poništenju udela; 
3) iznos i rok za isplatu naknade za udeo članu društva čiji se udeo povlači 
i poništava, koji ne može biti duži od dve godine; 
4) dejstvo poništenja udela na osnovni kapital društva. 
Prilikom povlačenja i poništenja udela sprovodi se postupak smanjenja osnovnog 
kapitala društva, u kome nije potrebno donositi posebnu odluku o smanjenju 
kapitala. 
Zabrana zalaganja udela u korist društva 
Član 156. 
Društvo ne može uzeti u zalogu udeo člana društva u tom društvu. 

3.2. Sopstveni udeli društva 
Sticanje sopstvenog udela 
Član 157. 
Sopstvenim udelom društva u smislu ovog zakona smatra se udeo ili deo udela 
koji društvo stekne od svog člana. 
Društvo može sticati sopstvene udele na osnovu odluke skupštine: 

1) besteretnim pravnim poslom; 
2) po osnovu isključenja člana društva; 
3) brisana je (vidi član 55. Zakona - 44/2018-27)
4) otkupom udela ili dela udela od člana društva; 
5) prinudnim otkupom udela preminulog člana, ako je to pravo društva 
predviđeno osnivačkim aktom; 
6) po osnovu statusne promene, u skladu sa ovim zakonom. 
Društvo može sticati sopstveni udeo samo ako je udeo koji stiče u celosti 
uplaćen, osim u slučaju iz stava 2. tač. 2), 5) i 6) ovog člana, kada društvo 
može steći udeo koji nije u celosti uplaćen. 
Isplatu naknade po osnovu sticanja sopstvenog udela u slučaju iz stava 2. 
tačka 4) ovog člana društvo može vršiti samo iz rezervi koje se mogu koristiti 
za te namene. 
Društvo ne može sticati sopstveni udeo tako da ostane bez članova društva. 

Jednočlano društvo ne može sticati sopstveni udeo. 
Sticanje udela društva od strane njegovog kontrolisanog društva smatraće se 
sticanjem sopstvenog udela u smislu ovog zakona. 
Pravni posao kojim društvo stekne sopstveni udeo suprotno odredbama ovog 
člana ništav je. 
Prava društva po osnovu sopstvenog udela 
Član 158. 
Društvo po osnovu sopstvenih udela nema pravo glasa niti se ti udeli računaju 
u kvorum skupštine. 
Sopstveni udeo ne daje pravo na učešće u dobiti. 
Raspolaganje sopstvenim udelom 
Član 159. 
Društvo može sopstveni udeo: 
1) raspodeliti članovima društva srazmerno učešću njihovih udela u osnovnom 
kapitalu društva, u skladu sa odlukom skupštine; 
2) preneti članu društva ili trećem licu uz naknadu, u kom slučaju svaki član 
društva ima pravo preče kupovine srazmerno visini svog udela u društvu; 

3) brisana je (vidi član 56. Zakona - 44/2018-27)
Odluka o raspolaganju sopstvenim udelom iz stava 1. 
ovog člana obavezno sadrži i rok za uplatu neuplaćenog, odnosno unos neunetog 
uloga.
Ako društvo ne raspolaže sopstvenim udelom na način iz 
stava 1. ovog člana, u roku od tri godine od dana sticanja, dužno je da sopstveni 
udeo poništi i sprovede postupak smanjenja osnovnog kapitala.
Odluku o raspolaganju sopstvenim udelom skupština donosi običnom većinom 
glasova svih članova društva, osim ako je osnivačkim aktom drugačije određeno. 

Izuzetno, sopstveni udeo se može raspodeliti članovima društva nesrazmerno 
učešću njihovih udela u osnovnom kapitalu društva samo na osnovu jednoglasne 
odluke skupštine, osim ako je osnivačkim aktom drugačije određeno. 

*Službeni glasnik RS, broj 44/2018
3.2.a 
Rezervisani sopstveni udeo i pravo na sticanje udela
*Službeni glasnik RS, broj 91/2019
Rezervisani sopstveni udeo
*Službeni glasnik RS, broj 91/2019
Član 159a
Rezervisanim sopstvenim udelom društva u smislu ovog 
zakona smatra se udeo koji društvo besteretno stiče od člana društva, radi 
dodele finansijskog instrumenta – pravo na sticanje udela. 
Rezervisani sopstveni udeo ne može se založiti, niti 
se rezervisanim sopstvenim udelom može raspolagati, osim na način propisan 
zakonom. 
Jednočlano društvo s ograničenom odgovornošću može 
imati rezervisani sopstveni udeo. 
Društvo može imati više rezervisanih sopstvenih udela.

Procenat učešća svih rezervisanih sopstvenih udela u 
osnovnom kapitalu društva ne može biti veći od 40%. 
Odluku o sticanju rezervisanog sopstvenog udela donosi 
skupština društva većinom iz člana 211. ovog zakona. 
Društvo može steći rezervisani sopstveni udeo samo od 
udela koji su u celosti uplaćeni, odnosno uneti. 
Rezervisani sopstveni udeo može se steći samo od udela 
članova koji su glasali za odluku o sticanju rezervisanog sopstvenog udela. 
Ako iz rezervisanog sopstvenog udela nije izdat ni 
jedan finansijski instrument iz stava 1. ovog člana, društvo može:
1) doneti odluku o podeli tog rezervisanog sopstvenog 
udela na više novih rezervisanih sopstvenih udela;
2) doneti odluku o poništaju tog rezervisanog 
sopstvenog udela, kada je u obavezi da sprovede postupak smanjenja osnovnog 
kapitala.
Rezervisani sopstveni udeo registruje se u skladu sa 
zakonom o registraciji.
*Službeni glasnik RS, broj 91/2019
Prava društva po osnovu 
rezervisanog sopstvenog udela
*Službeni glasnik RS, broj 91/2019
Član 159b
Društvo po osnovu rezervisanih sopstvenih udela nema 
pravo glasa niti se ti udeli računaju u kvorum skupštine.
Rezervisani sopstveni udeo ne daje pravo na učešće u 
dobiti.
*Službeni glasnik RS, broj 91/2019
Finansijski instrument – pravo na 
sticanje udela
*Službeni glasnik RS, broj 91/2019
Član 159v
Finansijski instrument – pravo na sticanje udela, u 
smislu ovog zakona, je neprenosivi finansijski instrument koji izdaje društvo s 
ograničenom odgovornošću, a koji saglasnom imaocu daje pravo na sticanje udela 
određenog dana (dan dospeća) po određenoj ceni.
Finansijski instrument – pravo na sticanje udela ne 
može biti predmet zaloge, niti predmet nasleđivanja. 
Na finansijski instrument – pravo na sticanje udela, 
primenjuju se odredbe zakona kojim se uređuje tržište kapitala koje se odnose na 
Centralni registar, depo i kliring hartija od vrednosti (u daljem tekstu: 
Centralni registar). 
Izdavanje finansijskog instrumenta – pravo na sticanje 
udela ne smatra se javnom ponudom u smislu zakona kojim se uređuje tržište 
kapitala. 
Postupak i dokumentacija potrebna za sprovođenje upisa 
i ispisa finansijskog instrumenta – pravo na sticanje udela u Centralni registar 
vrši se u skladu sa pravilima poslovanja Centralnog registra. 
*Službeni glasnik RS, broj 91/2019
Odluka o emisiji finansijskog 
instrumenta – pravo na sticanje udela
*Službeni glasnik RS, broj 91/2019
Član 159g
Odluku o emisiji finansijskog instrumenta – pravo na 
sticanje udela (u daljem tekstu: odluka o emisiji), donosi skupština društva, osim 
ako osnivačkim aktom nije drugačije određeno.
Odluka iz stava 1. ovog člana sadrži naročito: 
1) broj finansijskih instrumenata – pravo na sticanje 
udela koji se izdaju; 
2) rezervisani sopstveni udeo iz koga se finansijski 
instrument – pravo na sticanje udela izdaje;
3) podatke iz člana 9a ovog zakona o licima koja stiču 
finansijski instrument – pravo na sticanje udela, kao i podatak o adresi njihovog 
prebivališta; 
4) procenat udela koji imalac finansijskog instrumenta 
– pravo na sticanje udela ima pravo da stekne u odnosu na rezervisani sopstveni 
udeo; 
5) cena koju imalac finansijskog instrumenta – pravo 
na sticanje udela plaća društvu za sticanje udela i rok za plaćanje cene koji ne 
može biti kraći od 15 dana niti duži od 30 dana od dana dospeća;
6) datum emisije finansijskog instrumenta – pravo na 
sticanje udela; 
7) dan dospeća finansijskog instrumenta – pravo na 
sticanje udela; 
8) uslove pod kojima se finansijski instrument – pravo 
na sticanje udela može poništiti pre dana dospeća.
Svi finansijski instrumenti – pravo na sticanje udela 
jedne emisije daju ista prava iz stava 2. tač. 4)–8) ovog člana.
Sve emisije finansijskog instrumenta – pravo na 
sticanje udela iz jednog rezervisanog sopstvenog udela imaju isti dan dospeća i 
isti rok za plaćanje cene.
Društvo je dužno da odluku o emisiji dostavi 
Centralnom registru u roku od pet radnih dana od dana donošenja, radi upisa i 
registracije finansijskog instrumenta – pravo na sticanje udela na zakonite 
imaoce.
*Službeni glasnik RS, broj 91/2019
Sticanje udela na osnovu finansijskog instrumenta – pravo na 
sticanje udela i poništenje finansijskog instrumenta
*Službeni glasnik RS, broj 91/2019
Član 159d
Finansijski instrument – pravo na sticanje udela može 
se:
1) realizovati sticanjem udela ili 
2) poništiti: 
(1) kada imalac finansijskog instrumenta – pravo na 
sticanje udela nije izvršio svoju obavezu iz člana 159g stav 2. tačka 5) ovog 
zakona; 
(2) pre dana dospeća, u skladu sa uslovima iz odluke 
o emisiji. 
U slučaju iz stava 1. ovog člana finansijski 
instrument – pravo na sticanje udela ispisuje se iz Centralnog registra. 
Ukoliko imalac finansijskog instrumenta – pravo na 
sticanje udela u roku iz odluke o emisiji izvrši uplatu cene, smatraće se da je 
dao saglasnost da stekne udeo. 
U slučaju iz stava 1. tačka 2) podtač. (1) i (2) ovog 
člana, skupština društva ili drugi organ određen osnivačkim aktom, donosi odluku 
kojom se taj finansijski instrument poništava. 
Društvo je dužno da u roku od 30 dana od dana isteka 
roka za plaćanje cene iz odluke o emisiji, za sve emisije koje su izdate iz istog 
rezervisanog sopstvenog udela podnese Centralnom registru zahtev za ispis 
finansijskog instrumenta – pravo na sticanje udela, radi sticanja udela, odnosno 
poništenja.
Centralni registar vrši ispis i izdaje društvu 
potvrdu o ispisu finansijskog instrumenta – pravo na sticanje udela. 
Potvrda iz stava 6. ovog člana, sadrži podatke o 
poslovnom imenu i matičnom broju izdavaoca finansijskog instrumenta – pravo na 
sticanje udela, broju izdatih finansijskih instrumenata – pravo na sticanje udela 
koji se realizuju, odnosno broju finansijskih instrumenata koji se poništavaju, 
procentu udela koji imalac finansijskog instrumenta – pravo na sticanje udela ima 
pravo da stekne u odnosu na rezervisani sopstveni udeo, kao i podatke iz člana 
9a ovog zakona o imaocima finansijskog instrumenta. 
Sticanje udela na osnovu finansijskog instrumenta – 
pravo na sticanje udela registruje se istovremeno za sve emisije koje su izdate 
iz istog rezervisanog sopstvenog udela u skladu sa zakonom o registraciji.
Sticanje udela na osnovu finansijskog instrumenta – 
pravo na sticanje udela ne smatra se finansijskom podrškom društva za sticanje 
udela u smislu odredaba člana 154. ovog zakona. 
Članovi društva nemaju pravo preče kupovine udela 
koji se stiče na osnovu finansijskog instrumenta – pravo na sticanje udela.
*Službeni glasnik RS, broj 91/2019
Raspolaganje preostalim neiskorišćenim rezervisanim sopstvenim 
udelom
*Službeni glasnik RS, broj 91/2019
Član 159đ
Nakon registracije sticanja udela na osnovu 
finansijskih instrumenata – pravo na sticanje udela koji su izdati iz jednog 
rezervisanog sopstvenog udela, preostali neiskorišćeni deo tog rezervisanog 
sopstvenog udela može se poništiti ili koristiti za nove emisije finansijskog 
instrumenta – pravo na sticanje udela.
Ako društvo donese odluku da se preostali 
neiskorišćeni deo rezervisanog sopstvenog udela iz stava 1. ovog člana poništi, 
društvo je u obavezi da sprovede postupak smanjenja osnovnog kapitala. 
Preostali neiskorišćeni deo rezervisanog sopstvenog 
udela iz stava 1. ovog člana koji se koristi za nove emisije u skladu sa članom 
159g ovog zakona, smatra se novim rezervisanim sopstvenim udelom. 
*Službeni glasnik RS, broj 91/2019
Posebni slučajevi dospelosti
*Službeni glasnik RS, broj 91/2019
Član 159e
Izuzetno, finansijski instrument – pravo na sticanje 
udela dospeva i pre roka dospeća iz člana 159g stav 2. tačka 7) ovog zakona, i 
to u slučaju:
1) likvidacije – narednog dana od dana objavljivanja 
oglasa o otpočinjanju likvidacije;
2) statusne promene – narednog dana od dana 
objavljivanja nacrta ugovora o statusnoj promeni, odnosno plana podele;
3) promene pravne forme – narednog dana od dana 
objavljivanja predloga odluke o promeni pravne forme.
U slučaju iz stava 1. ovog člana rok za plaćanje cene 
koju imalac finansijskog instrumenta – pravo na sticanje udela plaća društvu za 
sticanje udela iznosi 40 dana od dana nastupanja prevremenog roka dospeća. 
Društvo je dužno da narednog radnog dana od dana 
objavljivanja iz stava 1. ovog člana, imaocima finansijskog instrumenta – pravo na 
sticanje udela uputi pisano obaveštenje o nastupanju prevremenog roka dospeća iz 
stava 1. ovog člana, sa pozivom da izvrše plaćanje cene u roku iz stava 2. ovog 
člana.
Društvo ne može doneti odluku o okončanju likvidacije, 
odluku o statusnoj promeni i odluku o promeni pravne forme dok ne izvrši 
registraciju sticanja udela na osnovu finansijskog instrumenta – pravo na sticanje 
udela, odnosno registraciju smanjenja osnovnog kapitala usled poništaja 
neiskorišćenog rezervisanog sopstvenog udela.
Nacrt ugovora o statusnoj promeni, odnosno plana 
podele i predlog odluke o promeni pravne forme obavezno sadrži i podatke o 
rezervisanim sopstvenim udelima i podatke iz člana 159g stav 2. tač. 1), 4) i 5) 
ovog zakona.
*Službeni glasnik RS, broj 91/2019
Sudska zaštita
*Službeni glasnik RS, broj 91/2019
Član 159ž
U slučaju da društvo nije izvršilo registraciju 
sticanja udela na osnovu finansijskog instrumenta – pravo na sticanje udela u roku 
od 60 dana od dana isteka roka za isplatu cene, imalac finansijskog instrumenta 
– pravo na sticanje udela koji je u roku iz člana 159g stav 2. tačka 5) ili u 
roku iz člana 159e stav 2. ovog zakona izvršio plaćanje može, u narednom roku od 
šest meseci podneti tužbu nadležnom sudu za utvrđivanje svojstva člana i procenta 
udela koji imalac finansijskog instrumenta – pravo na sticanje udela stiče ili 
tužbu za određivanje naknade koju je društvo u obavezi da isplati imaocu 
finansijskog instrumenta – pravo na sticanje udela.
Naknadu iz stava 1. ovog člana sud će odrediti prema 
tržišnoj vrednosti udela koji bi imalac finansijskog instrumenta – pravo na 
sticanje udela imao pravo da stekne na dan dospeća finansijskog instrumenta – 
pravo na sticanje udela. 
U slučaju smrti imaoca finansijskog instrumenta – 
pravo na sticanje udela nakon isplate cene u roku iz člana 159g stav 2. tačka 5) 
ili u roku iz člana 159e stav 2. ovog zakona, a nakon dana dospeća finansijskog 
instrumenta, naslednici imaju pravo da od društva zahtevaju isplatu naknade u 
visini tržišne vrednosti udela koji bi imalac finansijskog instrumenta – pravo 
na sticanje udela imao pravo da stekne na dan dospeća finansijskog instrumenta – 
pravo na sticanje udela.
U slučaju iz člana 159d stav 1. tačka 2) podtačka (2) 
ovog zakona, lice kome je finansijski instrument – pravo na sticanje udela 
neosnovano poništen pre dana dospeća ima pravo na isplatu naknade u visini 
tržišne vrednosti udela koji bi imalac finansijskog instrumenta – pravo na 
sticanje udela imao pravo da stekne na dan dospeća finansijskog instrumenta – 
pravo na sticanje udela, umanjenu za iznos cene iz člana 159g stav 2. tačka 5) 
ovog zakona.
Finansijski instrument – pravo na sticanje udela 
prestaje da postoji na dan brisanja društva iz registra usled okončanja postupka 
prinudne likvidacije i ispisuje se iz Centralnog registra po službenoj dužnosti, 
a imalac ovog finansijskog instrumenta postaje poverilac društva i ima pravo na 
isplatu naknade u visini tržišne vrednosti udela koji bi imalac ovog 
finansijskog instrumenta imao pravo da stekne na dan dospeća finansijskog 
instrumenta ako je cena plaćena, odnosno na dan brisanja društva iz registra 
usled okončanja postupka prinudne likvidacije, umanjenu za iznos cene iz člana 
159g stav 2. tačka 5) ovog zakona, ako cena nije plaćena.
*Službeni glasnik RS, broj 91/2019
3.3. Sloboda prenosa udela 
Osnovno pravilo 
Član 160. 
Prenos udela je slobodan, osim ako je ovim zakonom ili osnivačkim aktom 
drugačije određeno. 
Pravo preče kupovine 
Član 161. 
Članovi društva imaju pravo preče kupovine udela koji je predmet prenosa 
trećem licu, osim ako je to pravo isključeno osnivačkim aktom ili zakonom. 

Postupak u vezi sa pravom preče kupovine 
Član 162. 
Prenosilac udela u obavezi je da pre prenosa udela trećem licu svoj udeo 
ponudi svim drugim članovima društva. 
Ponuda iz stava 1. ovog člana daje se u pisanoj formi i sadrži sve bitne 
elemente ugovora o prenosu udela, adresu na koju član društva koji vrši pravo 
preče kupovine upućuje prihvat ponude, rok za zaključenje i overu ugovora o 
prenosu udela, kao i druge elemente predviđene osnivačkim aktom. 
Smatraće se da ponuda koja ne sadrži sve elemente iz stava 2. ovog člana nije 
ni učinjena. 
Član društva koji koristi pravo preče kupovine obavezan je da u pisanoj formi 
obavesti prenosioca udela o prihvatanju ponude iz stava 1. ovog člana u celosti, 
u roku od 30 dana od dana prijema ponude, osim ako je drugi rok, ali ne 
duži od 90 dana od dana prijema ponude predviđen osnivačkim aktom. 
Ako dva ili više članova društva prihvati ponudu i ako se između prenosioca 
udela i tih članova ne postigne sporazum o načinu raspodele udela koji se 
prenosi, raspodela se vrši tako što svaki član koji je prihvatio ponudu kupuje 
deo udela koji je srazmeran učešću njegovog udela u zbiru udela svih drugih 
članova društva koji su prihvatili ponudu. 
Osnivačkim aktom može se postupak u vezi sa pravom preče kupovine urediti i 
na drugačiji način. 
*Službeni glasnik RS, broj 44/2018
Povreda prava preče kupovine 
Član 163. 
Član društva koji ima pravo preče kupovine kome prenosilac udela nije 
dostavio ponudu u skladu sa ovim zakonom, odnosno na način određen osnivačkim 
aktom, može tužbom nadležnom sudu zatražiti: 
1) poništaj ugovora ili drugog akta o prenosu udela; 
2) obavezivanje tuženog člana društva na prenos udela tužiocu, odnosno da 
presuda zameni ugovor o prenosu udela između tužioca i tuženog člana društva. 

Tužba iz stava 1. ovog člana može se podneti u roku od 30 dana od dana 
saznanja za zaključenje ugovora o prenosu udela, ali najkasnije istekom šestog 
meseca od dana registracije prenosa udela u registru privrednih subjekata. 

Sud može u postupku po tužbi iz stava 1. ovog člana, na zahtev tuženog, 
naložiti tužiocu da položi odgovarajuće obezbeđenje za isplatu kupoprodajne cene 
za slučaj uspeha u sporu u formi sudskog depozita, bankarske garancije ili 
drugog sredstva obezbeđenja koje se izdaje u skladu sa zakonom. 
Ako tužilac ne postupi po nalogu suda iz stava 3. ovog člana, tužba se 
odbacuje. 
Prenos udela ako postoji više prihvatilaca ponude 
Član 164. 
Ako postoji više članova društva koji su prihvatili ponudu, od kojih neki 
naknadno odbiju ili propuste, iz razloga za koje nije odgovoran prenosilac 
udela, da pristupe zaključenju i overi ugovora o prenosu udela u roku koji je u 
ponudi naveden, prenosilac udela zaključuje ugovor o prenosu udela sa članovima 
društva koji su pristupili zaključenju i overi, osim ako je osnivačkim aktom 
drugačije određeno. 
Ako niko od članova društva koji su prihvatili ponudu ne pristupi zaključenju i 
overi ugovora o prenosu udela u roku koji je naveden u ponudi iz člana 162. ovog 
zakona, iz razloga za koje nije odgovoran prenosilac udela, prenosilac udela 
svoj udeo može preneti trećem licu pod uslovima koji ne mogu biti povoljniji za 
to lice od uslova iz ponude iz člana 162. ovog zakona, osim ako je osnivačkim 
aktom drugačije određeno. 
U slučaju iz stava 2. ovog člana, prenosilac udela može umesto prenosa udela 
na treće lice, tužbom nadležnom sudu protiv jednog ili više članova koji su 
prihvatili ponudu, po svom izboru, zahtevati da sud donese presudu kojom će: 

1) utvrditi da je svaki od tuženih stekao srazmerni deo udela koji je predmet 
prenosa koji odgovara učešću udela tog tuženog u zbiru udela svih tuženih; 

2) svakog od tuženih obavezati na isplatu srazmernog dela cene udela koji je 
predmet prenosa koji odgovara stečenom delu tog udela u skladu sa tačkom 1) ovog 
stava. 
Tužba iz stava 3. ovog člana može se podneti u roku od 30 dana od dana isteka 
roka koji je u ponudi iz člana 162. ovog zakona naveden kao rok za zaključenje i 
overu ugovora o prenosu udela. 
Prenos udela trećem licu 
Član 165. 
Ako ni jedan član društva koji ima pravo preče kupovine ne iskoristi to pravo 
u skladu sa odredbama ovog zakona i osnivačkog akta, prenosilac udela može u 
roku od 90 dana od dana isteka roka za prihvat ponude zaključiti ugovor o prenosu 
udela sa trećim licem, pod uslovima koji ne mogu biti povoljniji od uslova iz 
ponude koja je dostavljena drugim članovima društva, osim ako je osnivačkim aktom 
drugačije određeno. 
Izuzetak u slučaju postupka javne prodaje 
Član 166. 
Ako se udeo prodaje putem javnog prikupljanja ponuda, licitacije ili sličnog 
postupka (javna prodaja), član društva koji želi da koristi pravo preče kupovine 
to pravo može ostvariti samo u tom postupku, osim ako je osnivačkim aktom 
drugačije određeno. 
Prenos udela uz saglasnost društva 
Član 167. 
Osnivačkim aktom može se predvideti da se udeo u društvu može preneti na lice 
koje nije član društva samo uz prethodnu saglasnost društva. 
U slučaju iz stava 1. ovog člana, prenosilac udela u obavezi je da društvu 
podnese zahtev za saglasnost koji, osim identiteta lica na koje se prenosi udeo, 
sadrži i sve bitne elemente ugovora o prenosu udela koji namerava da zaključi. 

Odluku iz stava 1. ovog člana donosi skupština običnom većinom glasova svih 
članova društva, osim ako je osnivačkim aktom određena druga većina. 

Ako u roku od 30 dana od dana prijema zahteva za davanje saglasnosti društvo 
ne obavesti prenosioca udela o uskraćivanju saglasnosti, prenosilac udela je 
ovlašćen da udeo prenese u skladu sa uslovima iz tog zahteva. 
Osnivačkim aktom prenos udela uz saglasnost društva može se urediti i na 
drugačiji način. 
U slučaju prenosa udela protivno odredbama ovog člana, shodno se primenjuje 
član 163. ovog zakona. 
Pravo društva na određivanje kupca udela 
Član 168. 
Društvo je ovlašćeno da umesto davanja saglasnosti iz člana 167. ovog zakona 
odredi treće lice na koje prenosilac udela može preneti udeo pod istim uslovima, 
u kom slučaju prenosilac udela može svoj udeo preneti isključivo na to treće lice 
pod tim uslovima. 
Odluku iz stava 1. ovog člana donosi skupština u skladu sa članom 167. stav 
3. ovog zakona. 
Ako treće lice iz stava 1. ovog člana ne pristupi zaključenju i overi ugovora o 
prenosu udela pod uslovima koji su navedeni u zahtevu iz člana 167. stav 2. ovog 
zakona u roku od 15 dana od dana kada je prenosilac udela obavešten o toj odluci 
društva, iz razloga za koje nije odgovoran prenosilac udela, prenosilac udela 
ima pravo da udeo proda trećem licu po svom izboru pod istim uslovima. 

Ako treće lice određeno od strane društva zaključi i overi ugovor o prenosu 
udela, društvo odgovara prenosiocu udela solidarno za isplatu kupoprodajne cene 
zajedno sa tim licem. 
U slučaju da društvo donese odluku iz stava 1. ovog člana, ako se udeo 
prenosi u postupku javne prodaje, shodno se primenjuje član 166. ovog zakona. 

U slučaju prenosa udela protivno odredbama ovog člana, shodno se primenjuje 
član 163. ovog zakona. 
Obaveza otkupa udela
*Službeni glasnik RS, broj 44/2018
Član 169. 
Ako društvo obavesti prenosioca udela o tome da mu 
uskraćuje traženu saglasnost, pri čemu ne odredi treće lice u skladu sa članom 
168. ovog zakona, dužno je da od prenosioca otkupi udeo u roku od 30 dana od 
dana isteka roka iz člana 167. stav 4. ovog zakona.
Ukoliko društvo ne postupi u skladu sa stavom 1. ovog 
člana, prenosilac udela ima pravo da udeo proda trećem licu po svom izboru, pod 
istim uslovima.
*Službeni glasnik RS, broj 44/2018
Druga ograničenja za prenos udela 
Član 170. 
Osnivačkim aktom mogu se predvideti i druge vrste ograničenja za prenos udela. 

Prodaja udela u izvršnom postupku ili postupku vansudskog namirenja 

Član 171. 
U slučaju prodaje udela u izvršnom postupku, ili u postupku sudskog ili 
vansudskog namirenja u skladu sa zakonom koji uređuje zalogu na pokretnim 
stvarima upisanim u registar: 
1) članovi društva koji imaju pravo preče kupovine u odnosu na taj udeo 
zadržavaju to pravo; 
2) ako je osnivačkim aktom predviđeno pravo društva na davanje prethodne 
saglasnosti na prenos udela, saglasnost društva za prodaju udela nije potrebna 
ali društvo ima pravo na određivanje kupca udela u skladu sa članom 168. ovog 
zakona. 
Prenos udela putem nasleđa 
Član 172. 
U slučaju smrti člana društva naslednici tog člana stiču njegov udeo u skladu 
sa zakonom kojim se uređuje nasleđivanje. 
Na zahtev društva ili jednog od naslednika preminulog člana društva, sud 
nadležan za sprovođenje ostavinskog postupka iza preminulog člana društva može 
postaviti privremenog staraoca zaostavštine koji će u ime i za račun naslednika 
preminulog člana društva vršiti članska prava u društvu. 
Prinudni otkup udela od naslednika 
Član 173. 
Osnivačkim aktom može se predvideti pravo društva ili jednog ili više članova 
društva da u roku od šest meseci od smrti člana društva, a najkasnije u roku od 
tri meseca od dana registracije naslednika preminulog člana društva kao članova 
društva u skladu sa zakonom o registraciji, donesu odluku o prinudnom otkupu 
udela od njegovih naslednika. 
Ako je pravo na prinudni otkup utvrđeno u korist društva, odluku iz stava 1. 
ovog člana donosi skupština običnom većinom glasova svih članova društva, pri 
čemu se za potrebe računanja kvoruma ne uračunava udeo preminulog člana, osim ako 
je osnivačkim aktom određena veća većina. 
Ako je pravo na prinudni otkup utvrđeno u korist jednog ili više članova, taj 
član odnosno članovi u obavezi su da društvo u roku iz stava 1. ovog člana 
obaveste pisanim putem o vršenju tog prava. 
Direktor je dužan da odluku iz stava 2. ovog člana odnosno obaveštenje iz 
stava 3. ovog člana odmah dostavi registru privrednih subjekata radi zabeležbe 
vršenja prava na prinudni otkup u tom registru. 
Od dana upisa zabeležbe iz stava 4. ovog člana pa do dana isplate naknade za 
udeo naslednici preminulog člana ne mogu vršiti pravo glasa u skupštini. 

Naknada za prinudni otkup udela 
Član 174. 
Ako je osnivačkim aktom predviđen prinudni otkup udela u skladu sa članom 
173. ovog zakona, tim aktom mora se propisati i način utvrđenja naknade za otkup 
udela, kao i rok za njenu isplatu, a u suprotnom smatraće se da ovo pravo ne 
postoji. 
Ako društvo ili član odnosno članovi društva odluče da vrše pravo na prinudni 
otkup udela, naslednici preminulog člana društva imaju pravo na isplatu naknade 
utvrđene u skladu sa osnivačkim aktom, u roku utvrđenom tim aktom. 

Društvo ne može doneti odluku iz člana 173. stav 1. ovog zakona ako bi 
isplata naknade u skladu sa tom odlukom bila u suprotnosti sa odredbama ovog 
zakona o ograničenjima plaćanja. 
Ako osnivačkim aktom ili odlukom iz člana 173. stav 1. ovog zakona nije 
drugačije određeno, rok za isplatu naknade za otkup udela preminulog člana 
društva počinje da teče od dana dostavljanja društvu pravnosnažnog ostavinskog 
rešenja kojim su oglašeni naslednici preminulog člana u pogledu njegovog udela. 

Uslovi i posledice prenosa udela 
Član 175. 
Udeo se prenosi ugovorom u pisanoj formi sa overenim potpisima prenosioca i 
sticaoca, a može se preneti i na drugi način u skladu sa zakonom. 

Prenosilac udela solidarno odgovara sa sticaocem udela za obaveze prema 
društvu po osnovu svog neuplaćenog odnosno neunetog uloga u osnovni kapital 
društva, kao i za obavezu dodatnih uplata u pogledu tog udela, prema stanju na 
dan prenosa udela. 
Pravne radnje preduzete prema ili od strane prenosioca udela pre registracije 
prenosa udela u skladu sa zakonom o registraciji u pogledu tog udela ili odnosa 
u društvu smatraju se radnjama preduzetim prema, odnosno od strane sticaoca 
udela, osim ako je to nespojivo sa prirodom preduzete pravne radnje. 

Deoba udela 
Član 176. 
Udeo člana društva može se podeliti: 
1) po osnovu ugovora o prenosu dela udela; 
2) po osnovu pravnog sledbeništva; 
3) ugovorom o podeli udela između suvlasnika; 
4) u drugim slučajevima, u skladu sa zakonom. 
Osnivačkim aktom društva može se isključiti deoba udela, osim u slučaju 
nasleđivanja, ili se može dozvoliti samo u određenim slučajevima. 
Odredbe ovog zakona o raspolaganju udelom shodno se primenjuju i na raspolaganje 
delom udela. 
Zalaganje udela 
Član 177. 
Član društva može založiti udeo ili deo udela, osim ako je osnivačkim aktom 
drugačije određeno. 
Ako je osnivačkim aktom određeno da se prenos udela trećem licu može izvršiti 
samo uz prethodnu saglasnost društva, takva saglasnost neophodna je i za 
zalaganje udela ili dela udela, ali ne i za naknadnu prodaju udela u postupku 
naplate potraživanja iz vrednosti založenog udela. 
Zalaganje udela vrši se u skladu sa zakonom kojim se uređuje zaloga na 
pokretnim stvarima upisanim u registar. 
4. Dodatne uplate društvu 
*Službeni glasnik RS, broj 44/2018
Način utvrđivanja obaveze dodatne uplate 
Član 178. 
Osnivačkim aktom ili odlukom skupštine može se utvrditi obaveza članova 
društva da, pored uplate upisanog osnovnog kapitala, izvrše dodatne uplate 
društvu srazmerno visini svog udela u društvu. Osnivačkim aktom ili odlukom 
skupštine može biti određena drugačija srazmera, 
odnosno tačan iznos dodatnih uplata. 
Osnivačkim aktom ili odlukom skupštine iz stava 1. 
ovog člana mogu se odrediti i rokovi za vraćanje dodatnih uplata.
Dodatnim uplatama ne povećava se osnovni kapital društva. 
Dodatne uplate mogu biti samo u novcu. 
Odluka skupštine kojom se utvrđuje obaveza na dodatne uplate donosi se 
jednoglasno, osim ako je osnivačkim aktom za donošenje te odluke predviđena druga 
većina. 
Ako je osnivačkim aktom predviđeno da se odluka iz 
stava 5. ovog člana donosi 
i drugom većinom, ta odluka obavezuje samo članove koji su za nju glasali. 

Brisani su raniji st. 6. i 7. (vidi član 60. Zakona - 
44/2018-27)
*Službeni glasnik RS, broj 44/2018
Posledice neizvršenja obaveze dodatne uplate 
Član 179. 
Član društva odgovara društvu za izvršenje obaveze dodatne uplate na način na 
koji odgovara za uplatu upisanog osnovnog kapitala. 
Član društva koji je svoj udeo preneo pre izvršenja obaveze na dodatnu uplatu 
odgovara solidarno sa sticaocem udela za tu obavezu u periodu od tri godine od 
dana registracije prenosa udela u skladu sa zakonom o registraciji. 

Član društva koji je u celosti uplatio, odnosno uneo svoj ulog može se 
osloboditi obaveze dodatne uplate ako u roku od 30 dana od dana dospelosti te 
obaveze ovlasti društvo da proda njegov udeo u postupku javnog nadmetanja ili na 
drugi način. 
Ako prodajom udela člana društva na način iz stava 3. ovog člana, društvo 
ostvari cenu koja je, nakon odbitka troškova prodaje, niža od iznosa njegove 
obaveze dodatne uplate, član društva ostaje u obavezi da društvu doplati tu 
razliku, a ako društvo tom prodajom ostvari cenu koja, nakon odbitka troškova 
prodaje, prelazi iznos njegove obaveze dodatne uplate, društvo je dužno da tu 
razliku isplati tom članu društva. 
Ako član društva ne ovlasti društvo da izvrši prodaju njegovog udela u skladu 
sa stavom 3. ovog člana ili ako njegov udeo ne bude prodat u roku od dve godine 
od dana dospeća obaveze dodatne uplate, odnosno u roku određenom osnivačkim 
aktom ili ugovorenom roku sa tim članom društva iz razloga za koje nije 
odgovorno društvo, skupština može u roku od 180 dana od dana isteka propisanog, 
odnosno određenog ili ugovorenog roka doneti odluku o isključenju tog člana iz 
društva bez prava na naknadu vrednosti njegovog udela, shodnom primenom člana 
195. ovog zakona. 
Ako su uslovi iz stava 5. ovog člana ispunjeni u odnosu na više članova 
društva koji su u docnji u pogledu obaveze na dodatnu uplatu, odluka o isključenju 
donosi se za sve te članove. 
U slučaju isključenja u skladu sa ovim članom, isključeni član društva ostaje u 
obavezi prema društvu na dodatnu uplatu. 
Vraćanje dodatnih uplata 
Član 180.
Društvo je u obavezi da vrati dodatne uplate članovima 
društva u roku iz člana 178. stav 2. ovog zakona ili ako rok nije određen, na 
njihov zahtev, samo ako to nije neophodno za pokriće gubitaka društva ili za 
namirenje poverilaca društva.
Dodatne uplate ne mogu se vratiti članu društva pre 
uplate, odnosno unosa celokupnog upisanog uloga u društvo.
Izuzetno na zahtev člana društva koji je izvršio 
dodatnu uplatu, a koji nije u potpunosti uplatio upisani ulog u društvo, za 
iznos neuplaćenog upisanog uloga, društvo može doneti odluku da se umesto 
vraćanja dodatne uplate, dodatna uplata smatra potpunim ili delimičnim ispunjenjem 
obaveze uplate upisanog novčanog uloga.
Društvo je u obavezi da vrati dodatne uplate pod 
uslovima iz stava 1. ovog člana i članovima društva kojima je to svojstvo 
prestalo ako to nije u suprotnosti sa odredbama ovog zakona.
U slučaju prenosa udela društvo je u obavezi da 
dodatne uplate vrati prenosiocu udela, osim ako ugovorom o prenosu udela nije 
drugačije određeno.
Vraćanje dodatnih uplata vrši se shodnom primenom 
odredaba ovog zakona o smanjenju osnovnog kapitala društva.
Ako društvo ne izvrši povraćaj dodatnih uplata, lica 
iz st. 1, 4. i 5. ovog člana, mogu da podnesu tužbu sudu za povraćaj dodatne 
uplate.
Pravnosnažna odluka suda doneta po tužbi iz stava 7. 
ovog člana predstavlja osnov za registraciju pokretanja postupka vraćanja dodatne 
uplate.
U slučaju stečaja društva, potraživanja po osnovu 
dodatnih uplata namiruju se tek nakon punog namirenja stečajnih poverilaca 
društva sa pripadajućim kamatama.
*Službeni glasnik RS, broj 44/2018
Zajam i davanje obezbeđenja od strane člana društva 
Član 181.  
Prestao je da važi (vidi član 69. Zakona - 83/2014-15) 
 

5. Isplate članovima društva 
Opšte pravilo 
Član 182. 
Društvo može vršiti isplatu dobiti svojim članovima, povraćaj dodatnih 
uplata, zajma i slično, kao i druga plaćanja po bilo kom osnovu, isključivo u 
skladu sa osnivačkim aktom i odredbama ovog zakona o ograničenjima plaćanja. 

Pravo na isplatu dobiti 
Član 183. 
Na isplatu dobiti članovima društva shodno se primenjuju odredbe ovog zakona o 
isplati dividende i međudividende akcionarima. 
Osnivačkim aktom može se odrediti da se isplata dobiti ne vrši u srazmeri sa 
udelom članova u osnovnom kapitalu društva. 
Ograničenja plaćanja 
Član 184. 
Odredbe člana 275. st. 1. do 4. ovog zakona o ograničenjima plaćanja za 
akcionarska društva shodno se primenjuju i na društvo s ograničenom odgovornošću. 

Direktor, kao i član nadzornog odbora ako je upravljanje društvom dvodomno, 
kojem je poznato da je u periodu između kraja prethodne poslovne godine i dana 
donošenja odluke skupštine o usvajanju godišnjih finansijskih izveštaja, imovinsko 
stanje društva zbog gubitaka ili smanjenja vrednosti osnovnog kapitala značajno i 
ne samo privremeno pogoršano, dužan je da o tome obavesti skupštinu, koja je po 
prijemu takvog obaveštenja u obavezi da iz raspodele dobiti isključi dobit u 
visini nastalog smanjenja imovine društva. 
Ako direktor, odnosno član nadzornog odbora ne postupi u skladu sa stavom 2. 
ovog člana, odgovoran je članovima i poveriocima društva za štetu koja nastane 
usled izvršene raspodele dobiti. 
Odgovornost za nedopuštena plaćanja 
Član 185. 
Član društva kome je društvo izvršilo isplate suprotno odredbama člana 182. 
ovog zakona odgovoran je društvu za povraćaj tih isplata i društvo ga ne može 
osloboditi te obaveze. 
Povraćaj isplata od savesnog člana društva može se zahtevati samo ako je to 
neophodno za podmirenje zahteva poverilaca društva. 
Drugi članovi društva koji su te isplate odobrili putem glasanja na skupštini, 
kao i direktori, odnosno članovi nadzornog odbora ako je upravljanje društvom 
dvodomno, koji su ta plaćanja odobrili, i koji su znali ili su prema okolnostima 
slučaja mogli znati da su ta plaćanja u suprotnosti sa odredbama ovog zakona o 
ograničenjima plaćanja, neograničeno solidarno su odgovorni društvu za povraćaj 
tih isplata i društvo ih ne može osloboditi te obaveze. 
Pored lica iz stava 3. ovog člana, neograničeno solidarno odgovaraju i drugi 
direktori, odnosno članovi nadzornog odbora, kao i članovi društva, za koje se 
dokaže da su namerno ili grubom nepažnjom doprineli da društvo izvrši nedopušteno 
plaćanje. 
Zahtev društva prema licima iz ovog člana zastareva u roku od pet godina od 
dana izvršene isplate. 
Zahtev društva prema članu društva koji je primio isplatu zastareva u roku od 
deset godina ako društvo dokaže da je znao ili morao znati da prima nedopušteno 
plaćanje. 
6. Prestanak svojstva člana 
Razlozi za prestanak svojstva člana 
Član 186. 
Članu društva prestaje to svojstvo: 
1) smrću, ako je član fizičko lice, odnosno brisanjem iz odgovarajućeg 
registra, ako je član pravno lice; 
2) istupanjem iz društva; 
3) isključenjem iz društva; 
4) prenosom celokupnog udela; 
5) povlačenjem i poništenjem udela. 
*Službeni glasnik RS, broj 44/2018
6.1. Istupanje člana društva 
Istupanje člana društva bez potraživanja naknade za udeo 
Član 187.
Član društva, koji nema neizmirene obaveze prema 
društvu po osnovu neuplaćenog odnosno neunetog uloga u društvo, može u svako 
doba, na osnovu izjave o istupanju dostavljene društvu, da istupi iz društva bez 
navođenja razloga za istupanje, ako ne zahteva naknadu za svoj udeo.
Udeo člana društva koji je istupio iz društva, postaje 
sopstveni udeo društva i bez donošenja odluke o sticanju sopstvenog udela.
Istupanjem člana iz društva, članu ne prestaju obaveze 
koje je imao prema društvu do momenta istupanja.
Istupanje člana iz društva i sticanje sopstvenog udela 
registruju se u skladu sa zakonom o registraciji.
*Službeni glasnik RS, broj 44/2018
Istupanje člana društva iz opravdanog razloga 
Član 188. 
Član društva može istupiti iz društva iz opravdanih razloga.

Opravdani razlog za istupanje člana društva postoji naročito:

1) ako mu jedan ili više ostalih članova ili društvo svojim radnjama ili 
propuštanjem prouzrokuje štetu, ili ako je očigledno da će takva šteta, prema 
redovnom toku stvari, nastupiti; 
2) ako je u značajnoj meri onemogućen da ostvaruje svoja prava u društvu; 

3) ako mu društvo nameće nesrazmerne obaveze. 
Osnivačkim aktom mogu se predvideti i drugi opravdani razlozi za istupanje 
člana društva, kao i propisati postupak istupanja i način određivanja naknade 
članu društva koji istupa. 
Osnivačkim aktom ne može se unapred isključiti pravo člana društva da zahteva 
istupanje iz društva iz opravdanog razloga, niti se član društva tog prava može 
unapred odreći. 
Postupak istupanja 
Član 189. 
Član društva koji želi da istupi iz društva u skladu sa članom 188. ovog 
zakona dužan je da o tome dostavi pisani zahtev društvu, o kojem odlučuje 
skupština. 
Zahtev iz stava 1. ovog člana sadrži naročito: 
1) razloge istupanja; 
2) iznos koji se zahteva od društva na ime naknade za udeo; 
3) rok u kome se zahteva isplata naknade za udeo, osim ako je taj rok određen 
osnivačkim aktom. 
Skupština je dužna da donese odluku o zahtevu iz stava 1. ovog člana u roku 
od 60 dana od dana prijema i da u istom roku o tome obavesti člana društva koji 
istupa . 
Skupština može samo usvojiti ili odbiti zahtev iz stava 1. ovog člana u 
celini. 
Odluka iz stava 3. ovog člana donosi se običnom većinom glasova svih članova 
društva, osim ako je osnivačkim aktom predviđena veća većina. 
Udeo člana društva koji je istupio iz društva, postaje 
sopstveni udeo društva i bez donošenja odluke o sticanju sopstvenog udela, 
srazmerno uplaćenom, odnosno unetom ulogu, dok se za iznos neuplaćenog, odnosno 
neunetog uloga, vrši smanjenje osnovnog kapitala društva, uz primenu odredbi člana 
147a ovog zakona.
Istupanje člana iz društva i sticanje sopstvenog udela registruju se u skladu 
sa zakonom o registraciji. 
*Službeni glasnik RS, broj 44/2018
Zaloga kao obezbeđenje isplate naknade 
Član 190. 
Član društva može zahtevom za istupanje iz opravdanog razloga da traži da 
društvo pruži obezbeđenje za isplatu naknade za njegov udeo putem ustanovljavanja 
zaloge na sopstvenom udelu koji će društvo steći ako prihvati njegov zahtev za 
istupanje iz društva, u skladu sa zakonom koji uređuje zalogu na pokretnim 
stvarima upisanim u registar. 
Član društva iz stava 1. ovog člana dužan je da nacrt ugovora o zalozi čije 
zaključenje predlaže dostavi društvu u prilogu zahteva za istupanje iz društva. 

U slučaju iz stava 1. ovog člana skupština može prihvatiti zahtev za istupanje 
samo ako istovremeno odobri zaključenje predloženog ugovora o zalozi u korist 
člana koji istupa ili, uz saglasnost člana društva koji istupa, pruži drugo 
odgovarajuće obezbeđenje. 
Isplata naknade 
Član 191. 
Društvo može isplaćivati naknadu za udeo članu društva koji je istupio samo 
iz: 
1) sredstava rezervi društva koje se mogu koristiti za te namene; 

2) sredstava ostvarenih prodajom sopstvenog udela društva stečenog istupanjem 
tog člana društva. 
Do potpune isplate naknade udela članu koji je istupio iz društva, društvo ne 
može deliti dobit svojim članovima i dužno je da: 
1) svu ostvarenu dobit raspoređuje u rezerve iz stava 1. tačka 1) ovog člana; 

2) sva sredstva društva iz stava 1. ovog člana koristi isključivo za isplatu 
te naknade. 
Istupanje iz opravdanog razloga po odluci suda 
Član 192. 
Ako skupština odbije zahtev za istupanje iz člana 189. ovog zakona, odnosno 
propusti da o njemu odluči u roku od 60 dana od dana prijema zahteva, član 
društva može tužbom nadležnom sudu protiv društva zahtevati prestanak svojstva 
člana društva zbog postojanja opravdanog razloga i isplatu naknade za svoj udeo. 

Sud će presudom kojom određuje prestanak svojstva člana društva odrediti i: 

1) da udeo člana društva koji istupa postaje sopstveni udeo društva; 

2) visinu naknade koju je društvo u obavezi da isplati članu društva koji 
istupa; 
3) rok za isplatu naknade iz tačke 2) ovog stava; 
4) ustanovljavanje zaloge u korist člana društva koji istupa na sopstvenom 
udelu društva iz tačke 1) ovog stava, ako je tužilac to zahtevao i ako sud nađe 
da je to nužno i opravdano radi obezbeđenja isplate naknade iz tačke 2) ovog 
stava. 
Naknadu iz stava 2. ovog člana sud će odrediti prema tržišnoj vrednosti udela 
člana društva koji istupa na dan podnošenja tužbe, ali ne manje od srazmernog dela 
vrednosti neto imovine društva koji odgovara učešću udela tog člana u osnovnom 
kapitalu društva na dan podnošenja tužbe, osim ako je drugi način određivanja te 
naknade predviđen osnivačkim aktom. 
Rok iz stava 2. ovog člana sud će odrediti uzimajući u obzir finansijsku 
situaciju u kojoj se društvo nalazi i očekivane prihode društva u redovnom toku 
poslovanja, s tim što taj rok ne može biti duži od dve godine od dana 
pravnosnažnosti presude, osim ako je osnivačkim aktom predviđen duži rok, ali ne 
duži od pet godina. 
Brisani su raniji st. 5. i 6. (vidi član 65. Zakona - 
44/2018-27)
Tužba iz stava 1. ovog člana može se podneti u roku od šest meseci od dana 
saznanja za razlog za istupanje, a najkasnije u roku od tri godine od nastanka 
razloga za istupanje. 
*Službeni glasnik RS, broj 44/2018
Isplata naknade određene od strane suda i naknada štete 
Član 193. 
Na isplatu naknade određene presudom u skladu sa članom 192. stav 2. ovog 
zakona primenjuju se odredbe člana 191. ovog zakona. 
Članu koji je iz društva istupio iz opravdanih razloga pripada i pravo na 
naknadu štete koju je eventualno pretrpeo činjenjem ili nečinjenjem društva, koje 
može ostvariti tužbom kod nadležnog suda u posebnoj parnici. 
Ako društvo ne isplati dosuđenu naknadu članu društva koji je istupio u roku 
određenom presudom, član društva koji je istupio može tražiti prinudno izvršenje 
samo prodajom sopstvenog udela koji je društvo od njega steklo, a za isplatu 
dosuđene naknade solidarno odgovaraju svojom imovinom i ostali članovi društva 
srazmerno svojim udelima u osnovnom kapitalu društva. 
Brisan je naziv člana 194. 
(vidi član 66. Zakona - 44/2018-27)
Član 194.  
Brisan je (vidi član 66. 
Zakona - 44/2018-27)
6.2. Isključenje člana društva 
Isključenje člana odlukom skupštine 
Član 195. 
U slučaju iz člana 48. stav 7. ovog zakona, skupština odluku o isključenju 
člana društva donosi dvotrećinskom većinom glasova preostalih članova društva, 
osim ako je osnivačkim aktom određena druga većina. 
Odluka iz stava 1. ovog člana može se doneti samo u odnosu na sve članove 
društva koji nisu izvršili svoju obavezu iz člana 46. stav 1. ovog zakona ni u 
naknadno ostavljenom roku iz člana 48. stav 2. ovog zakona.

Isključenjem člana društva udeo tog člana društva postaje sopstveni udeo 
društva, a isključeni član nema pravo na naknadu za svoj udeo. 
Odluka iz stava 1. ovog člana predstavlja osnov za brisanje isključenog člana iz 
registra privrednih subjekata. 
Isključeni član ostaje u obavezi da uplati odnosno unese upisani ulog i izvrši 
dodatne uplate na koje je bio obavezan, ako je to neophodno za namirenje 
poverilaca društva. 
Za izvršenje obaveze iz stava 5. ovog člana društvu odgovara i prethodni 
vlasnik udela člana društva koji je isključen, u smislu člana 175. stav 2. ovog 
zakona. 
Društvo zadržava pravo da tužbom nadležnom sudu od isključenog člana društva 
zahteva i naknadu štete. 
*Službeni glasnik RS, broj 44/2018
Isključenje člana odlukom suda 
Član 196. 
Društvo može tužbom koju podnosi nadležnom sudu zahtevati isključenje člana 
društva, iz razloga određenih osnivačkim aktom ili iz drugih opravdanih razloga, 
a naročito ako član društva: 
1) namerno ili grubom nepažnjom prouzrokuje štetu društvu; 
2) ne izvršava posebne dužnosti prema društvu propisane ovim zakonom ili 
osnivačkim aktom; 
3) svojim radnjama ili propuštanjem, protivno osnivačkom aktu, zakonu ili 
dobrim poslovnim običajima, sprečava ili u značajnoj meri otežava poslovanje 
društva. 
Odluku o podnošenju tužbe iz stava 1. ovog člana donosi skupština 
u skladu sa odredbama ovog zakona. 

Na zahtev društva sud može odrediti privremenu meru suspenzije prava glasa 
člana društva čije se isključenje traži, kao i drugih prava tog člana društva ili 
privremenu meru uvođenja prinudne uprave u društvo, ako nađe da je to nužno i 
opravdano radi sprečavanja nastanka štete za društvo. 
Osnivačkim aktom ne može se unapred isključiti pravo društva da podnese tužbu 
za isključenje člana društva, niti pravo isključenog člana društva na naknadu 
vrednosti udela. 
Tužba za isključenje člana društva može se podneti u roku od 
šest meseci od dana 
saznanja za razlog za isključenje, a najkasnije u roku od 
pet godina od nastanka 
razloga za isključenje. 
Ako na zahtev člana koji poseduje udeo koji predstavlja 
najmanje 5% osnovnog kapitala društva, skupština u roku od dva meseca od dana 
podnošenja zahteva ne odluči o zahtevu za podnošenje tužbe iz stava 1. ovog člana 
ili odbije zahtev ili se tužba ne podnese u roku od 30 dana od dana donošenja 
odluke o podnošenju tužbe, član koji je podneo zahtev ima pravo, da u naknadnom 
roku od 30 dana, podnese tužbu sudu u svoje ime, a za račun društva.
Isključenjem člana društva udeo tog člana društva postaje sopstveni udeo 
društva. 
Isključeni član ostaje u obavezi da uplati odnosno unese upisani ulog i izvrši 
dodatne uplate na koje je bio obavezan, ako je to neophodno za namirenje 
poverilaca društva. 
*Službeni glasnik RS, broj 44/2018
Naknada za udeo u slučaju isključenja odlukom suda 
Član 197. 
Isključeni član društva može tužbom nadležnom sudu protiv društva tražiti 
naknadu vrednosti svog udela. 
Tužba iz stava 1. ovog člana se može podneti u roku od 180 dana od dana 
pravnosnažnosti presude o isključenju člana društva. 
Osim ako je osnivačkim aktom određeno drugačije, sud će naknadu iz stava 1. 
ovog člana odrediti u visini vrednosti dela likvidacionog ostatka koji bi pripao 
isključenom članu srazmerno njegovom udelu u osnovnom kapitalu društva, na dan 
pravnosnažnosti presude o isključenju tog člana iz društva, na koju se obračunava 
kamata u visini eskontne stope Narodne banke Srbije uvećane za 2% počev od dana 
pravnosnažnosti presude o isključenju. 
Sud će prilikom određivanja naknade iz stava 1. ovog člana odrediti i rok za 
isplatu te naknade, uzimajući u obzir finansijsku situaciju u kojoj se društvo 
nalazi i očekivane prihode društva u redovnom toku poslovanja, s tim što taj rok 
ne može biti duži od dve godine od dana pravnosnažnosti presude, osim ako je 
osnivačkim aktom određen duži rok, ali ne duži od pet godina. 
Na isplatu naknade određene presudom nadležnog suda iz stava 4. ovog člana 
primenjuju se odredbe člana 191. ovog zakona. 
Ako društvo ne isplati dosuđenu naknadu članu društva koji je isključen u roku 
određenom presudom, član društva koji je isključen može tražiti prinudno izvršenje 
samo prodajom sopstvenog udela koji je društvo od njega steklo. 
Ako sredstva ostvarena prodajom sopstvenog udela u izvršnom postupku nisu 
dovoljna za namirenje potraživanja člana društva koji je isključen u pogledu 
dosuđene naknade, preostali deo tog potraživanja se gasi. 
Društvo ima pravo da od isključenog člana potražuje naknadu štete. 

7. Upravljanje društvom 
Organi društva 
Član 198. 
Upravljanje društvom može biti organizovano kao jednodomno ili dvodomno. 

U slučaju jednodomnog upravljanja, organi društva su: 
1) skupština; 
2) jedan ili više direktora; 
U slučaju dvodomnog upravljanja, organi društva su: 
1) skupština; 
2) nadzorni odbor; 
3) jedan ili više direktora. 
U jednočlanom društvu funkciju skupštine vrši jedini član društva. 

U slučaju iz stava 4. ovog člana kada je jedini član društva pravno lice 
osnivačkim aktom može se odrediti organ tog člana društva koji u ime tog člana 
vrši funkciju skupštine, a u odsustvu takve odredbe smatra se da je to 
registrovani zastupnik tog člana. 
Osnivačkim aktom određuje se da li je upravljanje društvom jednodomno ili 
dvodomno. 
7.1. Skupština 
7.1.1. Sastav i delokrug 
Sastav skupštine 
Član 199. 
Skupštinu čine svi članovi društva. 
Ako osnivačkim aktom nije drugačije određeno, svaki 
član društva ima pravo glasa u skupštini srazmerno udelu, s tim da se tim aktom 
ne može predvideti da član društva nema pravo glasa.
*Službeni glasnik RS, broj 44/2018
Delokrug skupštine 
Član 200. 
Skupština društva: 
1) donosi izmene osnivačkog akta; 
2) usvaja finansijske izveštaje, kao i izveštaje revizora ako su finansijski 
izveštaji bili predmet revizije; 
3) nadzire rad direktora i usvaja izveštaje direktora, ako je upravljanje 
društvom jednodomno; 
4) usvaja izveštaje nadzornog odbora, ako je upravljanje društvom dvodomno; 

5) odlučuje o povećanju i smanjenju osnovnog kapitala društva, kao i o svakoj 
emisiji hartija od vrednosti; 
6) odlučuje o raspodeli dobiti i načinu pokrića gubitaka, uključujući i 
određivanje dana sticanja prava na učešće u dobiti i dana isplate učešća u dobiti 
članovima društva; 
7) imenuje i razrešava direktora i utvrđuje naknadu za njegov rad odnosno 
načela za utvrđivanje te naknade, ako je upravljanje društvom jednodomno; 

8) bira i razrešava članove nadzornog odbora i utvrđuje naknadu za njihov rad, 
ako je upravljanje društvom dvodomno; 
9) imenuje revizora i utvrđuje naknadu za njegov rad; 
10) odlučuje o pokretanju postupka likvidacije, kao i o podnošenju predloga za 
pokretanje stečajnog postupka od strane društva; 
11) imenuje likvidacionog upravnika i usvaja likvidacione bilanse i izveštaje 
likvidacionog upravnika; 
12) odlučuje o sticanju, poništenju i raspodeli 
sopstvenih udela i sticanju, podeli i poništenju rezervisanih sopstvenih udela;
13) odlučuje o obavezama članova društva na dodatne uplate i o vraćanju tih 
uplata; 
14) odlučuje o zahtevu za istupanje člana društva; 
15) odlučuje o isključenju člana društva iz razloga neplaćanja, odnosno 
neunošenja upisanog uloga; 
16) odlučuje o pokretanju spora za isključenje člana društva; 
17) odlučuje o povlačenju i poništenju udela; 
18) imenuje i razrešava ostale zastupnike društva, ako 
je upravljanje društvom jednodomno;
19) odlučuje o pokretanju postupka i davanju punomoćja za zastupanje društva u 
sporu sa prokuristom, kao i u sporu sa direktorom, ako je upravljanje društvom 
jednodomno, odnosno sa članom nadzornog odbora, ako je upravljanje društvom 
dvodomno; 
20) odlučuje o pokretanju postupka i davanju punomoćja za zastupanje društva u 
sporu protiv člana društva; 
21) odobrava pristupanje novog člana i daje saglasnost na prenos 
udela trećem licu u slučaju iz člana 167. ovog zakona; 
22) odlučuje o statusnim promenama i promenama pravne forme;

23) daje odobrenje na pravne poslove u kojima postoji lični interes, u skladu 
sa članom 66. ovog zakona; 
24) daje saglasnost na sticanje, prodaju, davanje u zakup, zalaganje ili drugo 
raspolaganje imovinom velike vrednosti u smislu člana 470. ovog zakona; 

25) brisana je (vidi član 70. Zakona - 44/2018-27)
26) vrši druge poslove i odlučuje o drugim pitanjima, u skladu sa ovim zakonom 
i osnivačkim aktom. 
*Službeni glasnik RS, broj 44/2018
**Službeni glasnik RS, broj 91/2019
7.1.2. Sednice skupštine 
Vrste i održavanje sednica 
Član 201. 
Sednice skupštine mogu biti redovne i vanredne. 
Na održavanje redovne sednice skupštine primenjuju se odredbe člana 364. ovog 
zakona koje uređuju održavanje redovne sednice skupštine akcionarskog društva. 

Na održavanje vanredne sednice skupštine primenjuju se odredbe člana 371. ovog 
zakona koje uređuju održavanje vanredne sednice skupštine akcionarskog društva. 

Sazivanje sednice 
Član 202. 
Sednicu skupštine saziva: 
1) direktor, ako je upravljanje društvom jednodomno; 
2) nadzorni odbor, ako je upravljanje društvom dvodomno. 
Osnivačkim aktom može se predvideti da skupštinu može sazvati i član društva 
ili neko drugo lice. 
Sednica skupštine obavezno se saziva kada to u pisanom obliku zahtevaju 
članovi društva koji imaju ili zastupaju najmanje 10% glasova, ako osnivačkim 
aktom nije određeno da to pravo imaju i članovi koji zajedno imaju ili zastupaju 
manji procenat glasova. 
Ako direktor, odnosno nadzorni odbor ne sazove sednicu skupštine u roku od tri dana od dana prijema 
zahteva iz stava 3. ovog člana, tako da dan održavanja sednice bude najkasnije 15 
dana od dana prijema zahteva, podnosioci tog zahteva mogu sami sazvati sednicu 
skupštine u roku od osam dana od dana isteka tog roka za održavanje sednice 
skupštine. 
*Službeni glasnik RS, broj 44/2018
Mesto održavanja sednice 
Član 203. 
Na mesto održavanja sednice skupštine primenjuju se odredbe člana 332. ovog 
zakona o mestu održavanja sednice skupštine akcionarskog društva, ako osnivačkim 
aktom ili odlukom skupštine nije drugačije određeno. 
Obaveštenje i dnevni red 
Član 204. 
Sednica skupštine saziva se pisanim pozivom upućenim svakom članu društva na 
adresu člana društva iz evidencije podataka o članovima društva, a poziv se 
smatra dostavljenim danom slanja preporučene pošiljke poštom, osim ako je drugačiji 
način pozivanja određen osnivačkim aktom ili se sa drugačijim načinom pozivanja 
član društva pisanim putem saglasio. 
Poziv za sednicu dostavlja se svakom članu društva najkasnije osam dana pre 
dana održavanja sednice skupštine, osim ako je drugi rok predviđen osnivačkim 
aktom. 
Poziv za sednicu sadrži naročito: 
1) dan slanja poziva; 
2) vreme i mesto održavanja sednice; 
3) predlog dnevnog reda sednice, sa jasnom naznakom o kojim tačkama dnevnog 
reda se predlaže da skupština donese odluku; 
4) materijale za sednicu. 
Odredbe čl. 367. i 374. ovog zakona o materijalima za redovnu i vanrednu 
sednicu skupštine akcionarskog društva primenjuju se i na materijale za redovnu i 
vanrednu sednicu skupštine društva s ograničenom odgovornošću. 
Na sednici se može raspravljati i odlučivati o pitanjima na dnevnom redu, a o 
drugim pitanjima samo ako svi članovi prisustvuju sednici i ako se nijedan član 
tome ne protivi, osim ako je osnivačkim aktom drugačije određeno. 

Pravo na stavljanje dodatnih tačaka na dnevni red 
Član 205. 
Jedan ili više članova društva koji poseduju ili zastupaju najmanje 
5% udela 
u osnovnom kapitalu društva mogu putem pisanog obaveštenja društvu staviti 
dodatne tačke na dnevni red sednice, osim ako je osnivačkim aktom ovo pravo dato 
i članovima koji poseduju ili zastupaju i manji procenat udela u osnovnom 
kapitalu društva. 
Članovi društva iz stava 1. ovog člana mogu obaveštenje iz stava 1. ovog člana 
dostaviti direktno i svim ostalim članovima društva na adrese iz evidencije 
podataka o članovima društva. 
Obaveštenje iz stava 1. ovog člana može se uputiti najkasnije tri dana pre 
dana održavanja sednice skupštine, osim ako je osnivačkim aktom određen drugi 
rok. 
Obaveštenje iz stava 1. ovog člana direktor je dužan da najkasnije narednog 
radnog dana od dana prijema uputi svim ostalim članovima društva. 

Član društva koji nije prisustvovao sednici skupštine može pobijati odluke 
skupštine donete po tačkama dnevnog reda iz stava 1. ovog člana ako nije primio 
obaveštenje iz st. 2. ili 4. ovog člana do dana održavanja sednice skupštine, u 
skladu sa odredbama ovog zakona o pobijanju odluka skupštine.

*Službeni glasnik RS, broj 44/2018
Održavanje sednice bez sazivanja 
Član 206. 
Sednica se može održati i bez sazivanja ako joj prisustvuju svi članovi 
društva, osim ako je osnivačkim aktom drugačije određeno. 
Punomoćje za glasanje 
Član 207. 
Član društva ima pravo da putem pisanog punomoćja ovlasti određeno lice da u 
njegovo ime učestvuje u radu skupštine društva, uključujući i pravo da u njegovo 
ime glasa (punomoćje za glasanje). 
Punomoćnik iz stava 1. ovog člana može biti svako poslovno sposobno lice. 

Osnivačkim aktom može se predvideti da punomoćje za glasanje mora biti overeno 
u skladu sa zakonom kojim se uređuje overa potpisa. 
Član društva ne može dati punomoćje za glasanje tako što će ga ograničiti na 
deo svog prava glasa po osnovu udela. 
Na punomoćje za glasanje primenjuju se odredbe člana 344. st. 2. do 5. i st. 12 
i st. 15. do 19. ovog zakona koje se odnose na punomoćje za glasanje. 

Кvorum 
Član 208. 
Кvorum za sednicu skupštine čini obična većina od ukupnog broja glasova 
članova društva, ako osnivačkim aktom nije određen veći broj glasova. 

Ako se sednica skupštine nije mogla održati zbog nedostatka kvoruma, ponovo 
se saziva sa istim predloženim dnevnim redom najranije deset dana a najkasnije 
30 dana od dana kada je sednica trebalo da bude održana (ponovljena sednica). 

Кvorum za održavanje ponovljene sednice čini 1/3 od ukupnog broja glasova 
članova društva, ako osnivačkim aktom nije određen veći broj glasova. 

Način rada skupštine 
Član 209. 
Skupština može doneti poslovnik kojim bliže utvrđuje način rada i odlučivanja 
u skladu sa ovim zakonom i osnivačkim aktom. 
Sednicom skupštine predsedava predsednik skupštine. 
Na izbor i rad predsednika skupštine shodno se primenjuju odredbe člana 333. 
st. 1. do 3. ovog zakona o predsedniku skupštine akcionarskog društva. 

Zapisnik 
Član 210. 
Svaka odluka skupštine društva unosi se u zapisnik koji vodi predsednik 
skupštine, odnosno zapisničar ako ga imenuje predsednik skupštine. 

Predsednik skupštine je odgovoran za uredno sačinjavanje zapisnika. 

Zapisnik sadrži: 
1) mesto i dan održavanja sednice; 
2) ime lica koje je vodilo zapisnik; 
3) sažeti prikaz rasprave po svakoj tački dnevnog reda; 
4) rezultat glasanja po svakoj tački dnevnog reda po kojoj je skupština 
odlučivala, kao i način glasanja svakog prisutnog člana društva; 
5) druge elemente, u skladu sa osnivačkim aktom. 
Sastavni deo zapisnika čini spisak lica koja su učestvovala u radu sednice 
skupštine. 
Zapisnik potpisuju predsednik skupštine, zapisničar ako je određen, kao i sva 
lica koja su učestvovala u njenom radu, osim ako je osnivačkim aktom ili 
poslovnikom skupštine drugačije određeno. 
Ako lice koje je učestvovalo u radu sednice ima primedbe na zapisnik ili 
odbije da potpiše zapisnik, lice koje vodi zapisnik će to konstatovati u 
zapisniku uz navođenje razloga za to odbijanje, s tim da lice koje ima primedbu 
može tu primedbu i samo uneti u zapisnik prilikom potpisivanja. 
Nepostupanje u skladu sa odredbama ovog člana nema uticaja na punovažnost 
odluka donetih na sednici skupštine, ako se rezultat glasanja i sadržina tih 
odluka na drugi način može utvrditi. 
Većina za odlučivanje 
Član 211.
Skupština donosi odluke običnom većinom glasova 
prisutnih članova koji imaju pravo glasa po određenom pitanju, osim ako je 
zakonom ili osnivačkim aktom za pojedina pitanja određen veći broj glasova.
Skupština odlučuje većinom od dve trećine od ukupnog 
broja glasova svih članova društva o:
1) povećanju ili smanjenju osnovnog kapitala;
2) statusnim promenama i promenama pravne forme;
3) donošenju odluke o likvidaciji društva ili podnošenju 
predloga za pokretanje stečaja;
4) raspodeli dobiti i načinu pokrića gubitka;
5) sticanju sopstvenih udela društva;
6) sticanju rezervisanih sopstvenih udela društva.
Osnivačkim aktom može se predvideti i druga većina za 
donošenje odluka iz stava 2. ovog člana, ali ne manja od obične većine od ukupnog 
broja glasova članova društva koji imaju pravo glasa po određenom pitanju.
Odluke potpisuje predsednik skupštine.
Izuzetno od stava 4. ovog člana, odluke potpisuje:
1) jedini član društva u funkciji skupštine, u 
jednočlanom društvu;
2) oba člana društva u dvočlanom društvu sa jednakim 
udelima članova, odnosno jednakim pravom glasa članova;
3) u slučaju ponovljene sednice u dvočlanom društvu sa 
jednakim udelima članova, odnosno jednakim pravom glasa članova, oba člana 
društva ako su prisutna, odnosno član koji je prisutan.
Odredbe st. 4. i 5. ovog člana shodno se primenjuju na 
vođenje i potpisivanje zapisnika iz člana 210. ovog zakona.
*Službeni glasnik RS, broj 91/2019
Telefonske sednice, pisano glasanje i odlučivanje bez sednice 
Član 212. 
Sednice skupštine mogu se održavati korišćenjem konferencijske veze ili druge 
audio i vizuelne komunikacijske opreme, tako da sva lica koja učestvuju u radu 
sednice mogu da međusobno istovremeno komuniciraju. 
Smatra se da su lica koja na ovaj način učestvuju u radu sednice lično 
prisutna. 
Član društva može glasati i pisanim putem, osim ako je osnivačkim aktom ili 
poslovnikom skupštine drugačije određeno i u tom slučaju, za potrebe 
izračunavanja kvoruma, smatra se da taj član društva prisustvuje sednici. 

Svaka odluka može se doneti i van sednice, ako je potpišu svi članovi društva 
sa pravom glasa po tom pitanju. 
Način glasanja 
Član 213. 
Glasanje na sednici skupštine društva je javno. 
Isključenje prava glasa 
Član 214. 
Član društva ne može glasati u skupštini kad se donosi odluka o: 

1) njegovom oslobađanju od obaveza prema društvu, ili o smanjenju tih obaveza; 

2) njegovom istupanju ili isključenju iz društva; 
3) pokretanju ili odustajanju od spora protiv njega i angažovanju punomoćnika 
društva za zastupanje u tim slučajevima; 
4) odobravanju poslova između njega i društva u skladu sa članom 66. ovog 
zakona; 
5) u drugim slučajevima određenim ovim zakonom ili osnivačkim aktom. 

Član društva ne može glasati u skupštini ni kada se odlučuje o pitanjima iz 
stava 1. tač. 1, 3) i 4) ovog člana ako se odluke odnose na lica koja su 
povezana sa tim članom društva u smislu člana 62. ovog zakona. 
Glasovi člana društva čije je pravo glasa isključeno ne uzimaju se u obzir 
prilikom utvrđivanja kvoruma za odlučivanje o pitanjima iz st. 1. i 2. ovog člana. 

Prisustvo drugih lica sednici 
Član 215. 
Sednicama skupštine dužni su da prisustvuju direktori i članovi nadzornog 
odbora, ako je upravljanje društvom dvodomno, ako ih blagovremeno pozove 
predsednik skupštine ili bilo ko od članova društva ili ako je tako određeno 
osnivačkim aktom. 
7.1.3. Usvajanje finansijskih izveštaja 
Shodna primena 
Član 216. 
U pogledu posledica usvajanja odnosno neusvajanja godišnjih finansijskih 
izveštaja shodno se primenjuju odredbe člana 370. ovog zakona o posledicama 
usvajanja odnosno neusvajanja finansijskih izveštaja akcionarskog društva. 

7.1.4. Pobijanje odluka skupštine 
Shodna primena 
Član 217. 
Odredbe čl. 376. do 381. ovog zakona o pobijanju odluka skupštine akcionarskog 
društva shodno se primenjuju i na pobijanje odluka skupštine društva s ograničenom 
odgovornošću. 
7.2. Direktori 
Broj direktora 
Član 218. 
Društvo ima jednog ili više direktora koji su zakonski zastupnici društva. 

Broj direktora određuje se osnivačkim aktom ili odlukom skupštine. 

Ako osnivačkim aktom ili odlukom skupštine nije određen broj direktora, 
društvo ima jednog direktora. 
Direktor se registruje u skladu sa zakonom o registraciji. 
Imenovanje direktora 
Član 219. 
Direktora imenuje skupština, odnosno nadzorni odbor ako je upravljanje društvom 
dvodomno. 
Prilikom osnivanja društva, direktor se može imenovati osnivačkim aktom. 

Ako u odluci o imenovanju nije određeno drugačije, mandat direktora počinje 
danom donošenja odluke o imenovanju. 
Ako osnivačkim aktom ili odlukom skupštine društva nije određeno drugačije, 
smatra se da mandat direktora nije ograničen. 
Osnivačkim aktom ili odlukom skupštine mogu se odrediti uslovi koje neko lice 
treba da ispunjava da bi bilo imenovano za direktora. 
Razrešenje i ostavka direktora 
Član 220. 
Skupština, odnosno nadzorni odbor ako je upravljanje društvom dvodomno, 
razrešava direktora, pri čemu nije dužna da navede razloge za razrešenje osim ako 
je to izričito predviđeno osnivačkim aktom ili odlukom skupštine. 

Na ostavku direktora društva s ograničenom odgovornošću shodno se primenjuju 
odredbe člana 396. ovog zakona o ostavci direktora akcionarskog društva. 

Zastupanje 
Član 221. 
Direktor zastupa društvo prema trećim licima u skladu sa osnivačkim aktom, 
odlukama skupštine društva i uputstvima nadzornog odbora, ako je upravljanje 
društvom dvodomno. 
Ako društvo ima više od jednog direktora, svi direktori zastupaju društvo 
zajednički, ako osnivačkim aktom ili odlukom skupštine društva nije drugačije 
određeno. 
Nezavisno od načina zastupanja iz stava 2. ovog člana, izjava volje učinjena 
prema jednom direktoru smatra se da je valjano učinjena prema društvu. 

Ako je društvo ostalo bez direktora, a novi direktor 
ne bude registrovan u registru privrednih subjekata u daljem roku od 30 dana, 
član društva ili drugo zainteresovano lice može tražiti da sud u vanparničnom 
postupku postavi privremenog zastupnika društva. 
Postupak iz stava 4. ovog člana je hitan i sud je 
dužan da odluku po zahtevu donese u roku od osam dana od dana prijema zahteva.
Ako društvo ostane bez direktora, do imenovanja direktora, 
odnosno privremenog zastupnika iz stava 4. ovog člana izjave volje upućene 
bilo kom članu nadzornog odbora, ako postoji, odnosno bilo kom članu društva ako 
društvo nema nadzorni odbor, obavezuju društvo. 
Društvo stiče prava i preuzima obaveze iz poslova koje u njegovo ime zaključi 
direktor nezavisno od toga da li je posao izričito zaključen u ime društva ili iz 
okolnosti proizlazi da je volja učesnika u pravnom poslu bila da se taj pravni 
posao zaključi u ime društva. 
*Službeni glasnik RS, broj 44/2018
Zastupanje društva u sporu sa direktorom 
Član 222. 
Direktor ne može izdati punomoćje za zastupanje niti zastupati društvo u sporu 
u kojem je suprotna strana on ili sa njim povezano lice. 
Brisan je raniji stav 2. (vidi član 75. Zakona - 
44/2018-27)
Nepotpun broj direktora 
Član 223. 
Ako se broj direktora koji društvo zastupaju pojedinačno smanji ispod broja 
direktora koji je određen osnivačkim aktom ili odlukom skupštine, preostali 
direktori nastavljaju da zastupaju društvo u okviru svojih ovlašćenja. 

Ako se broj direktora koji imaju ovlašćenje na zajedničko zastupanje smanji 
ispod broja direktora koji je određen osnivačkim aktom ili odlukom skupštine, 
preostali direktori dužni su da bez odlaganja o tome obaveste skupštinu i 
nadzorni odbor, ako je upravljanje društvom dvodomno. 
U slučaju iz stava 2. ovog člana, skupština, odnosno nadzorni odbor ako je 
upravljanje društvom dvodomno, vrši imenovanje nedostajućih direktora, a do tog 
imenovanja preostali direktori mogu obavljati samo hitne poslove, osim ako je 
osnivačkim aktom ili odlukom skupštine drugačije određeno.

Vođenje poslova društva 
Član 224. 
Direktor vodi poslove društva u skladu sa osnivačkim aktom i odlukama 
skupštine, kao i sa uputstvima nadzornog odbora ako je upravljanje društvom 
dvodomno. 
Ako društvo ima više od jednog direktora, svi direktori vode poslove društva 
zajednički, osim ako je osnivačkim aktom ili odlukom skupštine društva drugačije 
određeno. 
Ako je osnivačkim aktom ili odlukom skupštine određeno da svaki direktor 
prilikom vođenja poslova društva postupa samostalno, direktor ne može preduzeti 
nameravanu radnju ako se tome protivi neki od preostalih direktora, ali je 
ovlašćen da u tom pogledu zahteva uputstvo skupštine društva, odnosno nadzornog 
odbora ako je upravljanje društvom dvodomno. 
U društvu u kome je upravljanje jednodomno, direktori obavljaju sve poslove koji 
nisu u nadležnosti skupštine. 
U društvu u kome je upravljanje dvodomno, direktori obavljaju sve poslove koji 
nisu u nadležnosti skupštine i nadzornog odbora. 
Odgovornost za poslovne knjige, finansijske izveštaje i vođenje evidencije o 
odlukama skupštine 
Član 225. 
Direktor odgovara za uredno vođenje poslovnih knjiga društva. 
Direktor odgovara za tačnost finansijskih izveštaja društva.

Direktor je u obavezi da vodi evidenciju o svim donetim odlukama skupštine, u 
koju svaki član društva može izvršiti uvid tokom radnog vremena društva. 

Obaveza izveštavanja 
Član 226. 
Na obavezu direktora da izveštava skupštinu, odnosno nadzorni odbor ako je 
upravljanje društvom dvodomno shodno se primenjuju odredbe člana 399. ovog zakona. 

Direktor društva je dužan da bez odlaganja obavesti svakog člana društva koji 
ima udeo koji predstavlja najmanje 10% osnovnog kapitala odnosno nadzorni odbor 
ako je upravljanje društvom dvodomno o nastalim vanrednim okolnostima koje mogu 
biti od značaja za stanje ili poslovanje društva. 
Naknada za rad direktora 
Član 227. 
Na naknadu za rad direktora shodno se primenjuju odredbe člana 393. ovog 
zakona koje uređuju naknadu za rad direktora akcionarskog društva. 

7.3. Nadzorni odbor 
Nadležnost i sastav nadzornog odbora 
Član 228. 
Ako je upravljanje društvom dvodomno, društvo ima i nadzorni odbor, koji 
nadzire rad direktora. 
Na pitanja ko može biti član nadzornog odbora i na sastav nadzornog odbora 
shodno se primenjuju odredbe čl. 432. i 433. ovog zakona o tome ko može biti član 
i o sastavu nadzornog odbora akcionarskog društva. 
Imenovanje članova nadzornog odbora, trajanje mandata i odnosi s društvom 

Član 229. 
Član nadzornog odbora mora da ispunjava uslove propisane ovim zakonom za 
direktora akcionarskog društva i ne sme biti zaposlen u društvu. 
Predsednika i članove nadzornog odbora bira skupština. 
Prilikom osnivanja društva prvi predsednik i članovi nadzornog odbora mogu se 
imenovati osnivačkim aktom. 
Na sva ostala pitanja koja se odnose na imenovanje, trajanje mandata i odnose sa 
društvom članova nadzornog odbora shodno se primenjuju odredbe ovog zakona koje 
se odnose na imenovanje, trajanje mandata i odnose sa društvom članova nadzornog 
odbora akcionarskog društva. 
Predsednik i članovi nadzornog odbora registruju se u skladu sa zakonom o 
registraciji. 
Naknada za rad članova nadzornog odbora 
Član 230. 
Na pitanja koja se odnose na određivanje naknade za rad članova nadzornog 
odbora shodno se primenjuju odredbe člana 438. ovog zakona koje se odnose na 
naknadu za rad članova nadzornog odbora akcionarskog društva.

Razrešenje i ostavka članova nadzornog odbora 
Član 231. 
Na razrešenje članova nadzornog odbora od strane skupštine i na podnošenje 
ostavke članova nadzornog odbora shodno se primenjuju odredbe čl. 439. i 440. 
ovog zakona koje se odnose na razrešenje i ostavku članova nadzornog odbora 
akcionarskog društva. 
Delokrug nadzornog odbora 
Član 232. 
Nadzorni odbor: 
1) određuje poslovnu strategiju društva; 
2) imenuje i razrešava direktora i ostale zastupnike, 
utvrđuje naknadu za njihov rad, odnosno načela za utvrđivanje tih naknada;
3) nadzire rad direktora i usvaja izveštaje direktora; 
4) vrši unutrašnji nadzor nad poslovanjem društva; 
5) vrši nadzor nad zakonitošću poslovanja društva; 
6) ustanovljava računovodstvene politike društva i politike upravljanja 
rizicima; 
7) daje nalog revizoru za ispitivanje godišnjih finansijskih izveštaja društva; 

8) predlaže skupštini izbor revizora i nagradu za njegov rad;

9) kontroliše predlog raspodele dobiti i drugih plaćanja članovima; 

10) odlučuje o pokretanju postupka i davanju punomoćja za zastupanje društva u 
sporu sa direktorom; 
11) vrši i druge poslove određene osnivačkim aktom i odlukom skupštine. 

Ako osnivačkim aktom ili odlukom skupštine nije drugačije određeno, nadzorni 
odbor daje prethodnu saglasnost za zaključenje sledećih poslova: 
1) sticanje, otuđenje i opterećenje udela i akcija koje društvo poseduje u 
drugim pravnim licima; 
2) sticanje, otuđenje i opterećenje nepokretnosti, ukoliko to ne spada u redovno 
poslovanje društva; 
3) uzimanje kredita, odnosno uzimanje i davanje zajmova, davanje jemstava, 
garancija i obezbeđenja za obaveze trećih lica. 
Pitanja iz nadležnosti nadzornog odbora ne mogu se preneti na direktore 
društva. 
Nadzorni odbor odlučuje o davanju odobrenja u slučajevima postojanja ličnog 
interesa direktora u skladu sa članom 66. ovog zakona. 
*Službeni glasnik RS, broj 44/2018
Podnošenje godišnjeg izveštaja o poslovanju društva 
Član 233. 
Ako osnivačkim aktom nije drugačije određeno, nadzorni odbor je dužan da 
jednom godišnje podnese skupštini u pisanoj formi izveštaj o poslovanju društva i 
sprovedenom nadzoru nad radom direktora. 
Na ostala pitanja koja se odnose na podnošenje izveštaja o poslovanju društva i 
godišnjeg konsolidovanog izveštaja o poslovanju shodno se primenjuju odredbe člana 
442. ovog zakona koje se odnose na nadzorni odbor akcionarskog društva. 

Način rada i sednice nadzornog odbora 
Član 234. 
Na način rada nadzornog odbora, sazivanje sednica, prisustvovanje sednicama, 
odlučivanje i zapisnik o radu nadzornog odbora shodno se primenjuju odredbe čl. 
444. i 445. ovog zakona koje se odnose na nadzorni odbor akcionarskog društva. 

Odgovornost članova nadzornog odbora 
Član 235. 
Na pitanja koja se odnose na odgovornost članova nadzornog odbora shodno se 
primenjuju odredbe člana 447. ovog zakona koje se odnose na nadzorni odbor 
akcionarskog društva. 
Posebna i vanredna revizija po zahtevu članova društva 
Član 236. 
Na pitanja koje se odnose na posebnu i vanrednu reviziju po zahtevu članova 
društva shodno se primenjuju odredbe ovog zakona koje se odnose na posebnu i 
vanrednu reviziju po zahtevu akcionara akcionarskog društva, osim ako je 
osnivačkim aktom drugačije određeno. 
8. Unutrašnji nadzor poslovanja 
Shodna primena 
Član 237. 
Društvo s ograničenom odgovornošću može urediti način sprovođenja i 
organizaciju rada unutrašnjeg nadzora poslovanja, shodnom primenom odredaba o 
unutrašnjem nadzoru poslovanja kod akcionarskih društava. 
9. Prestanak društva 
Način prestanka 
Član 238. 
Društvo prestaje da postoji brisanjem iz registra privrednih subjekata, po 
osnovu: 
1) sprovedenog postupka likvidacije ili prinudne likvidacije u skladu sa ovim 
zakonom; 
2) sprovedenog postupka stečaja u skladu sa zakonom kojim se uređuje stečaj; 

3) statusne promene koja ima za posledicu prestanak društva.

Prestanak društva na zahtev člana društva 
Član 239. 
Na prestanak društva i druge mere na zahtev člana društva shodno se primenjuju 
odredbe člana 469. ovog zakona o prestanku akcionarskog društva i drugim merama 
koje određuje sud na zahtev manjinskih akcionara. 
10. Akti i dokumenti društva 
Obaveza čuvanja akata i dokumenata 
Član 240. 
Društvo čuva sledeće akte i dokumenta: 
1) osnivački akt; 
2) rešenje o registraciji osnivanja društva; 
3) opšte akte društva; 
4) zapisnike sa sednica skupštine i odluke skupštine; 
5) akt o obrazovanju svakog ogranka ili drugog organizacionog dela društva; 

6) dokumenta koja dokazuju svojinu i druga imovinska prava društva; 

7) zapisnike sa sednica nadzornog odbora, ako je upravljanje društvom dvodomno; 

8) izveštaje direktora i nadzornog odbora društva, ako je upravljanje društvom 
dvodomno; 
9) evidenciju o adresama direktora i članova nadzornog odbora; 

10) evidenciju o adresama članova društva; 
11) ugovore koje su direktori, članovi nadzornog odbora ako je upravljanje 
društvom dvodomno i članovi društva, ili sa njima povezana lica u smislu ovog 
zakona, zaključili sa društvom. 
Društvo je dužno je da dokumenta i akte iz stava 1. ovog člana čuva u svom 
sedištu ili na drugom mestu koje je poznato i dostupno svim članovima društva. 

Dokumenta i akte iz stava 1. tač. 1) do 7) i 11) ovog člana društvo čuva 
trajno, a ostala dokumenta i akte iz stava 1. ovog člana najmanje pet godina, 
nakon čega se čuvaju u skladu sa propisima o arhivskoj građi. 
Pristup aktima i dokumentima društva 
Član 241. 
Direktor je u obavezi da dokumente i akte iz člana 240. ovog zakona, 
finansijske izveštaje društva, kao i druga dokumenta vezana za poslovanje društva 
ili za ostvarivanje prava članova društva, stavi na raspolaganje svakom članu 
društva, kao i ranijem članu društva za period u kojem je bio član društva, na 
njegov pisani zahtev, radi vršenja uvida i kopiranja o svom trošku, tokom radnog 
vremena. 
Pravo na informisanje 
Član 242. 
Svaki direktor je dužan da bez odlaganja obavesti svakog člana društva o 
relevantnim činjenicama vezanim za poslovanje društva ili za ostvarivanje prava 
članova društva. 
Svaki član društva dužan je da po saznanju o činjenicama iz stava 1. ovog člana 
obavesti direktora bez odlaganja. 
Lica iz st. 1. i 2. ovog člana odgovaraju društvu odnosno članovima društva 
za štetu koja nastane usled nepostupanja po odredbama st. 1. i 2. ovog člana. 

Svaki član društva ima pravo da mu direktor na njegov pisani zahtev i o 
njegovom trošku bez odlaganja, a najkasnije u roku od osam dana od dana prijema 
zahteva, dostavi kopiju svake donete odluke skupštine. 
Uskraćivanje prava na pristup aktima i dokumentima društva i prava na 
informisanje 
Član 243. 
Članu društva direktor može uskratiti pravo iz čl. 241. i 242. ovog zakona 
ako: 
1) postoji opravdana bojazan da bi ovo pravo bilo iskorišćeno za svrhe 
suprotne interesima društva, odnosno za svrhu koja nije u vezi sa njegovim 
članstvom u društvu; 
2) bi time društvu ili njegovom povezanom društvu mogla biti pričinjena znatna 
šteta. 
Pristup aktima i dokumentima po odluci suda 
Član 244. 
Ako direktor društva propusti da postupi po zahtevu iz člana 241. ovog zakona 
u roku od pet dana od dana prijema zahteva, podnosilac zahteva ima pravo da 
traži da sud u vanparničnom postupku naloži društvu da postupi po njegovom 
zahtevu. 
Postupak iz stava 1. ovog člana je hitan i sud je dužan da odluku po zahtevu 
donese u roku od osam dana od dana prijema zahteva. 
GLAVA IV 
AКCIONARSКO DRUŠTVO 
1. Osnovna pravila 
Pojam i odgovornost za obaveze 
Član 245. 
Akcionarsko društvo je društvo čiji je osnovni kapital podeljen na akcije koje 
ima jedan ili više akcionara koji ne odgovaraju za obaveze društva, osim u 
slučaju iz člana 18. ovog zakona. 
Akcionarsko društvo odgovara za svoje obaveze celokupnom imovinom.

Statut 
Član 246. 
Statut akcionarskog društva sadrži naročito: 
1) poslovno ime i sedište društva; 
2) pretežnu delatnost društva; 
3) podatke o visini upisanog i uplaćenog osnovnog kapitala, kao i podatke o 
broju i ukupnoj nominalnoj vrednosti odobrenih akcija, ako postoje; 

4) bitne elemente izdatih akcija svake vrste i klase u skladu sa zakonom 
kojim se uređuje tržište kapitala, a kod akcija koje nemaju nominalnu vrednost i 
iznos dela osnovnog kapitala za koji su one izdate, odnosno računovodstvenu 
vrednost, uključujući i eventualne obaveze, ograničenja i privilegije vezane za 
svaku klasu akcija; 
5) vrste i klase akcija ; 
6) posebne uslove za prenos akcija, ako postoje; 
7) postupak sazivanja skupštine; 
8) određivanje organa društva i njihovog delokruga, broja njihovih članova, 
bliže uređivanje načina imenovanja i opoziva tih članova, kao i načina odlučivanja 
tih organa; 
9) druga pitanja za koja je ovim ili posebnim zakonom određeno da ih sadrži 
statut akcionarskog društva. 
Društvo je dužno da najmanje jednom godišnje izvrši izmene i dopune statuta 
radi usklađivanja podataka iz stava 1. tač. 3) i 4) ovog člana, ako je u 
prethodnoj godini došlo do promene tih podataka. 
*Službeni glasnik RS, broj 44/2018
Donošenje statuta i njegovih izmena i dopuna 
Član 247. 
Statut, kao i njegove izmene i dopune, donosi skupština običnom većinom 
glasova svih akcionara sa pravom glasa, osim ako je veća većina predviđena 
statutom. 
Prvi statut društva donose akcionari koji osnivaju društvo, i može pored 
elemenata iz člana 246. sadržati i odredbu kojom se imenuju direktori, odnosno 
članovi nadzornog odbora. 
2. Akcije i druge hartije od vrednosti 
Opšta pravila 
Član 248. 
Akcije koje izdaje društvo izdaju se u 
dematerijalizovanoj formi i glase na ime, a na registraciju u
Centralnom registru
njihovog izdavanja, zakonitih imalaca, prenosa akcija, prenosa prava iz 
akcija, ograničenja prava iz akcija i upis prava trećih lica na akcijama, 
primenjuju se odredbe zakona kojim se uređuje tržište kapitala.
Akcija iz stava 1. ovog člana je nedeljiva.
Odluka o izdavanju akcija, odnosno drugih hartija od 
vrednosti mora da sadrži sve njihove bitne elemente, u skladu sa propisima kojima 
se uređuje tržište kapitala.
Izdavanje akcija i drugih hartija od vrednosti javnom 
ponudom vrši se u skladu sa ovim zakonom i zakonom kojim se uređuje tržište 
kapitala.
*Službeni glasnik RS, broj 99/2011
**Službeni glasnik RS, broj 91/2019

Jedinstvena evidencija akcionara 
Član 249. 
Akcionarom se u odnosu prema akcionarskom društvu i trećim licima smatra lice 
koje je kao zakoniti imalac akcije upisano u Centralni registar, a dan upisa u 
Centralni registar jeste dan sticanja akcije. 
Centralni registar je dužan da akcionaru na njegov zahtev, najkasnije narednog 
radnog dana od dana podnošenja zahteva u skladu sa pravilima poslovanja Centralnog 
registra, izda potvrdu o akcijama čiji je on zakoniti imalac, sa svim podacima u 
vezi sa tim akcijama o kojima evidenciju vodi Centralni registar. 

Na izdavanje dokaza o vlasništvu nad akcijama primenjuju se propisi kojima se 
uređuje tržište kapitala. 
Vrste i klase akcija 
Član 250. 
Akcionarsko društvo može izdavati sledeće vrste akcija: obične i 
preferencijalne akcije. 
U okviru svake vrste akcija, akcije koje daju ista prava čine jednu klasu 
akcija. 
Sve obične akcije čine uvek jednu klasu akcija. 
Društvo može izdavati akcije sa ili bez nominalne vrednosti.

Ako društvo izdaje akcije sa nominalnom vrednošću, sve akcije iste klase 
moraju imati istu nominalnu vrednost, a ako izdaje akcije bez nominalne 
vrednosti, sve akcije društva moraju biti bez nominalne vrednosti. 

Obične akcije 
Član 251. 
Obična akcija je akcija koja imaocu daje: 
1) pravo učešća i glasanja na skupštini, tako da jedna akcija uvek daje pravo 
na jedan glas; 
2) pravo na isplatu dividende; 
3) pravo učešća u raspodeli likvidacionog ostatka ili stečajne mase u skladu 
sa zakonom kojim se uređuje stečaj; 
4) pravo prečeg sticanja običnih akcija, i drugih finansijskih instrumenata 
zamenljivih za obične akcije, iz novih emisija; 
5) druga prava u skladu sa ovim zakonom i statutom. 
Obične akcije ne mogu se pretvoriti u preferencijalne akcije ili druge 
finansijske instrumente. 
Delimično uplaćene akcije 
Član 252. 
Delimično uplaćene akcije u smislu ovog zakona su obične akcije po osnovu 
kojih akcionar nije izvršio u celosti obavezu uplate odnosno unosa uloga u 
društvo. 
Akcionar vrši prava po osnovu delimično uplaćenih akcija srazmerno uplaćenom, 
odnosno unetom ulogu, ako statutom nije drugačije određeno. 
Akcionar delimično uplaćenih akcija javnog akcionarskog društva ne može, pre 
uplate odnosno unosa uloga po osnovu tih akcija u celosti u društvo: 

1) te akcije prenositi ili njima na bilo koji način raspolagati; 

2) ostvarivati pravo glasa po osnovu tih akcija. 
Preferencijalne akcije 
Član 253. 
Preferencijalna akcija je akcija koja imaocu daje jedno ili više povlašćenih 
prava utvrđenih statutom i odlukom o izdavanju, kao što su: 
1) pravo na dividendu u unapred utvrđenom novčanom iznosu ili u procentu od 
njene nominalne vrednosti, koja se isplaćuje prioritetno u odnosu na imaoce 
običnih akcija; 
2) pravo da mu se neisplaćena dividenda iz stava 1. tačka 1) ovog člana 
kumulira i isplati pre isplate dividendi imaocima običnih akcija (kumulativna 
preferencijalna akcija); 
3) pravo da participira u dividendi koja pripada imaocima običnih akcija, u 
svim slučajevima isplate dividende imaocima običnih akcija ili po ispunjenju 
određenih uslova (participativna preferencijalna akcija); 
4) pravo prvenstva naplate iz likvidacionog ostatka ili stečajne mase u 
odnosu na imaoce običnih akcija; 
5) pravo pretvaranja tih akcija u obične akcije ili u drugu klasu 
preferencijalnih akcija (zamenljive preferencijalne akcije); 
6) pravo prodaje tih akcija akcionarskom društvu po unapred utvrđenoj ceni 
ili pod drugim uslovima. 
Ukupna nominalna vrednost izdatih i odobrenih preferencijalnih akcija ne može 
biti veća od 50% osnovnog kapitala društva. 
Akcionar sa preferencijalnim akcijama ima pravo učešća u radu skupštine, bez 
prava glasa, ako ovim zakonom nije drugačije određeno. 
Akcionar sa preferencijalnim akcijama ima pravo prečeg sticanja akcija iste 
klase iz novih emisija. 
Akcionar sa preferencijalnim akcijama ima ista prava kao i akcionar sa 
običnim akcijama u pogledu pristupa aktima i dokumentima društva iz čl. 465. i 
466. ovog zakona. 
Preferencijalne akcije mogu se izdavati samo za 
novčani ulog.
*Službeni glasnik RS, broj 44/2018
Preferencijalne akcije sa pravom otkupa od strane društva 
Član 254. 
Odlukom skupštine o izdavanju preferencijalnih akcija može se predvideti da 
društvo ima obavezu i/ili pravo na njihov otkup pod uslovima iz te odluke, ako su 
izdavanje ovakvih akcija i uslovi i način sprovođenja njihovog otkupa utvrđeni 
statutom. 
Društvo može otkupiti akcije iz stava 1. ovog člana pod sledećim uslovima: 

1) da su akcije u celosti uplaćene; 
2) da se isplata cene za akcije vrši isključivo iz rezervi formiranih za ove 
namene; 
3) da je ispunjen uslov iz člana 282. stav 2. tačka 2) ovog zakona. 

Pravo glasa akcionara sa preferencijalnim akcijama 
Član 255. 
Akcionari sa preferencijalnim akcijama imaju i pravo jednog glasa po akciji 
na bilo kojoj skupštini akcionara u okviru svoje klase akcija o sledećim 
pitanjima: 
1) povećanju ili smanjenju ukupnog broja odobrenih akcija te klase; 

2) izmeni bilo kog povlašćenog prava akcija te klase; 
3) utvrđivanju prava imalaca bilo kojih drugih hartija od vrednosti društva na 
zamenu ili konverziju njihovih hartija od vrednosti u akcije te klase; 

4) podeli ili spajanju akcija te klase ili njihovoj zameni za akcije druge 
klase; 
5) novoj emisiji iste klase preferencijalnih akcija, ili izdavanju nove klase 
akcija koje daju veća prava u odnosu na prava koja daju akcije te klase, ili 
izmeni prava iz akcija druge klase tako da daju jednaka ili veća prava u odnosu 
na prava koja daju akcije te klase; 
6) ograničenju ili isključenju postojećeg prava prečeg upisa akcija te klase; 

7) ograničenju ili isključenju postojećeg prava glasa iz akcija te klase ako je 
to pravo utvrđeno statutom u skladu sa stavom 2. ovog člana. 
Statutom akcionarskog društva može se odrediti da akcionari sa 
preferencijalnim akcijama koje se mogu zameniti za obične akcije imaju pravo 
glasa zajedno sa akcionarima koji imaju obične akcije, o svim ili o određenim 
pitanjima, kada imaju broj glasova jednak broju glasova običnih akcija u koje se 
mogu pretvoriti. 
Statutom akcionarskog društva može se odrediti da akcionari sa 
preferencijalnim akcijama imaju pravo glasa zajedno sa akcionarima koji imaju 
obične akcije ako dividenda koja im pripada po odluci skupštine nije isplaćena, 
do isplate te dividende, srazmerno učešću tih preferencijalnih akcija u osnovnom 
kapitalu društva. 
Akcije sa više vlasnika 
Član 256. 
Akcija može pripadati većem broju lica (u daljem tekstu: suvlasnici akcije). 

Suvlasništvo na akciji stiče se na osnovu: 
1) zakona (nasleđivanje i slično); 
2) ugovora (poklon, kupoprodaja idealnog dela akcije i slično); 

3) statusnih promena društva. 
Suvlasnici akcije smatraju se jednim akcionarom u odnosu prema društvu i 
solidarno su odgovorni prema društvu za obaveze koje imaju po osnovu akcije. 

Suvlasnici akcije ostvaruju pravo glasa i pravo na pristup aktima i 
dokumentima društva iz člana 464. ovog zakona samo preko zajedničkog punomoćnika 
koji se određuje sporazumom svih suvlasnika. 
Potpisi suvlasnika na sporazumu iz stava 4. ovog člana overavaju se u skladu 
sa zakonom kojim se uređuje overa potpisa. 
Suvlasnici akcije o određivanju zajedničkog punomoćnika obaveštavaju društvo i 
upisuju zajedničkog punomoćnika u Centralni registar. 
Pravne radnje preduzete prema zajedničkom punomoćniku imaju dejstvo kao da su 
preduzete prema svim suvlasnicima. 
Do dana upisa zajedničkog punomoćnika u Centralni registar: 
1) pravne radnje koje su preduzete prema jednom suvlasniku imaju dejstvo prema 
svim suvlasnicima; 
2) akcija na kojoj postoji suvlasništvo ne daje pravo glasa i neće se 
računati u kvorum za održavanje skupštine. 
Podela i spajanje akcija 
Član 257. 
Akcionarsko društvo može odlukom skupštine: 
1) svaku akciju jedne klase podeliti na dve ili više akcija te klase, uz 
istovremeno smanjenje njihove nominalne vrednosti tako da osnovni kapital društva 
ostane nepromenjen; 
2) spojiti dve ili više akcija jedne klase u jednu akciju te klase, uz 
istovremeno povećanje njene nominalne vrednosti tako da osnovni kapital društva 
ostane nepromenjen. 
Društvo je u obavezi da u slučaju podele ili spajanja akcija istovremeno 
izmeni statut. 
Ako bi kao rezultat spajanja ili podele akcija pojedinim akcionarima preostao 
deo akcije, ti akcionari imaju pravo da od društva pisanim putem u roku od 30 
dana od dana donošenja odluke iz stava 1. ovog člana zahtevaju da dokupe 
nedostajući deo akcije kako bi stekli jednu celu akciju ili da budu isplaćeni od 
strane društva za deo akcije koji bi im preostao. 
Ako je akcionar zahtevao da dokupi nedostajući deo akcije kako bi stekao 
jednu celu akciju, u obavezi je da u roku iz stava 3. ovog člana uplati društvu 
tržišnu vrednost nedostajućeg dela akcije. 
Ako je akcionar zahtevao da bude isplaćen od strane društva za deo akcije 
koji bi mu preostao, društvo je u obavezi da mu u daljem roku od 30 dana od dana 
prijema tog zahteva isplati taj deo akcije po tržišnoj vrednosti. 

Tržišna vrednost iz st. 4. i 5. utvrđuje se u skladu sa odredbama člana 259. 
stav 1. i stav 3. tačka 1) ovog zakona. 
Ako u slučaju iz stava 3. ovog člana dolazi do povećanja osnovnog kapitala, 
odnosno do smanjenja osnovnog kapitala, a koje u oba slučaja ne prelazi 1% 
osnovnog kapitala, društvo nije u obavezi da primeni odredbe ovog zakona o 
povećanju, odnosno smanjenju osnovnog kapitala, osim odredaba o registraciji tih 
promena u skladu sa zakonom o registraciji. 
Ako je društvo izdalo finansijske instrumente koji se mogu zameniti za obične 
akcije, u slučaju iz stava 1. ovog člana u obavezi je da istovremeno donese i 
odluku, odnosno preduzme drugu radnju koja će obezbediti da prava imalaca tih 
finansijskih instrumenata ostanu nepromenjena. 
Ako društvo ne postupi u skladu sa stavom 8. ovog člana, svaki imalac 
finansijskog instrumenta može tužbom nadležnom sudu tražiti da se odluka iz 
stava 1. ovog člana stavi van snage. 
Tužba iz stava 9. ovog člana može se podneti u roku od 30 dana od dana 
donošenja odluke iz stava 1. ovog člana. 
Odredbe ovog člana shodno se primenjuju i na akcije bez nominalne vrednosti. 

*Službeni glasnik RS, broj 44/2018
Nominalna vrednost akcija 
Član 258. 
Nominalna vrednost akcije je vrednost koja je kao takva utvrđena odlukom o 
izdavanju akcija. 
Sve akcije iste klase imaju istu nominalnu vrednost. 
Nominalna vrednost jedne akcije ne može biti niža od 100 dinara. 

Nominalna vrednost preferencijalnih akcija društva ne može biti niža od 
nominalne vrednosti običnih akcija tog društva. 
Utvrđivanje tržišne vrednosti akcija 
Član 259. 
Tržišna vrednost akcija javnog akcionarskog društva 
utvrđuje se kao ponderisana prosečna cena ostvarena na regulisanom tržištu, 
odnosno multilateralnoj trgovačkoj platformi, u smislu zakona kojim se uređuje 
tržište kapitala, u periodu od šest meseci koji prethodi danu donošenja odluke 
kojom se utvrđuje tržišna vrednost akcija, pod uslovom da je u tom periodu 
ostvareni obim prometa akcijama te klase na tržištu kapitala predstavljao najmanje 
0,5% ukupnog broja izdatih akcija te klase i da se u istom periodu trgovalo više 
od 1/3 trgovačkih dana na mesečnom nivou.
Izuzetno, tržišna vrednost akcija javnog akcionarskog društva može se 
utvrditi putem procene u skladu sa članom 51. ovog zakona pod uslovom da tako 
utvrđenu tržišnu cenu prihvati skupština na osnovu obrazloženog predloga odbora 
direktora, odnosno nadzornog odbora ako je upravljanje društvom dvodomno u kome se 
mora navesti i vrednost tih akcija utvrđena u skladu sa stavom 1. ovog člana. 

Tržišna vrednost akcija javnog akcionarskog društva utvrđuje se putem procene 
u skladu sa članom 51. ovog zakona ako je ispunjen jedan od sledećih uslova: 

1) ako nije ostvaren obim prometa iz stava 1. ovog člana; 
2) u slučaju izdavanja akcija nove klase. 
Tržišna vrednost akcija utvrđena u skladu sa stavom 1. ovog člana, odnosno 
procena vrednosti iz stava 2. ovog člana važe tri meseca od dana utvrđivanja 
tržišne vrednosti, odnosno od dana na koji je procena izvršena, i u oba slučaja 
moraju biti važeće na dan donošenja odgovarajuće odluke skupštine ako se tržišna 
vrednost utvrđuje za potrebe donošenja te odluke. 
Tržišna vrednost akcija društva koje nije javno akcionarsko društvo utvrđuje 
se u skladu sa članom 51. ovog zakona. 
*Službeni glasnik RS, broj 44/2018
Emisiona cena akcija 
Član 260. 
Emisiona cena je vrednost po kojoj se izdaju akcije i utvrđuje se odlukom o 
izdavanju akcija. 
Odluku iz stava 1. ovog člana donosi skupština, osim u slučaju izdavanja 
odobrenih akcija u skladu sa članom 313. ovog zakona kada tu odluku donosi odbor 
direktora, odnosno nadzorni odbor ako je upravljanje društvom dvodomno. 

Ako odluku iz stava 1. ovog člana donosi skupština, tom odlukom može se 
utvrditi raspon emisione cene uz ovlašćenje odboru direktora, odnosno nadzornom 
odboru ako je upravljanje društvom dvodomno da posebnom odlukom utvrdi emisionu 
cenu u okviru tog raspona. 
Emisiona cena ne može biti niža od tržišne vrednosti utvrđene u skladu sa 
članom 259. ovog zakona, osim u slučaju kada se akcije izdaju u postupku javne 
ponude u smislu zakona kojim se uređuje tržište kapitala kojom akcionarsko 
društvo postaje javno akcionarsko društvo. 
Emisiona cena ne može biti niža od nominalne vrednosti akcije, odnosno 
računovodstvene vrednosti kod akcija bez nominalne vrednosti. 
Кada je emisiona cena po kojoj se izdaju akcije veća od njihove nominalne ili 
računovodstvene vrednosti, razlika između te dve vrednosti predstavlja emisionu 
premiju. 
Društvo može odlukom o emisiji odrediti i popust na emisionu cenu, s tim da 
cena sa popustom ne može biti manja od nominalne vrednosti akcije, odnosno od 
računovodstvene vrednosti kod akcija bez nominalne vrednosti: 
1) kod javne ponude, investicionom društvu koje pruža usluge pokroviteljstva u 
postupku te javne ponude akcija sa obavezom otkupa u smislu zakona kojim se 
uređuje tržište kapitala; 
2) kod ponude koja nije javna ponuda, postojećim akcionarima radi ostvarivanja 
prava prečeg upisa iz člana 277. ovog zakona, ako statutom nije isključena 
mogućnost ostvarivanja ovog prava pod povlašćenim uslovima, pri čemu taj popust 
ne može biti veći od 10% emisione cene. 
Prenos akcija i prava iz akcija 
Član 261. 
Akcije se mogu slobodno prenositi, osim ako je statutom prenos akcija 
ograničen pravom preče kupovine ostalih akcionara ili prethodnom saglasnošću 
društva. 
Prenos akcija u društvima koja nisu javna akcionarska društva vrši se 
ugovorom koji se zaključuje u pisanoj formi i overava u skladu sa zakonom kojim 
se uređuje overa potpisa. 
Prenos akcija u javnim akcionarskim društvima vrši se u skladu sa zakonom 
kojim se uređuje tržište kapitala. 
Prava koja akcionaru daju akcije određene klase (u daljem tekstu: prava iz 
akcija), osim prava glasa, mogu se slobodno prenositi. 
Statutom ili odlukom o izdavanju akcija može se prenos prava iz akcija 
ograničiti ili ukinuti. 
Prenos akcija i prava iz akcija javnog akcionarskog društva ne može se 
ograničiti. 
Na ograničenja u prenosu akcija iz stava 1. ovog člana shodno se primenjuju 
odredbe ovog zakona koje se odnose na ograničenja u prenosu udela kod društva sa 
ograničenom odgovornošću. 
Zamenljive obveznice i varanti 
Član 262. 
Zamenljive obveznice su obveznice koje imaocu, pod uslovima utvrđenim odlukom 
o izdavanju, daju pravo na zamenu za obične akcije društva. 
Varanti su, u smislu ovog zakona, hartije od vrednosti koje njihovom imaocu 
daju pravo na sticanje određenog broja akcija određene vrste i klase po određenoj 
ceni, određenog dana ili u određenom periodu. 
Zamenljive obveznice i varanti koji daju pravo na sticanje običnih akcija ne 
mogu se izdati ako broj običnih akcija na koje daju pravo, zajedno sa ukupnim 
brojem običnih akcija na koje daju pravo već izdate zamenljive obveznice i 
varanti, prelazi ukupan broj odobrenih običnih akcija. 
Izuzetno od stava 3. ovog člana, zamenljive obveznice i varanti mogu se izdati 
i ako broj običnih akcija na koje daju pravo, zajedno sa ukupnim brojem običnih 
akcija na koje daju pravo već izdate zamenljive obveznice i varanti, prelazi 
ukupan broj odobrenih običnih akcija, ako je za tu razliku skupština donela 
odluku o uslovnom povećanju osnovnog kapitala. 
Odredbe st. 3. i 4. ovog člana shodno se primenjuju na varante koji daju pravo 
na sticanje preferencijalnih akcija. 
Odluku o izdavanju zamenljivih obveznica ili varanata donosi skupština. 

Zamenljive obveznice i varanti mogu se upisati samo putem novčanog uloga. 

Pravo prečeg upisa zamenljivih obveznica imaju akcionari sa običnim akcijama. 

Pravo prečeg upisa varanata imaju akcionari klase akcija na čije sticanje ti 
varanti daju pravo. 
Odredbe člana 277. ovog zakona koje uređuju ostvarivanje prava prečeg upisa 
akcija shodno se primenjuju i na ostvarivanje prava prečeg upisa zamenljivih 
obveznica i varanata. 
Emisiona cena zamenljivih obveznica i varanata 
Član 263. 
Emisiona cena zamenljivih obveznica i varanata je vrednost po kojoj se izdaju 
zamenljive obveznice i varanti i utvrđuje se odlukom o njihovom izdavanju. 

Odluku iz stava 1. ovog člana donosi skupština, s tim što se tom odlukom može 
utvrditi raspon emisione cene uz ovlašćenje odboru direktora, odnosno nadzornom 
odboru ako je upravljanje društvom dvodomno, da posebnom odlukom utvrdi emisionu 
cenu u okviru tog raspona. 
Emisiona cena zamenljivih obveznica ne može biti manja od: 
1) nominalne vrednosti akcija za koje se mogu zameniti, odnosno u slučaju 
akcija bez nominalne vrednosti njihove računovodstvene vrednosti; 
2) tržišne vrednosti akcija za koje se mogu zameniti, a koja se utvrđuje u 
skladu sa članom 259. ovog zakona. 
3. Osnivanje društva 
Osnivački akt i prvi statut društva 
Član 264. 
Akcionari koji osnivaju društvo potpisuju osnivački akt društva. 

Potpisi na osnivačkom aktu overavaju se u skladu sa zakonom kojim se uređuje 
overa potpisa. 
Akcionari koji osnivaju društvo prilikom osnivanja društva potpisuju i prvi 
statut društva. 
Sadržaj osnivačkog akta 
Član 265. 
Osnivački akt sadrži: 
1) podatke o akcionarima koji osnivaju društvo, u 
skladu sa članom 9a ovog zakona, kao i podatak o prebivalištu akcionara;
2) poslovno ime i sedište društva; 
3) pretežnu delatnost društva; 
4) ukupan iznos novčanog uloga, odnosno novčanu vrednost i opis nenovčanog 
uloga svakog od akcionara koji osnivaju društvo, rok uplate, odnosno unosa 
uloga; 
5) podatke o akcijama koje upisuje svaki akcionar koji osniva društvo i to: 
broj akcija, njihovu vrstu i klasu, njihovu nominalnu vrednost, odnosno kod akcija 
bez nominalne vrednost deo osnovnog kapitala za koji su one izdate.
6) brisana je (vidi član 81. Zakona - 44/2018-27)
*Službeni glasnik RS, broj 44/2018
Uplata, odnosno unos uloga kod osnivanja društva 
Član 266. 
Upisane akcije koje se u skladu sa osnivačkim aktom uplaćuju u novcu uplaćuju 
se pre registracije osnivanja društva na privremeni račun otvoren kod poslovne 
banke u Republici Srbiji. 
Pre registracije društva akcionari koji osnivaju društvo dužni su da uplate, 
odnosno unesu uloge koji predstavljaju najmanje 25% osnovnog kapitala, pri čemu 
uplaćeni iznos novčanog dela osnovnog kapitala ne može biti niži od iznosa 
minimalnog osnovnog kapitala iz člana 293. ovog zakona. 
Troškovi osnivanja društva i posebne pogodnosti 
Član 267. 
Prvim statutom može se odrediti da društvo snosi određene stvarno nastale 
troškove po osnovu osnivanja društva, ili da akcionari koji osnivaju društvo 
imaju pravo na naknadu tih troškova od društva, u kom slučaju se utvrđuje 
najviši iznos tih troškova. 
Društvo neće biti u obavezi da nadoknadi bilo koji iznos troškova iz stava 1. 
ovog člana ako naknada tih troškova nije predviđena prvim statutom. 

Ako se prilikom osnivanja društva akcionarima koji osnivaju društvo ili trećim 
licima koja su učestvovala u osnivanju društva ili pribavljanju potrebnih 
saglasnosti za obavljanje delatnosti daju posebne pogodnosti, u prvom statutu 
društva se navodi vrsta tih pogodnosti, period na koji se daju i lica kojima se 
daju. 
Posebne pogodnosti mogu se ukinuti izmenom statuta. 
Ugovori sa akcionarima nakon registracije društva 
Član 268. 
Ako javno akcionarsko društvo sa akcionarima koji su osnovali društvo u 
periodu od dve godine od dana registracije osnivanja društva zaključi ugovor na 
osnovu koga društvo stiče određene stvari ili prava po ceni koja je jednaka ili 
veća od 10% vrednosti osnovnog kapitala: 
1) vrednost tih stvari i prava mora se proceniti u skladu sa čl. 51. do 58. 
ovog zakona; i 
2) taj ugovor je podložan odobrenju skupštine, tročetvrtinskom većinom glasova 
prisutnih akcionara, ako statutom nije određena veća većina. 
Ugovor iz stava 1. ovog člana ne može stupiti na snagu pre pribavljanja 
odobrenja iz stava 1. tačka 2) ovog člana, i pravne radnje koje društvo preduzme u 
ispunjenju tog ugovora su bez pravnog dejstva do pribavljanja tog odobrenja. 

Ugovor iz stava 1. ovog člana mora biti zaključen u pisanoj formi. 

Odredbe ovog člana ne primenjuju se na: 
1) ugovore zaključene u okviru redovnog poslovanja društva; 
2) sticanje stvari ili prava u okviru upravnog ili sudskog postupka; 

3) transakcije na tržištu kapitala u smislu zakona koji uređuje tržište 
kapitala. 
4. Odnos društva i akcionara 
Jednak tretman akcionara 
Član 269. 
Svi akcionari se pod jednakim okolnostima tretiraju na jednak način. 

Raspodela dobiti 
Član 270. 
Po usvajanju finansijskih izveštaja za poslovnu godinu dobit te godine 
raspoređuje se sledećim redom: 
1) za pokriće gubitaka prenesenih iz ranijih godina; 
2) za rezerve, ako su one predviđene posebnim zakonom (zakonske rezerve). 

Ako nakon raspoređivanja dobiti za svrhe iz stava 1. ovog člana preostane deo 
dobiti, skupština ga može raspodeliti za sledeće namene: 
1) za rezerve, ako ih je društvo utvrdilo statutom (statutarne rezerve); 

2) za dividendu, u skladu sa ovim zakonom;
3) za isplatu zaposlenima.
*Službeni glasnik RS, broj 91/2019
Pravo na dividendu 
Član 271. 
Plaćanje dividende akcionarima može se odobriti odlukom 
o raspodeli dobiti usvojenoj na redovnoj sednici skupštine, kojom se određuje i 
iznos dividende i rok za isplatu dividende (odluka o isplati dividende), koji ne 
može biti duži od šest meseci od dana donošenja odluke o isplati dividende.
Posle donošenja odluke o isplati dividende akcionar kome treba da bude 
isplaćena dividenda postaje poverilac društva za iznos te dividende. 

Društvo je u obavezi da o odluci o isplati dividende obavesti akcionare 
kojima se isplaćuje dividenda u roku od 15 dana od dana donošenja te odluke, 
shodnom primenom odredaba ovog zakona o obaveštavanju akcionara o sednici 
skupštine. 
Dividenda na akcije isplaćuje se akcionarima u skladu sa pravima koja 
proizilaze iz vrste i klase akcija koje poseduju na dan dividende, a srazmerno 
broju akcija koje poseduju u ukupnom broju akcija te klase. 
Sporazum ili akt društva kojim se pojedinim akcionarima u okviru iste klase 
akcija daju posebne pogodnosti u pogledu isplate dividende, ništav je. 

*Službeni glasnik RS, broj 44/2018
Način plaćanja dividende 
Član 272. 
Dividenda se može plaćati u novcu ili u akcijama društva, u skladu sa odlukom 
o isplati dividende. 
Ako se plaćanje dividende vrši u akcijama društva: 
1) takvo plaćanje mora biti odobreno od strane akcionara klase akcija kojoj se 
takvo plaćanje vrši po pravilima o glasanju akcionara u okviru klase akcija; 

2) svakom akcionaru klase akcija koja ima pravo na dividendu plaćanje se vrši 
u akcijama te klase. 
Izuzetno, dividenda se može platiti u akcijama druge vrste ili klase samo ako 
je takvo plaćanje odobreno tročetvrtinskom većinom glasova prisutnih akcionara 
klase akcija kojoj se takvo plaćanje vrši i istom tolikom većinom glasova 
akcionara klase akcija u čijim akcijama se dividenda isplaćuje.

Društvo je u obavezi da akcionare kojima se isplaćuje dividenda obavesti o 
takvoj isplati neposredno pre ili nakon izvršene isplate, shodnom primenom 
odredaba ovog zakona o obaveštavanju akcionara o sednici skupštine. 

Privremena dividenda (međudividenda) 
Član 273. 
Ako statutom nije drugačije određeno, društvo može plaćati privremenu 
dividendu (međudividenda) u bilo koje vreme između redovnih sednica skupštine 
ako: 
1) izveštaji o poslovanju društva i njegovim finansijskim rezultatima sačinjeni 
za tu namenu jasno pokazuju da je društvo u periodu za koji se isplaćuje 
međudividenda ostvarilo dobit i da su raspoloživa novčana sredstva društva 
dovoljna za plaćanje te međudividende; 
2) iznos međudividende koji se isplaćuje nije veći od ukupne dobiti ostvarene 
nakon završetka prethodne poslovne godine za koju su sačinjeni finansijski 
izveštaji, uvećane za neraspoređenu dobit i iznose rezervi koje se mogu 
koristiti za te namene, a umanjene za utvrđene gubitke i iznos koji se mora uneti 
u rezerve u skladu sa zakonom ili statutom. 
Plaćanje međudividende akcionarima može se odobriti i odlukom odbora 
direktora, odnosno nadzornog odbora ako je upravljanje društvom dvodomno, ako je 
to određeno statutom ili odlukom skupštine. 
Ako se plaćanje međudividende odobrava odlukom odbora direktora, odnosno 
nadzornog odbora ako je upravljanje društvom dvodomno, međudividenda se može 
platiti samo u novcu. 
Dan dividende 
Član 274. 
Statutom može se odrediti dan, ili metod njegovog određivanja, na koji se 
utvrđuje spisak akcionara koji imaju pravo na dividendu, odnosno pravo na 
isplatu po osnovu smanjenja kapitala ili po osnovu likvidacionog ostatka (dan 
dividende). 
Ako statutom nije određen dan dividende, taj dan se određuje odlukom o 
isplati dividende, u skladu sa metodom za njegovo određivanje ako je ona određena 
statutom. 
U slučaju iz stava 2. ovog člana, javno akcionarsko društvo kao dan dividende 
ne može odrediti raniji dan od dana akcionara utvrđenog u skladu sa članom 331. 
ovog zakona. 
Ako statutom nije određen dan dividende za isplatu privremene dividende, taj 
dan se određuje odlukom iz člana 273. ovog zakona kojom se odobrava njena 
isplata. 
Akcionar koji prenese svoje akcije po osnovu kojih je stekao pravo na 
dividendu posle dana dividende, a pre isplate dividende, zadržava to pravo. 

Ograničenja plaćanja akcionarima 
Član 275. 
Društvo ne može vršiti plaćanja akcionarima ako je prema poslednjim godišnjim 
finansijskim izveštajima neto imovina društva manja, ili bi usled takve isplate 
postala manja, od uplaćenog osnovnog kapitala uvećanog za rezerve koje je društvo 
u obavezi da održava u skladu sa zakonom ili statutom, ako takve rezerve 
postoje, osim u slučaju smanjenja osnovnog kapitala. 
Ukupan iznos isplata akcionarima za poslovnu godinu ne može biti veći od 
dobiti na kraju te poslovne godine, uvećane za neraspoređenu dobit iz prethodnih 
perioda i iznose rezervi predviđenih za raspodelu akcionarima, a umanjene za 
nepokrivene gubitke iz prethodnih perioda i iznose rezervi koje je društvo u 
obavezi da održava u skladu sa zakonom ili statutom, ako takve rezerve postoje. 

Izuzetno od st. 1. i 2. ovog člana, društvo uvek može vršiti plaćanja svom 
akcionaru koji je fizičko lice po osnovu ugovora o radu. 
Akcionari kojima je izvršeno plaćanje suprotno odredbama ovog člana obavezni 
su da isti iznos vrate društvu ako su znali ili su morali znati da se plaćanje 
vrši u suprotnosti sa odredbama ovog člana. 
Zahtev društva iz stava 4. ovog člana zastareva u roku od pet godina od dana 
kada je isplata izvršena. 
Svaki akcionar koji ispunjava uslove iz člana 79. ovog zakona može podneti 
derivativnu tužbu zbog povrede odredaba stava 5. ovog člana u svoje ime a za 
račun društva. 
Brisan je naziv člana 276. 
(vidi član 83. Zakona - 44/2018-27)
Član 276.  
Brisan je (vidi član 83. 
Zakona - 44/2018-27)
Pravo prečeg upisa 
Član 277. 
Akcionar ima pravo prečeg upisa akcija iz nove emisije srazmerno broju u 
celosti uplaćenih akcija te klase koje ima na dan donošenja odluke o izdavanju 
akcija, u odnosu na ukupan broj akcija te klase. 
Pravo iz stava 1. ovog člana akcionar ima i kod izdavanja hartija od vrednosti 
koje daju pravo na sticanje vrste i klase akcija koje akcionar ima. 

Statutom se može utvrditi da akcionar ima pravo prečeg upisa i kod izdavanja 
akcija druge vrste i klase od onih koje ima ali samo po ostvarivanju tog prava od 
strane akcionara koji poseduju vrstu i klasu akcija koje se izdaju. 

Postupak ostvarivanja prava prečeg upisa utvrđuje se statutom, pri čemu je 
društvo u obavezi da: 
1) svakog akcionara koji ima pravo prečeg upisa obavesti o odluci o izdavanju 
akcija, odnosno drugih hartija od vrednosti; 
2) obezbedi da rok za ostvarivanje ovog prava ne bude kraći od 30 dana od dana 
slanja obaveštenja o odluci o izdavanju akcija, odnosno drugih hartija od 
vrednosti. 
Obaveštenje iz stava 4. tačka 1) ovog člana upućuje se shodnom primenom 
odredaba člana 335. ovog zakona o slanju poziva za skupštinu akcionara, i sadrži 
naročito: broj akcija koje se izdaju, emisionu cenu, rok i način korišćenja prava 
prečeg upisa. 
Odredbe ovog člana ne primenjuju se prilikom izdavanja novih akcija kada se one 
izdaju u postupku statusne promene društva. 
Isključenje prava prečeg upisa 
Član 278. 
Pravo prečeg upisa iz člana 277. ovog zakona može se ograničiti ili isključiti 
samo u slučaju ponude kod koje nije obavezna objava prospekta u smislu zakona 
kojim se uređuje tržište kapitala, i to odlukom skupštine donetom na pisani 
predlog odbora direktora, odnosno nadzornog odbora ako je upravljanje društvom 
dvodomno, koji obavezno sadrži: 
1) razloge ograničenja, odnosno isključenja prava prečeg upisa;

2) detaljno obrazloženje predložene emisione cene. 
Odluka iz stava 1. ovog člana donosi se tročetvrtinskom većinom glasova 
prisutnih akcionara te klase i registruje se u skladu sa zakonom o registraciji.

Ako je emisiona cena utvrđena putem procene u skladu sa članom 259. stav 2. 
ovog zakona, akcionar koji smatra da ta procena nije odgovarajuća ima pravo da 
po tom osnovu pobija odluku iz stava 1. ovog člana u skladu sa članom 376. ovog 
zakona. 
Odluka iz stava 1. ovog člana ne može se sprovesti pre isteka roka za 
pobijanje te odluke u skladu sa članom 376. ovog zakona. 
Ako odbor direktora, odnosno nadzorni odbor ako je upravljanje društvom 
dvodomno, ima ovlašćenje da izdaje odobrene akcije, pravo 
prečeg upisa može se 
ograničiti ili isključiti samo na osnovu odluke skupštine koja je doneta 
tročetvrtinskom većinom glasova prisutnih akcionara 
te klase. 
Odredbe ovog člana ne primenjuju se prilikom izdavanja novih akcija kada se one 
izdaju u postupku statusne promene društva. 
*Službeni glasnik RS, broj 44/2018
Finansijska podrška društva za sticanje akcija 
Član 279. 
Odredbe člana 154. ovog zakona o finansijskoj podršci društva s ograničenom 
odgovornošću za sticanje udela u društvu shodno se primenjuju na finansijsku 
podršku akcionarskog društva za sticanje akcija u društvu. 
Povlačenje i poništaj akcija zbog neuplate, odnosno 
neunošenja uloga
*Službeni glasnik RS, broj 44/2018
Član 280.
U slučaju iz člana 48. stav 7. ovog zakona odluku o 
povlačenju i poništaju akcija donosi skupština tročetvrtinskom većinom glasova 
prisutnih akcionara, a u slučaju iz člana 48. stav 8. ovog zakona tu odluku u 
obavezi je da bez odlaganja donese odbor direktora, odnosno nadzorni odbor ako je 
upravljanje društvom dvodomno.
Odluka iz stava 1. ovog člana može se doneti samo u 
odnosu na sve akcionare koji nisu izvršili svoju obavezu iz člana 46. stav 1. 
ovog zakona ni u naknadno ostavljenom roku iz člana 48. stav 2. ovog zakona.
*Službeni glasnik RS, broj 44/2018
5. Sopstvene akcije 
Zabrana upisa akcija društva 
Član 281. 
Društvo ne može upisivati akcije koje samo izdaje. 
Akcije društva ne može upisivati njegovo kontrolisano društvo, niti te akcije 
može upisati treće lice koje postupa u svoje ime, a za račun kontrolisanog 
društva. 
Ako je akcije društva upisalo treće lice u svoje ime a za račun društva, 
smatraće se da je to lice upisalo akcije za svoj račun. 
Akcionari koji osnivaju društvo, a u slučaju povećanja osnovnog kapitala 
članovi odbora direktora, odnosno izvršnog i nadzornog odbora ako je upravljanje 
društvom dvodomno, odgovorni su za uplatu odnosno unos uloga za akcije upisane 
suprotno st. 1 i 2. ovog člana. 
Sporazum o oslobađanju od odgovornosti ili obeštećenju koji društvo zaključi sa 
licima iz stava 4. ovog člana ništav je. 
Lica iz stava 4. ovog člana mogu se osloboditi odgovornosti ako dokažu da 
nisu znali niti su mogli znati da je došlo do kršenja odredaba st. 1. i 2. ovog 
člana. 
Sopstvene akcije i uslovi sticanja 
Član 282. 
Sopstvene akcije u smislu ovog zakona su akcije koje je društvo steklo od 
svojih akcionara. 
Društvo može sticati sopstvene akcije neposredno ili preko trećeg lica koje 
akcije stiče u svoje ime a za račun društva pod sledećim uslovima: 

1) da je skupština donela odluku kojom je dala odobrenje za sticanje sopstvenih 
akcija; 
2) da kao rezultat sticanja sopstvenih akcija neto imovina društva neće biti 
manja od uplaćenog osnovnog kapitala uvećanog za rezerve koje je društvo u 
obavezi da održava u skladu sa zakonom ili statutom, ako takve rezerve postoje, 
osim rezervi koje su statutom predviđene za sticanje sopstvenih akcija; 

3) da su akcije koje društvo stiče u celosti uplaćene; 
4) u slučaju javnog akcionarskog društva, da ukupna 
nominalna vrednost, odnosno računovodstvena vrednost kod akcija bez nominalne 
vrednosti tako stečenih akcija, uključujući i ranije stečene sopstvene akcije, ne 
prelazi 10% osnovnog kapitala društva.
Odluka iz stava 2. tačka 1) ovog člana sadrži uslove sticanja i raspolaganja 
ovim akcijama, a naročito: 
1) maksimalan broj sopstvenih akcija koje se stiču; 
2) rok u kome društvo može steći sopstvene akcije, koji ne može biti duži od 
dve godine; 
3) minimalnu i maksimalnu cenu za sticanje sopstvenih akcija, ako se sopstvene 
akcije stiču uz naknadu; 
4) način raspolaganja i cenu po kojoj se stečene sopstvene akcije otuđuju, 
odnosno metod utvrđivanja te cene, ako se sopstvene akcije otuđuju uz naknadu. 

Izuzetno, društvo može sticati sopstvene akcije i bez odluke iz stava 2. 
tačka 1) ovog člana, a na osnovu odluke odbora direktora, odnosno nadzornog 
odbora ako je upravljanje društvom dvodomno: 
1) u slučaju javnog akcionarskog društva, ako je to neophodno da bi se 
sprečila veća i neposredna šteta po društvo, u kom slučaju je odbor direktora, 
odnosno nadzorni odbor ako je upravljanje društvom dvodomno, obavezan da na prvoj 
sledećoj sednici skupštine akcionare obavesti o razlozima i načinu sticanja 
sopstvenih akcija, njihovom broju i ukupnoj nominalnoj vrednosti, odnosno ukupnoj 
računovodstvenoj vrednosti kod akcija bez nominalne vrednosti, njihovom učešću u 
osnovnom kapitalu društva kao i ukupnom iznosu koji je društvo za njih platilo; 

2) ako se sopstvene akcije stiču radi raspodele zaposlenima u društvu ili 
povezanom društvu, ili za nagrađivanje članova odbora direktora, odnosno izvršnog 
i nadzornog odbora ako je upravljanje društvom dvodomno, ali najviše do 
5% bilo 
koje klase akcija u toku poslovne godine, pod uslovom da je takva mogućnost 
predviđena statutom i da su izdvojene rezerve za ove namene. 
Odbor direktora, odnosno izvršni odbor ako je upravljanje društvom dvodomno, u 
obavezi je da prilikom svakog sticanja sopstvenih akcija proveri da li su uslovi 
iz stava 2. tač. 2) do 4) ovog člana ispunjeni i da o tome sačini pisani 
izveštaj.
*Službeni glasnik RS, broj 99/2011
**Službeni glasnik RS, broj 91/2019
Sticanje sopstvenih akcija kontrolnog društva 
Član 283. 
Ako akcije društva stiče njegovo kontrolisano društvo, kao i ako te akcije 
stiče treće lice koje postupa u svoje ime, a za račun kontrolisanog društva, 
smatra se da je te akcije steklo kontrolno društvo i na takve akcije se 
primenjuju odredbe ovog zakona o sopstvenim akcijama. 
Ako je kontrolisano društvo steklo akcije kontrolnog društva pre uspostavljanja 
kontrole, po uspostavljanju kontrole ove akcije ne smatraju se sopstvenim akcijama 
u smislu ovog zakona, ali prestaju da daju pravo glasa i njihova nominalna 
vrednost, odnosno računovodstvena vrednost kod akcija bez nominalne vrednosti, 
dodaje se iznosu osnovnog kapitala i rezervi kod utvrđivanja ispunjenosti uslova 
iz člana 282. stav 2. tačka 2) ovog zakona. 
Izuzeci od uslova za sticanje sopstvenih akcija 
Član 284. 
Odredbe člana 282. st. 2. do 5. ovog zakona ne primenjuju se ako društvo stiče 
sopstvene akcije: 
1) kao posledicu ostvarivanja prava nesaglasnih akcionara; 
2) brisana je (vidi član 86. Zakona - 44/2018-27)
3) besteretno; 
4) kao posledicu statusne promene; 
5) po osnovu odluke suda; 
6) radi sprovođenja postupka smanjenja kapitala društva. 

*Službeni glasnik RS, broj 44/2018
Postupak sticanja sopstvenih akcija 
Član 285. 
Odbor direktora, odnosno izvršni odbor ako je upravljanje društvom dvodomno je 
dužan da, u skladu sa odlukom o sticanju sopstvenih akcija iz člana 282. stav 2. 
tačka 1) ovog zakona i člana 282. stav 4. ovog zakona, uputi ponudu za otkup 
svim akcionarima te klase akcija. 
Ponuda iz stava 1. ovog člana sadrži: 
1) vrstu, klasu i broj akcija koje društvo želi da stekne; 
2) cenu koju je društvo spremno da plati ili način njenog utvrđivanja; 

3) način i rok za isplatu cene; 
4) postupak i rok u kojem akcionari mogu odgovoriti na ponudu društva, koji 
ne može biti kraći od 15 dana. 
Ponuda iz stava 1. ovog člana upućuje se shodnom primenom odredaba člana 335. 
ovog zakona o slanju poziva za skupštinu akcionara. 
Ako je ukupan broj akcija koje akcionari društvu ponude na prodaju veći od 
broja akcija iz stava 2. tačka 1) ovog člana, društvo će od svakog akcionara 
otkupiti srazmeran broj akcija koje akcionar ponudi na prodaju, s tim što će se 
prilikom obračuna srazmernog broja akcija uzeti u obzir samo ceo broj akcija. 

Izuzetno od stava 4. ovog člana, odbor direktora, odnosno nadzorni odbor ako 
je upravljanje društvom dvodomno, može odlučiti da društvo stekne i veći broj 
akcija, ali ne više od broja akcija navedenih u odluci iz člana 282. stav 2. 
tačka 1) ovog zakona, a ako je broj akcija koje društvo stiče manji od ukupnog 
broja akcija koje akcionari ponude na prodaju, društvo je u obavezi da poštuje 
princip srazmernosti iz stava 4. ovog člana. 
Odredbe ovog člana ne primenjuju se kod sticanja sopstvenih akcija u 
slučajevima iz člana 282. stav 4. tačka 1) i člana 284. tač. 1) do 5) ovog 
zakona. 
Izuzetno od stava 1. ovog člana javno akcionarsko 
društvo može sticati sopstvene akcije i bez upućivanja ponude na osnovu programa 
otkupa sopstvenih akcija u skladu sa propisima kojima se uređuje tržište 
kapitala.
*Službeni glasnik RS, broj 99/2011
**Službeni glasnik RS, broj 44/2018
Status sopstvenih akcija 
Član 286. 
Sopstvene akcije ne daju pravo glasa. 
Sopstvene akcije ne daju pravo na dividendu ili druga primanja, niti mogu biti 
osnov za plaćanja akcionarima osim u slučaju smanjenja kapitala. 
Obaveza otuđenja sopstvenih akcija 
Član 287. 
Ako je društvo steklo sopstvene akcije suprotno odredbama čl. 282. i 284. 
ovog zakona, ono je u obavezi je da ih otuđi ili poništi u roku od godinu dana 
od dana sticanja. 
Sopstvenim akcijama stečenim u skladu sa članom 282. stav 4. tačka 1) ovog 
zakona društvo raspolaže u skladu sa propisima koji uređuju tržište kapitala. 

Sopstvene akcije stečene u skladu sa članom 282. stav 4. tačka 2) ovog zakona 
društvo je u obavezi da raspodeli licima utvrđenim u odluci o sticanju u roku od 
godinu dana od dana sticanja. 
Ako je društvo steklo sopstvene akcije u skladu sa 
članom 282. i članom 284. 
tač. 1) do 5) ovog zakona čija je nominalna vrednost, odnosno računovodstvena 
vrednost kod akcija bez nominalne vrednosti veća od 10% osnovnog kapitala, u 
obavezi je da ih u roku od tri godine od dana sticanja otuđi tako da ukupna 
vrednost tako stečenih sopstvenih akcija društva ne bude veća od 10% osnovnog 
kapitala. 
Izuzetno, u slučaju akcionarskog društva koje nije 
javno u smislu zakona kojim se uređuje tržište kapitala, ukupna vrednost 
stečenih sopstvenih akcija društva, koje društvo može zadržati nakon isteka roka 
iz stava 4. ovog člana, ne može biti veća od 20% osnovnog kapitala.
Ako društvo ne raspodeli, ne otuđi, odnosno ne 
poništi sopstvene akcije u rokovima iz st. 
1, 3. i 4. ovog člana, odbor direktora, odnosno nadzorni odbor ako je upravljanje 
društvom dvodomno u obavezi je da ih, bez posebne odluke skupštine, odmah po 
isteku roka poništi i po tom osnovu smanji osnovni kapital društva.
*Službeni glasnik RS, broj 99/2011
**Službeni glasnik RS, broj 5/2015
***Službeni glasnik RS, broj 44/2018
NAPOMENA IZDAVAČA: Danom pristupanja Republike Srbije Evropskoj uniji 
prestaje da se primenjuje odredba člana 287. stav 5. Zakona (vidi član 159. 
Zakona - 44/2018-27).
Način i postupak otuđenja sopstvenih akcija 
Član 288. 
Odbor direktora, odnosno nadzorni odbor ako je upravljanje društvom dvodomno 
donosi odluku o otuđenju sopstvenih akcija, u skladu sa uslovima raspolaganja 
utvrđenim odlukom iz člana 282. stav 2. tačka 1) ovog zakona. 
Prilikom otuđenja sopstvenih akcija lica koja su akcionari društva na dan 
donošenja odluke iz stava 1. ovog člana imaju pravo preče kupovine. 

Ako po ispunjenju obaveze iz stava 1. ovog člana preostane određeni broj 
sopstvenih akcija, društvo ih može otuđiti trećim licima ili poništiti u skladu 
sa ovim zakonom. 
Izuzetno, u slučaju akcionarskog društva koje nije 
javno, pravo prečeg upisa
se može ograničiti ili ukinuti samo odlukom 
skupštine koja je doneta tročetvrtinskom većinom glasova prisutnih akcionara
te klase.
Cena po kojoj društvo može otuđiti sopstvene akcije utvrđuje se shodnom 
primenom člana 260. ovog zakona. 
Na ostvarivanje, ograničavanje ili ukidanje prava preče kupovine iz ovog člana 
shodno se primenjuju odredbe čl. 277. i 278. ovog zakona. 
*Službeni glasnik RS, broj 5/2015
**Službeni glasnik RS, broj 44/2018
Izveštavanje o sopstvenim akcijama 
Član 289. 
Društvo koje je tokom poslovne godine steklo ili raspolagalo sopstvenim 
akcijama dužno je da u godišnjim finansijskim izveštajima za tu poslovnu godinu 
navede: 
1) razloge sticanja; 
2) vrstu, klasu, broj i nominalnu vrednost, odnosno računovodstvenu vrednost 
kod akcija bez nominalne vrednosti, sopstvenih akcija stečenih i otuđenih tokom 
te godine, kao i njihovo učešće u osnovnom kapitalu; 
3) cenu po kojoj su te akcije stečene odnosno otuđene; 
4) vrstu, klasu, ukupan broj i nominalnu vrednost, odnosno računovodstvenu 
vrednost kod akcija bez nominalne vrednosti, sopstvenih akcija društva na kraju 
te poslovne godine, kao i njihovo učešće u osnovnom kapitalu društva. 

Sopstvene akcije javnog akcionarskog društva 
Član 290. 
Odredbe čl. 281. do 289. ovog zakona primenjuju se i na javno akcionarsko 
društvo ako zakonom kojim se uređuje tržište kapitala nije drugačije uređeno. 

Uzimanje u zalogu akcija društva 
Član 291. 
Društvo ne može uzeti u zalogu akcije koje je samo izdalo, neposredno ili 
preko trećeg lica koje te akcije uzima u zalogu u svoje ime, a za račun društva. 

Sticanje sopstvenih zamenljivih obveznica i varanata 
Član 292. 
Na sticanje zamenljivih obveznica i varanata shodno se primenjuju odredbe ovog 
zakona o sticanju sopstvenih akcija iz člana 282. ovog zakona. 
Ako društvo stekne svoje zamenljive obveznice ili varante, odbor direktora, 
odnosno nadzorni odbor ako je upravljanje društvom dvodomno u obavezi je da ih, 
bez posebne odluke skupštine, odmah po sticanju poništi. 
Poništavanjem zamenljivih obveznica i varanata u skladu sa stavom 2. ovog člana 
smanjuje se uslovno povećani osnovni kapital društva, pri čemu se ne sprovodi 
postupak smanjenja osnovnog kapitala. 
Smanjenje uslovno povećanog osnovnog kapitala registruje se u skladu sa zakonom 
o registraciji. 
6. Кapital 
6.1. Minimalni osnovni kapital 
Član 293. 
Akcionarsko društvo mora imati minimalni osnovni kapital u visini od 
3.000.000,00 dinara, osim ako je posebnim zakonom predviđen veći iznos. 

6.2. Povećanje osnovnog kapitala 
Donošenje odluke 
Član 294. 
Odluku o izdavanju akcija radi povećanja osnovnog kapitala društva donosi 
skupština, osim u slučaju odobrenog kapitala kada takvu odluku može doneti odbor 
direktora, odnosno nadzorni odbor ako je upravljanje društvom dvodomno. 

Odluka iz stava 1. ovog člana registruje se u skladu sa zakonom o 
registraciji u roku od šest meseci od dana donošenja. 
Odluka iz stava 1. ovog člana koja nije registrovana u skladu sa stavom 2. 
ovog člana ništava je. 
Upis akcija po osnovu odluke iz stava 1. ovog člana ne može početi pre njene 
registracije u skladu sa stavom 2. ovog člana. 
Odluka iz stava 1. ovog člana može se doneti tek nakon potpune uplate, 
odnosno unosa uloga za ranije izdate i upisane akcije. 
Ograničenje iz stava 5. ovog člana ne primenjuje se ako se odluka o izdavanju 
akcija donosi po osnovu: 
1) povećanja osnovnog kapitala koje je rezultat statusne promene; 

2) povećanja osnovnog kapitala nenovčanim ulozima, 
ukoliko se nenovčani ulog odmah u celosti unosi. 
*Službeni glasnik RS, broj 44/2018
Načini povećanja 
Član 295. 
Osnovni kapital društva može se povećati: 
1) novim ulozima; 
2) uslovno, u skladu sa članom 301. ovog zakona (uslovno povećanje kapitala); 

3) iz neraspoređene dobiti i rezervi društva raspoloživih za te namene 
(povećanje iz neto imovine društva); 
4) kao rezultat statusne promene. 
Pod povećanjem osnovnog kapitala novim ulozima iz stava 1. tačka 1) ovog člana 
smatra se i konverzija duga u osnovni kapital. 
U javnom akcionarskom društvu povećanje osnovnog kapitala se ne može sprovesti 
konverzijom duga u osnovni kapital. 
Odredbe o povećanju osnovnog kapitala novim ulozima iz čl. 296. do 300. ovog 
zakona primenjuju se i na izdavanje akcija javnom ponudom ako zakonom kojim se 
uređuje tržište kapitala nije drugačije uređeno. 
6.2.1. Povećanje osnovnog kapitala novim ulozima 
Sadržaj odluke 
Član 296. 
Odluka o povećanju osnovnog kapitala novim ulozima sadrži naročito: 

1) iznos povećanja osnovnog kapitala; 
2) način povećanja osnovnog kapitala, kao i prag uspešnosti emisije akcija; 

3) rokove za sprovođenje odluke; 
4) emisionu cenu određenu u skladu sa članom 260. ovog zakona
; 
5) bitne elemente akcija koje se izdaju iz člana 248. ovog zakona, ili 
kriterijume na osnovu kojih će se ti elementi odrediti; 
6) oznaku banke kod koje se vrši uplata akcija. 
Prag uspešnosti iz stava 1. tačka 2) ovog člana predstavlja odnos između broja 
upisanih akcija i broja akcija čije je izdavanje utvrđeno odlukom. 

Ako se osnovni kapital povećava nenovčanim ulozima odluka iz stava 1. ovog 
člana sadrži i: 
1) predmet ili pravo koje društvo stiče i procenu njegove vrednosti; 

2) ime i druge podatke iz člana 265. ovog zakona o licu koje unosi nenovčani 
ulog; 
3) vrstu, klasu, broj i nominalnu vrednost akcija, odnosno računovodstvenu 
vrednost akcija kod akcija bez nominalne vrednosti, koje se izdaju po tom 
osnovu. 
Procena vrednosti iz stava 3. tačka 1) ovog člana vrši se u skladu sa članom 
51. ovog zakona. 
Ako odluka o povećanju osnovnog kapitala nenovčanim 
ulozima ne sadrži podatke iz stava 3. ovog člana, pravne radnje koje su preduzete 
radi unosa nenovčanog uloga u društvo ne proizvode pravno dejstvo prema društvu.
*Službeni glasnik RS, broj 44/2018
Upis akcija po osnovu novih uloga 
Član 297. 
Društvo koje izdaje akcije u postupku povećanja osnovnog kapitala novim 
ulozima u obavezi je da sačini obrazac upisnice koji sadrži: 
1) podatke o društvu; 
2) datum odluke o izdavanju akcija; 
3) ukupan iznos za koji se osnovni kapital povećava; 
4) vrstu, klasu i broj akcija koje se izdaju; 
5) prava, ograničenja i ostale bitne elemente akcija koje se izdaju; 

6) emisionu cenu akcije i prag uspešnosti izdavanja; 
7) način i rokove plaćanja, odnosno unosa uloga i druge obaveze ako su 
utvrđene odlukom o izdavanju; 
8) podatke o nenovčanom ulogu iz člana 296. stav 3. ovog zakona, ako se 
povećanje kapitala vrši nenovčanim ulozima; 
9) datum kada licu koje upisuje akcije prestaje obaveza koju je preuzelo 
upisnicom u slučaju neuspešne emisije; 
10) podatke o licu koje upisuje akcije iz člana 265. stav 1. tačka 1) ovog 
zakona; 
11) podatke o vrsti, klasi i broju akcija koje se upisuju. 
Društvo je dužno da odlukom iz člana 296. ovog zakona utvrdi način na koji će 
obrazac upisnice sa podacima iz stava 2. tač. 1) do 9) ovog člana biti učinjen 
dostupnim zainteresovanim licima. 
Lice upisuje akcije unošenjem podataka iz stava 1. tač. 10) i 11) ovog člana u 
upisnicu i podnošenjem potpisane upisnice društvu ili licu koje je društvo 
ovlastilo da sprovede postupak upisa akcija. 
Društvo može odlukom iz člana 296. ovog zakona propisati i način 
identifikacije lica koja podnose upisnicu društvu. 
Uplata akcija po osnovu novih uloga i unos nenovčanih uloga 
Član 298. 
Upisane akcije uplaćuju se u skladu s odlukom o njihovom izdavanju, s tim što 
se neposredno po isteku perioda za vršenje upisa uplaćuje iznos koji ne može biti 
manji od 25% njihove nominalne, odnosno računovodstvene vrednosti kod akcija bez 
nominalne vrednosti, kao i celokupan iznos emisione premije, ako postoji. 

Uplata preostalog iznosa upisanih akcija mora se izvršiti u roku od pet 
godina od dana registracije odluke o povećanju osnovnog kapitala, odnosno u roku 
od dve godine u slučaju javnog akcionarskog društva, osim ako je odlukom o 
njihovom izdavanju predviđen kraći rok. 
Izuzetno od st. 1. i 2. ovog člana, kod javnog akcionarskog društva uplata 
akcija u slučaju povećanja kapitala putem javne ponude 
uz objavljivanje prospekta vrši se odmah po isteku 
roka za upis akcija. 
Ako se povećanje osnovnog kapitala vrši nenovčanim ulozima, isti u celosti 
moraju biti uneti u društvo u roku od pet godina od dana registracije odluke o 
povećanju osnovnog kapitala u skladu sa zakonom o registraciji, odnosno u roku od 
dve godine ako je društvo javno, osim ako je odlukom o njihovom izdavanju 
predviđen kraći rok. 
Ako povećanje kapitala nije uspelo, a deo uloga je uplaćen, odnosno unet, 
društvo je u obavezi da vrati uplaćeni, odnosno uneti ulog najkasnije u roku od 
15 dana od isteka roka za upis akcija. 
Na postupak uplate akcija koje se izdaju javnom ponudom primenjuju se odredbe 
zakona kojima se uređuje tržište kapitala. 
*Službeni glasnik RS, broj 44/2018
Upis akcija i akcionara u Centralni registar 
Član 299. 
Ako je povećanje kapitala po osnovu novih uloga uspelo u smislu čl. 296. i 
298. ovog zakona, društvo podnosi zahtev za upis novoizdatih akcija i njihovih 
imalaca u Centralni registar preko člana Centralnog registra, u roku od pet 
radnih dana od dana okončanja upisa i uplate. 
Uz zahtev iz stava 1. ovog člana dostavlja se: 
1) odluka o izdavanju akcija; 
2) dokaz o registraciji odluke iz tačke 1) ovog stava u skladu sa zakonom o 
registraciji; 
3) spisak lica koja su upisala i uplatila akcije, sa pojedinačno označenim 
brojem upisanih i uplaćenih akcija i ukupnim iznosom uplaćenih akcija, sa 
pisanom izjavom zakonskog zastupnika društva o tačnosti tih podataka; 

4) potvrda člana Centralnog registra i banke kod koje je vršena uplata akcija 
o upisanim i uplaćenim akcijama, odnosno pisana 
izjava zakonskog zastupnika društva o unetom nenovčanom ulogu; 
5) pisana izjava zakonskog zastupnika društva o uspešnosti emisije i 
ispunjenosti uslova iz člana 298. st. 1. i 3. ovog zakona; 
6) primerak ugovora zaključenog između društva i člana Centralnog registra u 
pogledu usluga u vezi sa tim povećanjem kapitala. 
Centralni registar donosi akt kojim propisuje formu zahteva iz stava 1. ovog 
člana i dokumentaciju koja se prilaže uz taj zahtev. 
Ako su akcije izdate javnom ponudom, upis izdatih akcija i njihovih zakonitih 
imalaca u Centralni registar vrši se u skladu sa zakonom koji uređuje tržište 
kapitala. 
*Službeni glasnik RS, broj 44/2018
Registracija povećanja kapitala novim ulozima 
Član 300. 
U roku od osam dana od dana upisa akcija izdatih u postupku povećanja osnovnog 
kapitala u Centralni registar u skladu sa članom 299. ovog zakona, društvo je u 
obavezi da povećanje osnovnog kapitala registruje u skladu sa zakonom o 
registraciji. 
Osnovni kapital društva smatra se povećanim danom registracije povećanja 
osnovnog kapitala u skladu sa stavom 1. ovog člana. 
6.2.2. Uslovno povećanje osnovnog kapitala 
Osnovi i iznos uslovnog povećanja osnovnog kapitala 
Član 301. 
Uslovno povećanje osnovnog kapitala društva sprovodi se samo u obimu potrebnom 
za: 
1) ostvarivanje prava imalaca zamenljivih obveznica na konverziju u akcije 
društva; 
2) ostvarivanje prava imalaca varanata na kupovinu akcija društva; 

3) ostvarivanje prava zaposlenih, direktora i članova nadzornog odbora, 
društva, odnosno sa njim povezanog lica na kupovinu akcija društva, ako je to određeno 
statutom; 
4) brisana je (vidi član 94. Zakona - 44/2018-27)
Iznos povećanja osnovnog kapitala iz stava 1. ovog 
člana u momentu donošenja odluke o uslovnom 
povećanju osnovnog kapitala ne može biti veći od 50% osnovnog kapitala 
društva, osim u slučaju iz stava 1. tačka 3) ovog člana kada ne može biti veći 
od 3% osnovnog kapitala društva.
Odluka skupštine o uslovnom povećanju osnovnog kapitala koja nije u skladu sa 
odredbama ovog člana ništava je.
*Službeni glasnik RS, broj 99/2011
**Službeni glasnik RS, broj 44/2018
Sadržaj odluke 
Član 302. 
Odluka o uslovnom povećanju osnovnog kapitala društva sadrži naročito: 

1) iznos i namenu uslovnog povećanja osnovnog kapitala; 
2) kategorije lica koja imaju pravo na upis akcija i uslove i rokove za 
ostvarivanje tog prava; 
3) rok u kome se može sprovesti povećanje osnovnog kapitala; 
4) cenu po kojoj se stiču akcije ili metod po kojoj se ona može odrediti; 

5) bitne elemente akcija koje se izdaju iz člana 248. ovog zakona. 

Upis i uplata akcija kod uslovnog povećanja osnovnog kapitala

Član 303. 
Imaoci zamenljivih obveznica pravo upisa akcija kod realizacije uslovnog 
povećanja osnovnog kapitala ostvaruju dostavljanjem pisane izjave društvu o 
pretvaranju zamenljivih obveznica u akcije, pri čemu ova izjava zamenjuje upis i 
plaćanje akcija. 
Na postupak upisa akcija u slučajevima iz člana 301. stav 1.
tač. 2) i 3) 
shodno se primenjuje član 297. ovog zakona. 
U slučajevima iz člana 301. stav 1. tač. 2) i 3) ovog zakona akcije se ne 
mogu izdati pre njihove uplate. 
Akcije se mogu izdati u zamenu za zamenljive obveznice samo ako se razlika 
između iznosa za koji su izdate te obveznice i iznosa osnovnog kapitala koji 
predstavljaju te akcije pokrije iz rezervi raspoloživih za te namene ili uplatom 
odgovarajućeg novčanog iznosa od strane imalaca tih obveznica. 
*Službeni glasnik RS, broj 44/2018
Upis akcija i akcionara u Centralni registar i registracija uslovnog povećanja 
osnovnog kapitala 
Član 304. 
Na upis akcija i akcionara u Centralni registar, kao i na registraciju 
povećanja osnovnog kapitala u slučaju iz člana 303. ovog zakona shodno se 
primenjuju odredbe čl. 299. i 300. ovog zakona. 
6.2.3. Povećanje osnovnog kapitala iz neto imovine društva 
Pretvaranje neraspoređene dobiti i rezervi u osnovni kapital 
Član 305. 
Povećanje osnovnog kapitala društva iz neto imovine društva vrši se 
pretvaranjem neraspoređene dobiti i rezervi u osnovni kapital društva. 

Neraspoređena dobit i rezerve društva mogu se pretvoriti u osnovni kapital 
samo ako društvo nije iskazalo gubitak u finansijskim izveštajima na osnovu 
kojih se donosi odluka o povećanju osnovnog kapitala. 
Izuzetno od stava 1. ovog člana, društvo može, pod uslovom da prethodno 
izvrši pokriće gubitka iz stava 2. ovog člana, povećati osnovni kapital iz 
neraspoređene dobiti i rezervi koje preostanu po pokriću tog gubitka. 

U osnovni kapital se mogu pretvoriti samo rezerve koje se mogu koristiti za 
te namene. 
Finansijski izveštaji kao osnov za donošenje odluke 
Član 306. 
U slučaju javnog akcionarskog društva i društva koje podleže obavezi revizije 
u skladu sa zakonom koji uređuje računovodstvo i reviziju, finansijski izveštaji 
na osnovu kojih se donosi odluka o povećanju osnovnog kapitala iz neto imovine 
društva moraju imati pozitivno mišljenje revizora u smislu zakona koji uređuje 
računovodstvo i reviziju. 
U slučaju iz stava 1. ovog člana odluka o povećanju osnovnog kapitala društva 
iz neto imovine društva može se zasnivati na finansijskim izveštajima za 
prethodnu poslovnu godinu pod uslovom da društvo registruje takvu odluku u 
skladu sa zakonom o registraciji u roku od šest meseci od dana usvajanja tih 
finansijskih izveštaja od strane skupštine. 
Sadržaj odluke 
Član 307. 
Odluka o povećanju osnovnog kapitala iz neto imovine društva sadrži naročito: 

1) ukupan iznos povećanja osnovnog kapitala; 
2) iznos i vrstu rezervi odnosno iznos neraspoređene dobiti koja se pretvara 
u osnovni kapital; 
3) naznaku da li se izdaju nove akcije ili se postojećim akcijama povećava 
nominalna vrednost, odnosno računovodstvena vrednost kod akcija bez nominalne 
vrednosti; 
4) bitne elemente akcija koje se izdaju iz člana 248. ovog zakona, ako se 
povećanje osnovnog kapitala vrši izdavanjem novih akcija. 
Кo ima pravo na sticanje akcija 
Član 308. 
Pravo na akcije po osnovu povećanja osnovnog kapitala društva iz neto imovine 
društva imaju akcionari društva na dan donošenja te odluke. 
Akcionari iz stava 1. ovog člana imaju pravo na akcije po osnovu povećanja 
osnovnog kapitala u srazmeri sa njihovim uplaćenim odnosno unetim ulogom u odnosu 
na uplaćeni odnosno uneti osnovni kapital društva. 
Pravo iz stava 1. ovog člana pripada i društvu po osnovu sopstvenih akcija 
društva. 
Odluka skupštine koja nije u skladu sa odredbama ovog člana ništava je. 

Prava imalaca zamenljivih obveznica 
Član 309. 
Кod povećanja osnovnog kapitala iz neto imovine društva srazmerno se 
povećavaju prava imalaca zamenljivih obveznica društva u pogledu broja akcija na 
koje imaju pravo ili njihove nominalne, odnosno računovodstvene vrednosti kod 
akcija bez nominalne vrednosti. 
Pravo na dividendu 
Član 310. 
Akcije stečene povećanjem osnovnog kapitala iz neto imovine društva, odnosno 
iznos povećanja nominalne vrednosti ili računovodstvene vrednosti kod akcija bez 
nominalne vrednosti, daju pravo na dividendu za celu poslovnu godinu u kojoj je 
doneta odluka o povećanju osnovnog kapitala, ako tom odlukom nije drugačije 
određeno. 
Odlukom o povećanju osnovnog kapitala iz neto imovine društva može se odrediti 
da akcije stečene povećanjem osnovnog kapitala iz neto imovine društva, odnosno 
iznos povećanja nominalne vrednosti ili računovodstvene vrednosti kod akcija bez 
nominalne vrednosti učestvuju u raspodeli dividendi i za prethodnu poslovnu 
godinu, ako se ta odluka donese pre odluke o raspodeli dobiti za prethodnu 
poslovnu godinu. 
Upis povećanja osnovnog kapitala u Centralni registar 
Član 311. 
Uz zahtev Centralnom registru za upis novih akcija i njihovih imalaca, odnosno 
upis povećanja nominalne ili računovodstvene vrednosti kod akcija bez nominalne 
vrednosti po osnovu povećanja kapitala iz neto imovine društva dostavlja se: 

1) odluka o povećanju kapitala; 
2) dokaz o registraciji odluke iz tačke 1) ovog stava u skladu sa zakonom o 
registraciji; 
3) pisana izjava zakonskog zastupnika društva o ispunjenosti uslova iz čl. 
305. i 306. ovog zakona. 
Zahtev iz stava 1. ovog člana podnosi se u roku od pet radnih dana od dana 
registracije odluke o povećanju kapitala u skladu sa zakonom o registraciji. 

Javno akcionarsko društvo dužno je da istovremeno sa podnošenjem zahteva iz 
stava 1. ovog člana Кomisiji za hartije od vrednosti dostavi obaveštenje o 
povećanju kapitala iz neto imovine društva. 
Registracija povećanja osnovnog kapitala iz neto imovine društva 

Član 312. 
Na registraciju povećanja osnovnog kapitala iz neto imovine društva shodno se 
primenjuju odredbe člana 300. ovog zakona. 
6.2.4. Odobreni kapital 
Odobrene akcije 
Član 313. 
Akcionarsko društvo pored izdatih akcija može da ima i odobrene akcije 
određene vrste i klase, ako je to predviđeno statutom, s tim što broj odobrenih 
akcija uvek mora biti manji od polovine broja izdatih običnih akcija. 

Odobrene akcije mogu se izdavati kod povećanja kapitala društva novim ulozima 
ili za ostvarivanje prava imalaca zamenljivih obveznica i varanata. 

Skupština donosi odluku o odobrenim akcijama koja sadrži bitne elemente 
odobrenih akcija, a može da sadrži i ovlašćenje za odbor direktora, odnosno 
nadzorni odbor ako je upravljanje društvom dvodomno da te odobrene akcije izda u 
roku određenom tom odlukom. 
Rok iz stava 3. ovog člana ne može biti duži od pet godina od dana donošenja 
odluke i može biti produžen izmenom statuta ili odlukom skupštine, pre njegovog 
isteka, s tim što svako takvo produženje može biti za period koji ne može biti 
duži od pet godina. 
Izuzetno od stava 3. ovog člana, odluka skupštine nije potrebna ako su svi 
elementi propisani stavom 3. ovog člana utvrđeni statutom. 
Odluka iz stava 3. ovog člana registruje se u skladu sa zakonom o 
registraciji. 
6.3. Smanjenje osnovnog kapitala 
Donošenje i sadržaj odluke 
Član 314. 
Odluku o smanjenju osnovnog kapitala donosi skupština tročetvrtinskom većinom 
glasova prisutnih akcionara svake klase akcija koja ima pravo glasa po 
predmetnom pitanju. 
Izuzetno, odluku o smanjenju osnovnog kapitala može doneti odbor direktora, 
odnosno nadzorni odbor ako je upravljanje društvom dvodomno, u slučaju poništenja 
sopstvenih akcija društva, ako je to ovlašćenje dato odlukom skupštine iz člana 
282. stav 2. ovog zakona. 
Odluka iz st. 1. i 2. ovog člana registruje se u skladu sa zakonom o 
registraciji najkasnije u roku od tri meseca od dana donošenja. 
Odluka iz stava 1. ovog člana koja nije registrovana u skladu sa stavom 3. 
ovog člana ništava je. 
Odlukom o smanjenju osnovnog kapitala utvrđuju se cilj, obim i način tog 
smanjenja, a naročito da li se smanjenje osnovnog kapitala sprovodi u skladu sa čl. 
320. ili 321. ovog zakona. 
Ako se smanjenje osnovnog kapitala vrši uz primenu odredaba člana 319. ovog 
zakona o zaštiti poverilaca, odluka o smanjenju osnovnog kapitala sadrži i poziv 
poveriocima da prijave svoja potraživanja radi obezbeđenja. 
Brisan je naziv iznad člana 315. (vidi član 12. Zakona - 99/2011-14)
Član 315.  
Brisan je (vidi član 12. Zakona - 99/2011-14)
Načini smanjenja osnovnog kapitala 
Član 316. 
Osnovni kapital društva može se smanjiti: 
1) povlačenjem i poništenjem akcija u posedu akcionara; 
2) poništenjem sopstvenih akcija društva; 
3) smanjivanjem nominalne vrednosti akcija, odnosno računovodstvene vrednosti 
kod akcija bez nominalne vrednosti. 
Smanjenje osnovnog kapitala društva vrši se uz primenu odredaba ovog zakona o 
zaštiti poverilaca, ako ovim zakonom nije drugačije propisano. 
Pretpostavke za povlačenje i poništenje akcija 
Član 317. 
Povlačenje i poništenje akcija društva može se vršiti samo ako je ta mogućnost 
bila predviđena statutom pre nego što je izvršen upis akcija koje se povlače i 
poništavaju. 
Izuzetno, povlačenje i poništenje akcija može se vršiti i u slučaju kada ta 
mogućnost nije bila predviđena statutom pre nego što je izvršen upis akcija koje 
se povlače i poništavaju, pod uslovom da se odluka o smanjenju osnovnog kapitala 
povlačenjem i poništenjem akcija donese uz saglasnost svakog akcionara čije se 
akcije povlače i poništavaju, kao i trećih lica koja imaju prava na tim akcijama 
koja su upisana u Centralnom registru. 
Odluka skupštine o smanjenju osnovnog kapitala povlačenjem i poništenjem akcija 
iz stava 2. ovog člana obavezno sadrži uslove, rokove i način na koji se 
sprovodi povlačenje i poništenje akcija, ako isti nisu utvrđeni statutom. 

Jednaki tretman akcionara iste klase 
Član 318. 
Akcionari iste klase u sprovođenju postupka smanjenja osnovnog kapitala društva 
imaju isti tretman. 
Jednak tretman akcionara iz stava 1. ovog člana obezbeđuje se srazmernim 
povlačenjem i poništenjem akcija od svih akcionara date klase akcija, ili 
srazmernim smanjenjem nominalne, odnosno računovodstvene vrednosti akcija svih 
akcionara date klase akcija. 
Iznos smanjenja osnovnog kapitala mora se utvrditi u visini koja omogućava 
sprovođenje načela jednakog tretmana u skladu sa stavom 2. ovog člana. 

Odluka o smanjenju osnovnog kapitala koja je doneta suprotno načelu jednakog 
tretmana ništava je. 
Zaštita poverilaca 
Član 319. 
Registar privrednih subjekata objavljuje odluku o smanjenju osnovnog kapitala 
društva u neprekidnom trajanju od tri meseca počev od dana registracije u skladu 
sa članom 314. stav 3. ovog zakona. 
Društvo je dužno da poveriocima koji su poznati društvu, a čija pojedinačna 
potraživanja iznose najmanje 2.000.000 dinara u protivvrednosti bilo koje valute 
po srednjem kursu Narodne banke Srbije na dan registracije odluke o smanjenju 
osnovnog kapitala u skladu sa članom 314. stav 3. ovog zakona uputi i pisano 
obaveštenje o toj odluci, najkasnije 30 dana po sprovedenoj registraciji te 
odluke. 
Poverioci čija su potraživanja, nezavisno od datuma dospeća, nastala pre 
isteka roka od 30 dana od dana objave odluke o smanjenju osnovnog kapitala društva 
u skladu sa stavom 1. ovog člana mogu pisanim putem tražiti od društva 
obezbeđenje tih potraživanja do isteka perioda objave te odluke iz stava 1. ovog 
člana. 
Poverioci koji su tražili obezbeđenje potraživanja u 
skladu sa stavom 3. ovog člana i koji od društva ne dobiju obezbeđenje tih 
potraživanja u roku od dva meseca po isteku roka iz stava 1. ovog člana, niti im 
društvo izmiri ta potraživanja, mogu u daljem roku od mesec dana protiv društva 
podneti tužbu nadležnom sudu radi ustanovljavanja obezbeđenja svojih potraživanja, 
ako je izmirenje njihovih potraživanja ugroženo predmetnim smanjenjem osnovnog 
kapitala, o čemu su, u tom roku, dužni da pisanim putem obaveste društvo.
Prilikom odlučivanja po tužbi iz stava 4. ovog člana sud će posebno voditi 
računa o tome da li je traženo obezbeđenje neophodno u cilju zaštite poverilaca 
imajući u vidu imovinu društva. 
Izuzetno od stava 3. ovog člana, obezbeđenje potraživanja ne mogu tražiti: 

1) poverioci čija potraživanja spadaju u prvi ili drugi isplatni red u smislu 
zakona kojim se uređuje stečaj; 
2) poverioci čije je potraživanje obezbeđeno. 
U slučaju smanjenja osnovnog kapitala društvo može vršiti plaćanja akcionarima 
samo po isteku roka od 30 dana od dana registracije smanjenja osnovnog kapitala u 
skladu sa zakonom o registraciji. 
*Službeni glasnik RS, broj 44/2018
Izuzeci od primene odredaba o zaštiti poverilaca kod poništenja akcija 

Član 320. 
Odredbe člana 319. ovog zakona o zaštiti poverilaca ne primenjuju se u 
sledećim slučajevima: 
1) kada se poništavaju sopstvene akcije koje je društvo besteretno steklo i 
koje su u potpunosti uplaćene; 
2) kada se akcije koje su u potpunosti uplaćene povlače i poništavaju 
isplatom na teret sredstava rezervi koje se mogu koristiti za te namene, pri 
čemu je društvo u obavezi da poštuje odredbe člana 275. ovog zakona o 
ograničenjima plaćanja; 
3) kada se kod akcija bez nominalne vrednosti njihovim povlačenjem i poništenjem 
istovremeno povećava učešće preostalih akcija u osnovnom kapitalu društva, 
odnosno kod akcija sa nominalnom vrednošću povećava nominalna vrednost 
preostalih akcija tako da ne dođe do smanjenja osnovnog kapitala društva; 

4) kada se sa povlačenjem i poništenjem akcija istovremeno izdaju nove akcije u 
nominalnoj vrednosti povučenih akcija, odnosno računovodstvenoj vrednosti kod 
akcija bez nominalne vrednosti. 
Izuzeci od primene odredaba o zaštiti poverilaca kod smanjenja osnovnog 
kapitala bez promene neto imovine društva 
Član 321. 
Na smanjenje osnovnog kapitala društva koje nema za posledicu promenu neto 
imovine društva ne primenjuju se odredbe člana 319. ovog zakona o zaštiti 
poverilaca. 
Neto imovina društva ne menja se u slučaju smanjenja osnovnog kapitala kojim se: 

1) pokrivaju gubici društva; 
2) stvaraju ili povećavaju rezerve za pokrivanje budućih gubitaka društva ili 
za povećanje osnovnog kapitala iz neto imovine društva. 
Smanjenje osnovnog kapitala društva iz stava 2. tačka 1) ovog člana može se 
vršiti samo ako društvo ne raspolaže neraspoređenom dobiti i rezervama koje se 
mogu koristiti za te namene i u iznosu koji ne može biti veći od iznosa gubitaka 
koji se pokrivaju. 
Rezerve iz stava 2. tačka 2) ovog člana po sprovedenom smanjenju kapitala ne 
mogu biti veće od 10% osnovnog kapitala. 
Smanjenje kapitala u skladu sa odredbama ovog člana ne može biti osnov za 
isplate akcionarima ili oslobađanje akcionara od obaveza uplate, odnosno unosa 
upisanih, a neuplaćenih, odnosno neunetih uloga u društvo. 
Upis smanjenja osnovnog kapitala u Centralni registar 
Član 322. 
Nakon registracije odluke o smanjenju osnovnog kapitala društva, društvo 
podnosi Centralnom registru zahtev za upis promena proisteklih iz smanjenja 
osnovnog kapitala uz koji podnosi: 
1) odluku o smanjenju osnovnog kapitala; 
2) dokaz o registraciji odluke iz tačke 1) ovog stava u skladu sa zakonom o 
registraciji; 
3) podatke o promenama koje se upisuju i akcionarima na čijim računima se 
promene upisuju; 
4) pisanu izjavu predsednika odbora direktora, kao i predsednika nadzornog 
odbora ako je upravljanje društvom dvodomno, o ispunjenosti zakonom propisanih 
uslova za smanjenje kapitala. 
Zahtev iz stava 1. ovog člana podnosi se u roku od pet radnih dana od dana 
registracije odluke o smanjenju osnovnog kapitala u skladu sa zakonom o 
registraciji. 
U slučaju smanjenja kapitala koje je društvo bilo dužno da sprovede u skladu sa 
članom 319. ovog zakona, društvo zahtev iz stava 1. ovog člana dostavlja nakon 
sprovedenog postupka zaštite poverilaca, uz koji pored dokumentacije iz stava 1. 
ovog člana podnosi i: 
1) dokaz o objavljivanju odluke iz stava 1. tačka 1) ovog člana u skladu sa 
članom 319. ovog zakona; 
2) pisanu izjavu predsednika odbora direktora, kao i predsednika nadzornog 
odbora ako je upravljanje društvom dvodomno, da su sva potraživanja čije obezbeđenje 
ili izmirenje je traženo od strane poverilaca u skladu sa članom 319. stav 3. 
ovog zakona obezbeđena odnosno izmirena, odnosno da ti poverioci u propisanom 
roku nisu podneli tužbu nadležnom sudu, odnosno da je nadležni sud odbio da 
naloži ustanovljavanje obezbeđenja u korist tih poverilaca. 
Direktori i članovi nadzornog odbora odgovaraju solidarno poveriocima društva 
za štetu koja nastane kao posledica sprovedenog smanjenja osnovnog kapitala 
društva ako je izjava iz stava 1. tačka 4) ili izjava iz stava 2. tačka 2) ovog 
člana bila netačna. 
Registracija smanjenja osnovnog kapitala i dejstvo registracije 
Član 323. 
Po izvršenom upisu promena proisteklih iz smanjenja osnovnog kapitala u 
Centralnom registru, društvo je u obavezi da izvrši registraciju smanjenja 
osnovnog kapitala u skladu sa zakonom o registraciji. 
Osnovni kapital društva smatra se smanjenim danom registracije iz stava 1. 
ovog člana. 
Najveći iznos smanjenja 
Član 324. 
Odluka o smanjenju osnovnog kapitala društva ispod minimalnog osnovnog kapitala 
iz člana 293. ovog zakona može se doneti samo pod uslovom da se istovremeno 
sprovede i povećanje osnovnog kapitala u skladu sa članom 325. ovog zakona tako 
da kao rezultat tog smanjenja i povećanja osnovni kapital društva bude najmanje 
jednak minimalnom iznosu osnovnog kapitala iz člana 293. ovog zakona. 

U slučaju iz stava 1. ovog člana, ako društvo ne donese istovremeno i odluku 
o povećanju osnovnog kapitala u skladu sa tim stavom i ne sprovede to povećanje, 
odluka o smanjenju osnovnog kapitala ništava je. 
Istovremeno smanjenje i povećanje osnovnog kapitala 
Član 325. 
Društvo može doneti odluku kojom se istovremeno osnovni kapital društva 
smanjuje po jednom osnovu i povećava po drugom osnovu. 
U slučaju iz stava 1. ovog člana primenjuju se odredbe ovog zakona o smanjenju i 
povećanju osnovnog kapitala društva. 
7. Upravljanje društvom 
Organi društva 
Član 326. 
Upravljanje društvom može biti organizovano kao jednodomno ili dvodomno. 

U slučaju jednodomnog upravljanja, organi društva su: 
1) skupština; 
2) jedan ili više direktora, odnosno odbor direktora. 
U slučaju dvodomnog upravljanja, organi društva su: 
1) skupština; 
2) nadzorni odbor; 
3) jedan ili više izvršnih direktora, odnosno izvršni odbor.

U jednočlanom društvu funkciju skupštine vrši jedini akcionar društva. 

U slučaju iz stava 4. ovog člana kada je jedini član 
društva pravno lice, statutom se može odrediti organ tog člana društva koji u 
njegovo ime vrši funkciju skupštine, a u odsustvu takve odredbe smatra se da je 
to zakonski zastupnik tog člana.
Statutom se određuje da li je upravljanje društvom jednodomno ili dvodomno. 

Promena vrste organizacije upravljanja vrši se izmenom statuta. 
*Službeni glasnik RS, broj 44/2018
7.1. Skupština 
7.1.1. Opšta pravila 
Primena odredaba o skupštini 
Član 327. 
Odredbe ovog zakona koje se odnose na skupštinu društva primenjuju se na sva 
akcionarska društva nezavisno od vrste organizacije upravljanja. 
Sastav skupštine i prava akcionara 
Član 328. 
Skupštinu čine svi akcionari društva. 
Akcionar ima pravo da učestvuje u radu skupštine, što podrazumeva: 

1) pravo da glasa o pitanjima o kojima glasa njegova klasa akcija; 

2) pravo na učešće u raspravi o pitanjima na dnevnom redu skupštine, 
uključujući i pravo na podnošenje predloga, postavljanje pitanja koja se odnose na 
dnevni red skupštine i dobijanje odgovora, u skladu sa statutom i poslovnikom 
skupštine. 
Izuzetno, statutom se može utvrditi minimalan broj akcija koje akcionar mora 
posedovati za lično učešće u radu skupštine, koji ne može biti veći od broja 
koji predstavlja 0,1% ukupnog broja akcija odgovarajuće klase. 
Akcionari koji pojedinačno ne poseduju broj akcija propisan u skladu sa 
stavom 3. ovog člana imaju pravo da u radu skupštine učestvuju preko zajedničkog 
punomoćnika ili da glasaju u odsustvu u skladu sa ovim zakonom. 
Statutom ili poslovnikom skupštine mogu se uvesti samo ona ograničenja prava 
na učešće u radu skupštine koja su usmerena na obezbeđivanje reda na sednici 
skupštine. 
Nadležnost skupštine 
Član 329. 
Skupština odlučuje o: 
1) izmenama statuta; 
2) povećanju ili smanjenju osnovnog kapitala, kao i svakoj emisiji hartija od 
vrednosti; 
3) broju odobrenih akcija; 
4) promenama prava ili povlastica bilo koje klase akcija; 
5) statusnim promenama i promenama pravne forme; 
6) sticanju i raspolaganju imovinom velike vrednosti; 
7) raspodeli dobiti i pokriću gubitaka; 
8) usvajanju finansijskih izveštaja, kao i izveštaja revizora ako su 
finansijski izveštaji bili predmet revizije; 
9) usvajanju izveštaja odbora direktora, odnosno nadzornog odbora ako je 
upravljanje društvom dvodomno; 
10) naknadama direktorima, odnosno članovima nadzornog odbora ako je 
upravljanje društvom dvodomno, odnosno pravilima za njihovo određivanje, uključujući 
i naknadu koja se isplaćuje u akcijama i drugim hartijama od vrednosti društva; 

11) imenovanju i razrešenju direktora; 
12) imenovanju i razrešenju članova nadzornog odbora, ako je upravljanje društvom 
dvodomno; 
13) pokretanju postupka likvidacije, odnosno podnošenju predloga za stečaj 
društva; 
14) izboru revizora i naknadi za njegov rad; 
15) drugim pitanjima koja su u skladu sa ovim zakonom stavljena na dnevni red 
sednice skupštine; 
16) drugim pitanjima u skladu sa ovim zakonom i statutom. 
Sednice skupštine 
Član 330. 
Sednice skupštine mogu biti redovne ili vanredne. 
Dan akcionara 
Član 331. 
Dan akcionara je dan na koji se utvrđuje spisak akcionara koji imaju pravo na 
učešće u radu sednice skupštine i pada na deseti dan pre dana održavanja te 
sednice. 
Spisak akcionara iz stava 1. ovog člana društvo utvrđuje na osnovu izvoda iz 
jedinstvene evidencije akcionara Centralnog registra. 
Akcionar sa spiska iz stava 1. ovog člana koji nakon dana akcionara na treće 
lice prenese svoje akcije zadržava pravo da učestvuje u radu te sednice 
skupštine po osnovu akcija koje je posedovao na dan akcionara. 
Odbor direktora, odnosno izvršni odbor ako je upravljanje društvom dvodomno 
dužan je da svakom akcionaru sa spiska iz stava 1. ovog člana na njegov pisani 
zahtev, koji može biti poslat i elektronskim putem, bez odlaganja, a najkasnije 
narednog radnog dana od dana prijema zahteva, dostavi taj spisak u pisanoj ili 
elektronskoj formi. 
Izuzetno od stava 4. ovog člana, u slučaju javnog akcionarskog društva koje 
ima preko 10.000 akcionara na dan akcionara, smatraće se da je društvo izvršilo 
obavezu iz tog stava ako akcionarima koji su podneli zahtev omogući uvid u 
spisak iz stava 1. ovog člana u prostorijama društva počev od narednog radnog 
dana od dana akcionara pa do radnog dana koji prethodi danu održavanja sednice 
skupštine, o čemu je dužno da obavesti akcionare u pozivu za sednicu skupštine. 

Mesto održavanja sednice 
Član 332. 
Sednica se po pravilu održava u sedištu društva. 
Odbor direktora, odnosno nadzorni odbor ako je upravljanje društvom dvodomno 
može odlučiti da se sednica skupštine održi i na drugom mestu ako je to potrebno 
radi olakšane organizacije sednice skupštine. 
Predsednik skupštine 
Član 333. 
Sednicom skupštine predsedava predsednik skupštine određen statutom, odnosno 
lice koje skupština na svakoj sednici bira u skladu sa statutom ili poslovnikom 
skupštine, a ako statut i poslovnik skupštine ne propisuju postupak za izbor 
predsednika skupštine predsednik skupštine je lice koje poseduje ili predstavlja 
najveći pojedinačni broj glasova običnih akcija u odnosu na ukupan broj glasova 
prisutnih akcionara sa običnim akcijama. 
Ako je statutom skupštine predviđeno da predsednika skupštine bira skupština, 
statutom ili poslovnikom skupštine može se odrediti da jednom izabran predsednik 
skupštine vrši tu funkciju i na svim narednim sednicama skupštine, do izbora 
novog predsednika u skladu sa statutom odnosno poslovnikom skupštine. 

Izuzetno, sednicom skupštine predsedava lice koje je sud u skladu sa članom 
339. ovog zakona odredio da vrši funkciju predsednika skupštine. 
Poslovnik skupštine 
Član 334. 
Skupština na prvoj sednici na predlog predsednika skupštine ili akcionara 
koji poseduju ili predstavljaju najmanje 10% glasova prisutnih akcionara većinom 
glasova prisutnih akcionara usvaja poslovnik o radu skupštine (poslovnik 
skupštine), osim ako je veća većina predviđena statutom. 
Poslovnikom skupštine bliže se utvrđuje način rada i odlučivanja skupštine u 
skladu sa ovim zakonom i statutom. 
Skupština na svakoj sednici može, na predlog predsednika skupštine ili 
akcionara koji poseduju ili predstavljaju najmanje 10% glasova prisutnih 
akcionara, većinom iz stava 1. ovog člana usvojiti izmene i dopune poslovnika 
skupštine. 
Poziv za sednicu 
Član 335. 
Poziv akcionarima za sednicu skupštine (u daljem tekstu: poziv za sednicu) 
sadrži naročito: 
1) dan slanja poziva; 
2) vreme i mesto održavanja sednice; 
3) predlog dnevnog reda sednice, sa jasnom naznakom o kojim tačkama dnevnog 
reda se predlaže da skupština donese odluku i navođenjem klase i ukupnog broja 
akcija koja o toj odluci glasa i većini koja je potrebna za donošenje te odluke; 

4) obaveštenje o načinima na koji se mogu preuzeti materijali za sednicu; 

5) pouku o pravima akcionara u vezi sa učešćem u radu skupštine i jasno i 
precizno obaveštenje o pravilima za njihovo ostvarivanje, koja pravila moraju biti 
u skladu sa ovim zakonom, statutom i poslovnikom skupštine;

6) formular za davanje punomoćja, ako je društvo propisalo obaveznu upotrebu 
tog formulara u skladu sa članom 344. ovog zakona; 
7) obaveštenje o danu akcionara i objašnjenje da samo akcionari koji su 
akcionari društva na taj dan imaju pravo na učešće u radu skupštine;
8) obaveštenje o odlukama koje predstavljaju raspolaganje 
imovinom velike vrednosti.
Obaveštenje iz stava 1. tačka 7) ovog člana naročito sadrži: 
1) podatke o pravima akcionara na predlaganje dnevnog reda i pravima na 
postavljanje pitanja, uz navođenje rokova u kojima se ta prava mogu koristiti, pri 
čemu to obaveštenje može da sadrži i samo te rokove pod uslovom da je u njemu 
jasno navedeno da su detaljne informacije o korišćenju tih prava dostupne na 
internet stranici društva; 
2) opis procedure za glasanje preko punomoćnika, a naročito informaciju o 
načinu na koji društvo omogućava akcionarima dostavu obaveštenja o imenovanju 
punomoćnika elektronskim putem; 
3) opis procedure za glasanje u odsustvu, kao i za glasanje elektronskim putem 
ako je to predviđeno statutom, uključujući i formulare za takvo glasanje. 

Poziv za sednicu upućuje se licima koja su akcionari društva na dan na koji 
je odbor direktora, odnosno nadzorni odbor doneo odluku o sazivanju skupštine, 
odnosno na dan donošenja odluke suda ako se sednica skupštine saziva po nalogu 
suda, i to: 
1) na adrese akcionara iz jedinstvene evidencije akcionara, a dostavljanje se 
smatra izvršenim danom slanja preporučene pošiljke poštom na tu adresu, odnosno 
elektronskom poštom ako je akcionar dao pisanu saglasnost za takav način slanja 
ili 
2) objavljivanjem na internet stranici društva
. 
Akcionarsko društvo dužno je da poziv za sednicu 
objavi i na internet stranici registra privrednih subjekata i na internet 
stranici Centralnog registra.
Javno akcionarsko društvo dužno je da poziv za sednicu objavi i na internet 
stranici regulisanog tržišta, odnosno multilateralne trgovačke platforme gde su 
uključene njegove akcije, a objavu uvek vrši i na svojoj internet stranici. 

Obaveštenje o odluci nadležnog odbora o sazivanju 
sednice skupštine akcionara kod javnih akcionarskih društava, sa predloženim 
dnevnim redom, obavezno se objavljuje na internet stranici društva i na internet 
stranici regulisanog tržišta, odnosno multilateralne trgovačke platforme, odmah 
po donošenju, a najkasnije narednog radnog dana.
Objava u skladu sa stavom 3. tačka 2) i st. 4. i 
5. ovog člana mora trajati 
najmanje do dana održavanja sednice. 
Statutom društva se može predvideti da se poziv za sednicu upućuje i 
objavljivanjem u najmanje jednom visokotiražnom dnevnom listu koji se distribuira 
na celoj teritoriji Republike Srbije. 
Društvo nije dužno da u pozivu za sednicu navede elemente iz stava 1. tač. 
4), 6) i 7) ovog člana, ako u pozivu za sednicu naznači internet stranice sa 
kojih se mogu preuzeti ti podaci, odnosno dokumenti. 
Društvo je u obavezi da snosi sve troškove objavljivanja i slanja poziva za 
sednicu. 
Ako iz tehničkih razloga društvo nije u mogućnosti da formulare iz stava 2. 
tačka 3) ovog člana objavi na svojoj internet stranici, društvo je u obavezi da 
na svojoj internet stranici naznači na koji način se ti formulari mogu pribaviti 
u papirnoj formi, u kom slučaju je u obavezi da te formulare dostavi putem pošte 
i bez ikakve naknade svakom akcionaru koji to zatraži. 
Materijali za sednicu skupštine moraju se staviti na raspolaganje akcionarima 
istovremeno sa slanjem poziva: 
1) ličnim preuzimanjem ili putem punomoćnika, u sedištu društva u redovno 
radno vreme ili 
2) na internet stranici društva, tako da ih akcionari mogu preuzeti u 
celosti. 
Statutom se mogu predvideti i dodatni načini za stavljanje na raspolaganje 
materijala za sednicu akcionarima društva. 
Javno akcionarsko društvo je dužno da na svojoj internet stranici, uz poziv 
za sednicu, objavi i ukupan broj akcija i prava glasa na dan objave poziva, 
uključujući i broj akcija svake klase koja ima pravo glasa po tačkama dnevnog 
reda sednice. 
Sednica skupštine društva koje nije javno akcionarsko društvo može se održati 
i bez primene odredaba ovog člana ako svi akcionari prisustvuju sednici i ako se 
ni jedan akcionar tome ne protivi. 
Odredba stava 4. ovog člana ne primenjuje se na 
jednočlano akcionarsko društvo koje nije javno.
*Službeni glasnik RS, broj 44/2018
Dnevni red 
Član 336. 
Dnevni red utvrđuje se odlukom o sazivanju sednice skupštine koju donosi odbor 
direktora, odnosno nadzorni odbor ako je upravljanje društvom dvodomno. 

Skupština može odlučivati i raspravljati samo o tačkama na dnevnom redu. 

Pravo na predlaganje dopune dnevnog reda 
Član 337. 
Jedan ili više akcionara koji poseduju najmanje 5% 
akcija sa pravom glasa može odboru direktora, odnosno nadzornom odboru ako je 
upravljanje društvom dvodomno predložiti:
1) dodatne tačke za dnevni red sednice o kojima 
predlažu da skupština raspravlja, pod uslovom da taj predlog obrazlože;
2) dodatne tačke za dnevni red sednice o kojima se 
predlaže da skupština donese odluke, pod uslovom da taj predlog obrazlože i 
dostave tekst tih odluka; 
3) drugačije odluke po postojećim tačkama dnevnog 
reda, pod uslovom da taj predlog obrazlože i dostave tekst tih odluka.
Predlog iz stava 1. ovog člana daje se pisanim putem, uz navođenje podataka o 
podnosiocima zahteva, a može se uputiti društvu najkasnije 20 dana pre dana 
održavanja redovne sednice skupštine, odnosno deset dana pre održavanja vanredne 
sednice skupštine. 
Javno akcionarsko društvo je dužno da predlog iz stava 1. ovog člana objavi 
na internet stranici društva najkasnije narednog radnog dana od dana prijema 
predloga. 
Ako odbor direktora, odnosno nadzorni odbor ako je upravljanje društvom 
dvodomno, prihvati predlog iz stava 1. ovog člana, društvo je u obavezi da novi 
dnevni red i predloge odluka bez odlaganja dostavi akcionarima koji imaju pravo na učešće u radu 
skupštine na način predviđen u članu 335. ovog zakona. 

*Službeni glasnik RS, broj 44/2018
Dopuna dnevnog reda po nalogu suda 
Član 338. 
Ako odbor direktora, odnosno nadzorni odbor ako je upravljanje društvom 
dvodomno, ne prihvati predlog iz člana 337. ovog zakona u roku od tri dana od 
dana prijema predloga, podnosilac predloga ima pravo da u daljem roku od tri dana 
zahteva da nadležni sud u vanparničnom postupku naloži društvu da predložene 
tačke stavi na dnevni red skupštine. 
Odlukom kojom usvaja zahtev iz stava 1. ovog člana sud određuje nove tačke 
dnevnog reda i odluku odmah, a najkasnije narednog radnog dana, dostavlja društvu 
koje je dužno da tu odluku bez odlaganja dostavi akcionarima koji imaju pravo na 
učešće u radu skupštine na način predviđen u članu 335.
ovog 
zakona. 
Sud može, prema okolnostima slučaja, odlučiti da se odluka iz stava 2. ovog 
člana objavi o trošku društva u najmanje jednom visokotiražnom dnevnom listu koje 
se distribuira na celoj teritoriji Republike Srbije. 
Ako nove tačke dnevnog reda obuhvataju i predlog za donošenje određenih 
odluka, odluka suda iz stava 2. ovog člana mora sadržati i tekst tih odluka. 

Postupak iz stava 1. ovog člana je hitan i sud je dužan da odluku po zahtevu 
donese u roku od osam dana od dana prijema zahteva u sudu. 
Žalba na odluku iz stava 2. ovog člana ne zadržava izvršenje.

*Službeni glasnik RS, broj 44/2018
Održavanje sednice po nalogu suda 
Član 339. 
Ako se redovna sednica ne održi u roku propisanom ovim zakonom, akcionar koji 
ima pravo na učešće u radu skupštine, direktor ili član nadzornog odbora ako je 
upravljanje društvom dvodomno može u roku od tri meseca od isteka roka za 
održavanje redovne sednice zahtevati da sud u vanparničnom postupku naloži 
održavanje te sednice. 
Ako odbor direktora, odnosno nadzorni odbor ako je upravljanje društvom 
dvodomno, propusti da donese odluku po zahtevu akcionara za sazivanje vanredne 
sednice u roku od osam dana od dana prijema zahteva, odnosno ako u tom roku 
odbije zahtev, i o tome u istom roku ne obavesti podnosioca zahteva, kao i ako 
se vanredna sednica ne održi u roku od 30 dana od dana prijema zahteva, svaki 
podnosilac zahteva može u daljem roku od 30 dana zahtevati da sud u vanparničnom 
postupku naloži održavanje te sednice. 
Smatraće se da je zahtev iz stava 2. ovog člana primljen od strane društva po 
isteku tri dana od dana slanja zahteva ako je poslat na sedište društva 
preporučenom poštom. 
Odluka suda kojom se nalaže održavanje sednice iz st. 1 ili 2. ovog člana 
sadrži mesto i vreme održavanja sednice, način oglašavanja održavanja sednice i 
pozivanja akcionara, kao i dnevni red sednice. 
Ako nađe da je to opravdano prema okolnostima slučaja, sud može odlukom iz 
stava 4. ovog člana imenovati i lice koje će, u skladu sa odlukom suda, oglasiti 
održavanje sednice, izvršiti pozivanje akcionara na sednicu, te predsedavati 
sednicom. 
Troškove preduzimanja radnji iz stava 4. ovog člana i troškove lica iz stava 5. 
ovog člana dužan je da, prema odluci suda, predujmi podnosilac zahteva. 

Sud će odlukom iz stava 4. ovog člana obavezati društvo da snosi troškove iz 
stava 6. ovog člana, kao i sve troškove organizacije te sednice. 
Postupak po zahtevu iz stava 1. ovog člana je hitan i sud je dužan da odluku 
po zahtevu donese u roku od osam dana od dana prijema zahteva. 
Glasanje u odsustvu 
Član 340. 
Akcionari mogu da glasaju pisanim putem bez prisustva sednici, uz overu svog 
potpisa na formularu za glasanje u skladu sa zakonom kojim se uređuje overa 
potpisa. 
Statutom se može isključiti obaveza overe potpisa iz stava 1. ovog člana. 

Akcionar koji je glasao u odsustvu smatra se prisutnim na sednici prilikom 
odlučivanja o tačkama dnevnog reda po kojima je glasao. 
Učešće u radu skupštine elektronskim putem 
Član 341. 
Statutom ili poslovnikom skupštine može se omogućiti učešće u radu skupštine 
i elektronskim putem i to: 
1) prenosom sednice skupštine u stvarnom vremenu; 
2) dvosmernim prenosom skupštine u stvarnom vremenu, putem kojeg se omogućava 
obraćanje akcionara skupštini sa druge lokacije; 
3) mehanizmom za glasanje elektronskim putem, bilo pre bilo tokom sednice, bez 
potrebe da se imenuje punomoćnik koji je fizički prisutan na sednici. 

Ako društvo u skladu sa stavom 1. ovog člana omogući učešće u radu skupštine 
elektronskim putem, takvo učešće može biti ograničeno samo usled potrebe 
identifikacije akcionara i sigurnosti elektronske komunikacije, i to samo u meri 
u kojoj su takva ograničenja potrebna za postizanje tih ciljeva. 
Ako prilikom prenosa sednice skupštine iz stava 1. tačka 1) ovog člana 
nastanu smetnje u prenosu, predsednik skupštine je dužan da prekine sednicu za 
vreme trajanja tih smetnji. 
Pravo na postavljanje pitanja i dobijanje odgovora 
Član 342. 
Akcionar koji ima pravo na učešće u radu skupštine ima pravo da direktorima, 
i članovima nadzornog odbora ako je upravljanje društvom dvodomno, postavi pitanja 
koja se odnose na tačke dnevnog reda sednice, kao i druga pitanja u vezi sa 
društvom samo u meri u kojoj su odgovori na ta pitanja neophodni za pravilnu 
procenu pitanja koja se odnose na tačke dnevnog reda sednice. 
Ako se na sednici skupštine matičnog društva raspravlja i o konsolidovanom 
finansijskom izveštaju, pravo na postavljanje pitanja postoji i u odnosu na 
poslovanje povezanih društava koja su uključena u konsolidovani finansijski 
izveštaj. 
Direktor, odnosno član nadzornog odbora dužan je da akcionaru pruži odgovor 
na postavljeno pitanje iz stava 1. ovog člana tokom sednice. 
Izuzetno od stava 3. ovog člana, odgovor se može uskratiti ako: 

1) bi se razumno moglo zaključiti da bi davanjem odgovora mogla biti naneta 
šteta društvu ili sa njime povezanom licu; 
2) bi davanjem odgovora bilo učinjeno krivično delo; 
3) je odgovarajuća informacija dostupna na internet stranici društva u formi 
pitanja i odgovora najmanje sedam dana pre dana održavanja sednice. 
Statutom i poslovnikom skupštine može se urediti postupak za postavljanje 
pitanja iz stava 1. ovog člana isključivo radi omogućavanja identifikacije 
akcionara, održavanja reda na sednici, odgovarajuće pripreme sednice, kao i 
zaštite poslovne tajne i poslovnih interesa društva. 
Direktor, odnosno član nadzornog odbora može dati jedan odgovor na više 
pitanja koja imaju istu sadržinu. 
U slučaju da direktor, odnosno član nadzornog odbora uskrati davanje odgovora 
akcionaru, ta činjenica i razlog iz kojeg je uskraćeno davanje odgovora uneće se u 
zapisnik sa sednice. 
Davanje odgovora po nalogu suda 
Član 343. 
U slučaju iz člana 342. stav 7. ovog zakona ako je po tački dnevnog reda u 
vezi sa kojom je postavljeno pitanje na koje je uskraćen odgovor doneta odluka 
skupštine, akcionar kojem je uskraćen odgovor ima pravo da u roku od osam dana 
od dana održavanja sednice zahteva da nadležni sud u vanparničnom postupku naloži 
društvu da mu dostavi odgovor na postavljeno pitanje u roku od osam dana. 

Pravo iz stava 1. ovog člana ima i svaki akcionar koji je na zapisnik izjavio 
da smatra da je odgovor neopravdano uskraćen. 
Postupak iz stava 1. ovog člana je hitan i sud je dužan da odluku po zahtevu 
donese u roku od osam dana od dana prijema zahteva. 
Punomoćje za glasanje 
Član 344. 
Akcionar ima pravo da putem punomoćja ovlasti određeno lice da u njegovo ime 
učestvuje u radu skupštine, uključujući i pravo da u njegovo ime glasa (u daljem 
tekstu: punomoćje za glasanje). 
Punomoćnik iz stava 1. ovog člana ima ista prava u pogledu učešća u radu 
sednice skupštine kao i akcionar koji ga je ovlastio. 
Društvo ne može da propiše posebne uslove koje mora da ispunjava punomoćnik 
niti ograničiti njihov broj. 
Ako je punomoćje za glasanje izdato većem broju lica, smatraće se da je svako 
od punomoćnika ponaosob ovlašćen za glasanje. 
Ako sednici pristupi više od jednog punomoćnika istog akcionara po osnovu 
istih akcija, društvo će kao punomoćnika prihvatiti lice sa najkasnijim datumom 
na punomoćju za glasanje, a ako ima više od jednog punomoćja za glasanje koja 
imaju isti najkasniji datum društvo je ovlašćeno da kao punomoćnika prihvati 
samo jedno od tih lica. 
Punomoćje za glasanje daje se u pisanoj formi i sadrži naročito: 

1) ime, odnosno poslovno ime akcionara, sa svim podacima iz člana 265. stav 
1. tačka 1) ovog zakona; 
2) ime punomoćnika, sa svim podacima iz člana 265. stav 1. tačka 1) ovog 
zakona; 
3) broj, vrstu i klasu akcija za koje se punomoćje izdaje. 
Ako fizičko lice daje punomoćje za glasanje ono mora biti overeno u skladu sa 
zakonom kojim se uređuje overa potpisa, osim ako je ta obaveza isključena 
statutom. 
Punomoćje za glasanje može se dati i elektronskim putem, ako je društvo 
omogućilo takav način davanja punomoćja. 
Javno akcionarsko društvo je dužno da omogući davanje punomoćja za glasanje 
elektronskim putem. 
Ako se punomoćje daje elektronskim putem ono mora biti potpisano 
kvalifikovanim elektronskim potpisom u skladu sa zakonom kojim se uređuje 
elektronski potpis. 
Statutom javnog društva mora se predvideti najmanje jedan način na koji 
akcionar ili punomoćnik može obavestiti društvo o datom punomoćju za glasanje 
elektronskim putem, pri čemu se mogu propisivati samo formalni zahtevi koji su 
neophodni za identifikaciju akcionara i utvrđivanje sadržine punomoćja za 
glasanje. 
Društvo može propisati obaveznu upotrebu određenog formulara za davanje 
punomoćja, pod uslovom da taj formular omogućava davanje punomoćja sa 
instrukcijama po svakoj tački dnevnog reda. 
Statutom ili poslovnikom skupštine može se predvideti da su akcionar ili 
punomoćnik dužni da kopiju punomoćja dostave društvu pre dana održavanja sednice, 
s tim što kao poslednji dan za dostavu punomoćja za glasanje ne može biti određen 
dan koji prethodi danu održavanja sednice više od tri radna dana. 
Ako punomoćje za glasanje sadrži uputstva ili naloge za ostvarivanje prava 
glasa, punomoćnik je dužan da postupa po njima, a ako punomoćje ne sadrži 
uputstvo punomoćnik je dužan da glasa savesno i u najboljem interesu akcionara. 

Nalozi i uputstva iz stava 14. ovog člana moraju biti jasni i precizni i dati 
po tačkama dnevnog reda. 
Nakon održavanja sednice, punomoćnik je dužan da obavesti akcionara o načinu 
na koji je glasao na sednici. 
Punomoćnik je odgovoran za štetu akcionaru ako pravo glasa vrši u suprotnosti 
sa odredbom stava 14. ovog člana i ta odgovornost se ne može unapred ili 
naknadno ograničiti ili isključiti. 
Ako je u punomoćju za glasanje navedeno da se daje za jednu sednicu skupštine, 
ono važi i za ponovljenu sednicu. 
Ako u punomoćju za glasanje nije navedeno da se daje za jednu sednicu 
skupštine, ono važi i za sve naredne sednice skupštine do opoziva, odnosno do 
isteka perioda na koji je dato. 
Punomoćje za glasanje nije prenosivo. 
Ako je punomoćnik pravno lice, ono pravo glasa vrši preko svog zakonskog 
zastupnika ili drugog za to posebno ovlašćenog lica, koje može isključivo biti 
član organa tog pravnog lica ili njegov zaposleni.
*Službeni glasnik RS, broj 99/2011
Ko može biti punomoćnik 
Član 345. 
Punomoćnik iz člana 344. ovog zakona može biti svako poslovno sposobno lice. 

Brisan je raniji stav 2. (vidi član 101. Zakona - 
44/2018-27)
U akcionarskom društvu punomoćnik akcionara ne može biti lice koje je: 

1) kontrolni akcionar društva ili je lice koje je pod kontrolom kontrolnog 
akcionara ili 
2) direktor ili član nadzornog odbora društva, ili lice koje ima to svojstvo 
u drugom društvu koje je kontrolni akcionar društva ili u društvu koje je pod 
kontrolom kontrolnog akcionara ili 
3) zaposleni u društvu ili lice koje ima to svojstvo u drugom društvu koje je 
kontrolni akcionar društva ili u društvu koje je pod kontrolom kontrolnog 
akcionara ili 
4) lice koje se u skladu sa članom 62. ovog zakona smatra povezanim licem sa 
fizičkim licem iz tač. 1) do 3) ovog stava ili 
5) revizor društva ili zaposleni u licu koje obavlja reviziju društva, ili 
lice koje ima to svojstvo u drugom društvu koje je kontrolni akcionar društva 
ili u društvu koje je pod kontrolom kontrolnog akcionara. 
Odredbe stava 3. tač. 1) do 4) ovog člana ne primenjuju se na punomoćnika 
kontrolnog akcionara. 
*Službeni glasnik RS, broj 44/2018
Punomoćje za više akcionara 
Član 346. 
Ako je jedno lice ovlašćeno od strane više akcionara kao punomoćnik za 
glasanje, ono može vršiti pravo glasa različito za svakog od tih akcionara. 

Posebno pravilo za punomoćnike koje predlaže društvo 
Član 347. 
Ako je u pozivu za sednicu akcionarima predloženo jedno ili više lica kojima 
akcionari mogu dati punomoćje za glasanje, za svako od tih lica se u tom pozivu 
moraju navesti sve činjenice i okolnosti od značaja za utvrđivanje postojanja 
sukoba interesa iz člana 345. ovog zakona. 
Lica iz stava 1. ovog člana dužna su da odbor direktora, odnosno izvršni i 
nadzorni odbor ako je upravljanje društvom dvodomno obaveste o svim činjenicama i 
okolnostima iz stava 1. ovog člana odmah po saznanju o postojanju tih činjenica ili 
okolnosti. 
Posebno pravilo za banke koje vode zbirne ili kastodi račune

Član 348. 
Banka koja vodi zbirne ili kastodi račune koja se u jedinstvenoj evidenciji 
akcionara vodi kao akcionar u svoje ime a za račun svojih klijenata smatra se 
punomoćnikom za glasanje u odnosu na te svoje klijente pod uslovom da prilikom 
pristupanja na sednicu prezentuje pisano punomoćje za glasanje, odnosno nalog za 
zastupanje izdat od strane tih klijenata.

Banka iz stava 1. ovog člana može vršiti pravo glasa u odnosu na svakog od 
svojih klijenata posebno. 
Punomoćje za glasanje, odnosno nalog za zastupanje mora se popuniti u celosti 
prilikom izdavanja i može sadržati samo elemente ili izjave koje se odnose na 
vršenje prava glasa. 
Ako klijent ne izda određena uputstva za glasanje, 
punomoćje za glasanje može dati pravo banci da glasa samo u skladu sa predlogom 
koji je sama banka dala klijentu u pogledu vršenja prava glasa.
Banka iz stava 1. ovog člana je dužna da najmanje jednom godišnje sve klijente 
iz stava 1. ovog člana obavesti o tome da su ovlašćeni da punomoćje za glasanje 
opozovu ili izmene u svako doba. 
Banka iz stava 1. ovog člana je u obavezi da klijentima iz stava 1. ovog 
člana omogući korišćenje formulara, koji mogu biti i elektronski, za davanje 
punomoćja za glasanje, odnosno naloga za zastupanje. 
Banka iz stava 1. ovog člana je u obavezi da tri godine od dana održavanja 
sednice čuva kopije svih naloga za zastupanje i datih punomoćja za glasanje, u 
papirnoj ili elektronskoj formi, kao i da tokom tog perioda na zahtev akcionara 
koji je izdao nalog za zastupanje, odnosno punomoćje za glasanje izdaju pisanu 
potvrdu o tome da li su postupili u skladu sa nalozima, odnosno uputstvima datim 
u punomoćju. 
Banka iz stava 1. ovog člana je u obavezi da poštuje i druge obaveze u 
pogledu postupanja na sednicama skupštine akcionara i punomoćja za glasanje 
propisane zakonom ili određene odlukama Кomisije za hartije od vrednosti. 

*Službeni glasnik RS, broj 44/2018
Izmena ili opoziv punomoćja za glasanje 
Član 349. 
Akcionar može da izmeni ili opozove punomoćje u svakom trenutku do dana 
održavanja sednice pisanim putem, pod uslovom da o tome do dana održavanja sednice 
obavesti punomoćnika i društvo. 
Izmena ili opoziv punomoćja za glasanje vrši se shodnom primenom odredaba ovog 
zakona o davanju punomoćja. 
Smatra se da je punomoćje opozvano ako akcionar lično pristupi sednici 
skupštine. 
Pristupanje na sednicu 
Član 350. 
Statutom ili poslovnikom skupštine može se odrediti način identifikacije 
akcionara i njihovih punomoćnika koja prisustvuju sednici i koji učestvuju u 
njenom radu. 
Procedura određena u skladu sa stavom 1. ovog člana mora biti ograničena 
isključivo na utvrđivanje identiteta lica i to samo u meri u kojoj je to potrebno 
radi ostvarenja tog cilja. 
Ako statutom i poslovnikom skupštine nije određena procedura iz stava 1. ovog 
člana, identitet lica koja pristupaju na sednicu utvrđuje se: 
1) za fizička lica, uvidom u lični identifikacioni dokument sa slikom na licu 
mesta; 
2) za pravna lica, dokazom o svojstvu ovlašćenog lica tog pravnog lica i 
uvidom u lični identifikacioni dokument sa slikom na licu mesta.

Dokazom iz stava 3. tačka 2) ovog člana smatra se izvod iz odgovarajućeg 
registra, i posebno ovlašćenje koje glasi na ime tog lica ako to lice nije 
upisano u izvodu iz registra kao zastupnik društva. 
Кvorum 
Član 351. 
Кvorum za sednicu skupštine čini obična većina 
koja se računa u odnosu na ukupan broj glasova klase 
akcija sa pravom glasa po predmetnom pitanju, ako statutom nije određena veća 
većina. 
Sopstvene akcije date klase, kao i akcije date klase čije je pravo glasa 
suspendovano, ne uzimaju se u obzir prilikom 
izračunavanja broja prisutnih, odnosno predstavljenih akcionara, radi utvrđivanja kvoruma. 
U kvorum se računaju i glasovi akcionara koji su glasali u odsustvu ili 
elektronskim putem. 
Кvorum na sednici skupštine utvrđuje se pre početka rada skupštine. 

Skupština može odlučivati po predmetnom pitanju samo ako sednici skupštine 
prisustvuju ili su na njoj predstavljeni akcionari koji poseduju ili predstavljaju 
potreban broj glasova klase akcija sa pravom glasa po tom pitanju. 

*Službeni glasnik RS, broj 44/2018
Ponovljena sednica 
Član 352. 
Ako je sednica skupštine akcionarskog društva odložena zbog nedostatka 
kvoruma, može biti ponovo sazvana sa istim dnevnim redom tako da se održi 
najkasnije 30, a najranije 15 dana računajući od dana neodržane sednice 
(ponovljena sednica). 
Poziv za ponovljenu sednicu upućuje se akcionarima najkasnije deset dana pre 
dana predviđenog za održavanje ponovljene sednice. 
Ako je dan održavanja ponovljene sednice unapred određen u pozivu za neodržanu 
sednicu, ponovljena sednica će biti održana na taj dan. 
Dan iz stava 3. ovog člana ne može biti dan koji pada ranije od osmog ni 
kasnije od tridesetog dana računajući od dana neodržane sednice. 
Dan akcionara neodržane sednice važi i za ponovljenu sednicu.

Кvorum za ponovljenu sednicu 
Član 353. 
Brisan je raniji stav 1. (vidi član 104. Zakona - 
44/2018-27)
Кvorum za ponovljenu sednicu čini jedna trećina od ukupnog broja 
glasova akcija sa pravom glasa po predmetnom pitanju, ako statutom nije određen 
veći broj glasova, ali ne veći od broja glasova 
propisanih članom 351. stav 1. ovog zakona. 
Ako na ponovljenoj sednici skupštine nema potrebnog kvoruma ili se ona ne 
održi u propisanom roku, odbor direktora, odnosno nadzorni odbor ako je 
upravljanje društvom dvodomno u obavezi je da sazove novu sednicu skupštine. 

*Službeni glasnik RS, broj 44/2018
Većina za donošenje odluka na ponovljenoj sednici 
Član 354. 
Odluke na ponovljenoj sednici donose se većinom propisanom ovim zakonom i 
statutom, koja u slučaju javnog akcionarskog društva ne može biti manja od jedne 
četvrtine od ukupnog broja glasova akcija sa pravom glasa po predmetnom pitanju. 

Кomisija za glasanje 
Član 355. 
Predsednik skupštine imenuje zapisničara i članove komisije za glasanje, ako 
statutom ili poslovnikom skupštine nije drugačije određeno. 
Кomisija za glasanje koja se sastoji od najmanje tri člana: 
1) utvrđuje spisak lica koja učestvuju u radu sednice, a posebno akcionara i 
njihovih punomoćnika, pri čemu posebno navodi koje akcionare ti punomoćnici 
zastupaju, osim u slučaju akcionara čije akcije kastodi banka drži u svoje ime a 
njihov račun; 
2) utvrđuje ukupan broj glasova i broj glasova svakog od prisutnih akcionara 
i punomoćnika, kao i postojanje kvoruma za rad skupštine; 
3) utvrđuje valjanost svakog punomoćja i uputstva u svakom punomoćju; 

4) broji glasove; 
5) utvrđuje i objavljuje rezultate glasanja; 
6) predaje glasačke listiće odboru direktora, odnosno izvršnom odboru ako je 
upravljanje društvom dvodomno na čuvanje; 
7) vrši i druge poslove u skladu sa statutom i poslovnikom skupštine. 

Кomisija za glasanje dužna je da postupa nepristrasno i savesno prema svim 
akcionarima i punomoćnicima i o svom radu podnosi potpisani pisani izveštaj. 

Članovi komisije za glasanje ne mogu biti direktori, članovi nadzornog odbora, 
kandidati za te funkcije, kao ni sa njima povezana lica. 
Rezultati glasanja 
Član 356. 
Predsednik skupštine je dužan da za svaku odluku o kojoj su akcionari glasali 
utvrdi ukupan broj akcija akcionara koji su učestvovali u glasanju, procenat 
osnovnog kapitala koji te akcije predstavljaju, ukupan broj glasova i broj 
glasova za i protiv te odluke kao i broj glasova akcionara koji su se uzdržali 
od glasanja. 
Izuzetno od stava 1. ovog člana, u javnim akcionarskim društvima predsednik 
skupštine je ovlašćen da utvrdi samo postojanje potrebne većine za donošenje 
određene odluke ako se tome ne protivi nijedan prisutni akcionar. 

Javno akcionarsko društvo je u obavezi da najkasnije u roku od tri dana od 
dana održane sednice na svojoj internet stranici objavi donete odluke i 
rezultate glasanja po svim tačkama dnevnog reda o kojima su akcionari glasali. 

Informacije iz stava 3. ovog člana moraju da budu dostupne na internet 
stranici društva najmanje 30 dana. 
Društvo koje ne postupi u skladu sa st. 3. i 4. ovog člana dužno je da svakom 
akcionaru na zahtev dostavi informacije iz stava 3. ovog člana u roku od osam 
dana od dana prijema zahteva. 
Ako društvo propusti da postupi u skladu sa stavom 5. ovog člana, podnosilac 
zahteva može u daljem roku od 30 dana tražiti da nadležni sud u vanparničnom 
postupku naloži društvu da dostavi predmetne informacije. 
Glasanje posebnih klasa akcija 
Član 357. 
Ako je po određenim tačkama dnevnog reda potrebno da glasaju posebne klase 
akcionara, to glasanje se može održati u okviru rada sednice skupštine ili na 
posebno sazvanoj sednici skupštine akcionara te klase (posebna sednica 
skupštine) ako to zahtevaju akcionari posebne klase akcija koji predstavljaju 
najmanje 10% od ukupnog broja glasova akcija koje imaju pravo glasa po tom 
pitanju. 
Statutom se može isključiti mogućnost održavanja posebne sednice skupštine. 

Na sazivanje, održavanje, utvrđivanje kvoruma i učestvovanje u radu u posebnoj 
sednici skupštine primenjuju se odredbe ovog zakona o sazivanju, održavanju, 
utvrđivanju kvoruma i učestvovanju u radu obične sednice skupštine. 

Većina za odlučivanje 
Član 358. 
Skupština donosi odluke običnom većinom glasova prisutnih akcionara koji 
imaju pravo glasa po određenom pitanju, osim ako je ovim zakonom ili statutom za 
pojedina pitanja određen veći broj glasova. 
Prilikom utvrđivanja broja glasova prisutnih akcionara za potrebe utvrđivanja 
većine za odlučivanje u obzir se uzimaju i glasovi akcionara koji su glasali 
pisanim ili elektronskim putem. 
Ugovori o glasanju 
Član 359. 
Ugovor kojim se akcionar ili punomoćnik akcionara obavezuje da će glasati po 
predlozima ili uputstvima društva, direktora ili člana nadzornog odbora, ako je 
upravljanje društvom dvodomno, ništav je. 
Ugovor kojim se akcionar obavezuje da će koristiti pravo glasa na određeni 
način ili da neće glasati, u zamenu za pogodnosti ili druge usluge koje mu 
odobri društvo, direktor ili član nadzornog odbora, ništav je. 
Način glasanja 
Član 360. 
Glasanje može biti javno ili tajno. 
Statutom, poslovnikom skupštine ili odlukom skupštine koja važi samo za tu 
sednicu predvideće se način i postupak glasanja. 
Ako aktima iz stava 2. ovog člana nije predviđen način glasanja, odluke se 
donose javnim glasanjem. 
U slučaju tajnog glasanja, glasački listići biće sastavljeni tako da licima 
koja glasaju obezbede jasan izbor. 
Кomisija za glasanje je dužna da, pored poslova iz člana 355. ovog zakona, 
utvrdi i ukupan broj glasačkih listića, kao i broj neiskorišćenih i nevažećih 
listića. 
Ako glasački listić sadrži više pitanja o kojima se glasa, nepunovažnost glasa 
akcionara po jednom pitanju ne utiče na punovažnost njegovih glasova po drugim 
pitanjima. 
Akcionar je dužan da po konkretnom pitanju glasa sa svim glasovima kojima 
raspolaže na isti način, osim u slučaju kumulativnog glasanja iz člana 384. stav 
4. ovog zakona. 
Pravo glasa na osnovu založenih akcija 
Član 361. 
Pravo glasa na osnovu akcija datih u zalogu ima akcionar kao zalogodavac. 

Isključenje prava glasa 
Član 362. 
Akcionar, kao i lica koja su sa njime povezana, ne mogu glasati na sednici na 
kojoj se odlučuje o: 
1) njegovom oslobađanju od obaveza prema društvu, ili o smanjenju tih obaveza; 

2) pokretanju ili odustajanju od spora protiv njega; 
3) odobravanju poslova u kojima taj akcionar ima lični interes. 

Glasovi akcionara čije je pravo glasa isključeno u skladu sa stavom 1. ovog 
člana ne uzimaju se u obzir ni prilikom utvrđivanja kvoruma. 
Zapisnik 
Član 363. 
Svaka odluka skupštine unosi se u zapisnik. 
Predsednik skupštine imenuje zapisničara koji vodi zapisnik i predsednik 
skupštine je odgovoran za uredno sačinjavanje zapisnika. 
Ako društvo ima sekretara on vodi zapisnik i odgovoran je za uredno 
sačinjavanje zapisnika. 
Zapisnik sa sednice skupštine sačinjava se najkasnije u roku od osam dana od 
dana njenog održavanja. 
Zapisnik sadrži: 
1) mesto i dan održavanja sednice; 
2) ime lica koje vodi zapisnik; 
3) imena članova komisije za glasanje; 
4) sažeti prikaz rasprave po svakoj tački dnevnog reda; 
5) način i rezultat glasanja po svakoj tački dnevnog reda po kojoj je 
skupština odlučivala sa pregledom donetih odluka; 
6) po svakoj tački dnevnog reda o kojoj je skupština glasala: broj glasova 
koji su dati, broj važećih glasova i broj glasova „za”, „protiv” i „uzdržan”; 

7) postavljena pitanja akcionara i date odgovore, u skladu sa članom 342. ovog 
zakona i prigovore nesaglasnih akcionara. 
Sastavni deo zapisnika čini spisak lica koja su učestvovala u radu sednice 
skupštine, kao i dokazi o propisnom sazivanju sednice. 
Zapisnik potpisuju predsednik skupštine, zapisničar, odnosno sekretar društva 
ako postoji i svi članovi komisije za glasanje. 
Predsednik skupštine, odnosno sekretar društva ako postoji, dužan je da 
potpisani zapisnik u skladu sa stavom 6. ovog člana u roku od tri dana od isteka 
roka iz stava 4. ovog člana: 
1) dostavi svim akcionarima ili 
2) objavi na internet stranici društva ili internet stranici registra 
privrednih subjekata, u trajanju od najmanje 30 dana. 
Nepostupanje na način propisan ovim članom nema uticaja na punovažnost odluka 
donetih na sednici skupštine, ako se rezultat glasanja i sadržina tih odluka na 
drugi način može utvrditi. 
7.1.2. Redovna sednica skupštine 
Održavanje sednice 
Član 364. 
Redovna sednica skupštine održava se jednom godišnje, najkasnije u roku od 
šest meseci od završetka poslovne godine. 
Neodržavanje redovne sednice nema uticaja na pravnu valjanost pravnih poslova, 
radnji i odluka društva. 
Sazivanje sednice i poziv za sednicu 
Član 365. 
Redovnu sednicu skupštine saziva odbor direktora, odnosno nadzorni odbor ako 
je upravljanje društvom dvodomno. 
Poziv za sednicu upućuje se najkasnije 30 dana pre dana održavanja sednice. 

Prisustvo drugih lica sednici 
Član 366. 
Redovnoj sednici skupštine po pravilu prisustvuju i učestvuju u raspravi 
direktori i članovi nadzornog odbora ako je upravljanje društvom dvodomno, a na tu 
sednicu se poziva i revizor društva u roku iz člana 365. stav 2. ovog zakona. 

Materijali za sednicu 
Član 367. 
Odbor direktora, odnosno izvršni odbor je u obavezi da za sednicu skupštine 
akcionarima stavi na raspolaganje sledeće dokumente i informacije: 

1) finansijske izveštaje, sa mišljenjem revizora ako je revizija finansijskih 
izveštaja obavezna za društvo u skladu sa zakonom koji se uređuje računovodstvo 
i revizija; 
2) predlog odluke o raspodeli dobiti, ako je ostvarena; 
3) tekst predloga svake odluke čije se donošenje predlaže, sa obrazloženjem; 

4) tekst svakog ugovora ili drugog pravnog posla koji se predlaže za 
odobrenje; 
5) detaljan opis svakog pitanja koje se predlaže za raspravu, sa komentarom ili 
izjašnjenjem odbora direktora, odnosno izvršnog odbora i nadzornog odbora ako je 
upravljanje društvom dvodomno; 
6) u slučaju javnog akcionarskog društva, izveštaj odbora direktora, odnosno 
izvršnog odbora o stanju i poslovanju društva sačinjen u skladu sa zakonom kojim se 
uređuje tržište kapitala (godišnji izveštaj o poslovanju), kao i konsolidovani 
godišnji izveštaj o stanju i poslovanju društva ako je društvo dužno da ga sastavi 
u skladu sa zakonom kojim se uređuje tržište kapitala (konsolidovani godišnji 
izveštaj o poslovanju); 
7) u slučaju javnog akcionarskog društva, izveštaj nadzornog odbora o 
poslovanju društva i sprovedenom nadzoru nad radom izvršnog odbora, ako je 
upravljanje društvom dvodomno. 
Materijali iz stava 1. tač. 1) do 4) i tačka 6) ovog člana prethodno se 
utvrđuju od strane nadzornog odbora, ako je upravljanje društvom dvodomno. 

Akcionarima se pored dokumenata i informacija iz stava 1. ovog člana na 
raspolaganje mogu staviti i drugi dokumenti i informacije za koje odbor 
direktora, odnosno izvršni odbor ili nadzorni odbor ako je upravljanje društvom 
dvodomno, smatra da su od značaja za rad i odlučivanje skupštine. 
Izjava o primeni kodeksa korporativnog upravljanja 
Član 368. 
Izjava o primeni kodeksa korporativnog upravljanja je sastavni deo godišnjeg 
izveštaja o poslovanju javnog akcionarskog društva i sadrži naročito: 

1) obaveštenje o kodeksu korporativnog upravljanja koji društvo primenjuje kao i 
mesto na kojem je njegov tekst javno dostupan; 
2) sva bitna obaveštenja o praksi korporativnog upravljanja koje društvo 
sprovodi, a posebno one koje nisu izričito propisane zakonom; 
3) odstupanja od pravila kodeksa korporativnog upravljanja iz tačke 1) ovog 
stava ako takva odstupanja postoje i obrazloženje za ta odstupanja. 
Obaveza objavljivanja podataka o zaposlenju, zanimanju i 
funkcijama direktora i članova nadzornog odbora društva
*Službeni glasnik RS, broj 95/2018
Član 368a
Javno akcionarsko društvo je u obavezi da na svojoj 
internet stranici objavi tačne i ažurne podatke o zanimanju i prethodnom 
zaposlenju članova odbora direktora, odnosno nadzornog odbora, kao i podatke o 
članstvu u drugim odborima i funkcijama koje obavljaju u drugim društvima.
*Službeni glasnik RS, broj 95/2018
Objavljivanje godišnjih izveštaja o poslovanju društva 
Član 369. 
Javno akcionarsko društvo je u obavezi da godišnji izveštaj o poslovanju i 
konsolidovani godišnji izveštaj o poslovanju objavi u skladu sa zakonom kojim se 
uređuje tržište kapitala, kao i da ih registruje u skladu sa zakonom o 
registraciji. 
Usvajanje godišnjih finansijskih izveštaja i drugih izveštaja 
Član 370. 
Usvajanje godišnjih finansijskih izveštaja ili drugih izveštaja iz člana 367. 
stav 1. ovog zakona ne utiče na prava akcionara ako se kasnije pokaže da su ti 
izveštaji bili netačni. 
Do usvajanja godišnjih finansijskih izveštaja skupština ne može doneti odluku o 
raspodeli dobiti, a ako ti izveštaji nisu usvojeni do isteka roka za održavanje 
redovne sednice skupštine iz člana 364. stav 1. ovog zakona po isteku tog roka 
odbor direktora, odnosno nadzorni odbor ako je upravljanje društvom dvodomno ne 
može donositi odluku o raspodeli međudividende. 
7.1.3. Vanredna sednica skupštine 
Održavanje sednice 
Član 371. 
Vanredna sednica skupštine održava se po potrebi, kao i kada je to određeno 
ovim zakonom ili statutom. 
U slučaju da se prilikom izrade godišnjih ili drugih finansijskih izveštaja 
koje društvo izrađuje u skladu sa zakonom utvrdi da društvo posluje sa gubitkom 
usled kojeg je vrednost neto imovine društva postala manja od 50% osnovnog 
kapitala društva, vanredna sednica skupštine se obavezno saziva, a u pozivu za 
tu sednicu mora biti naveden razlog sazivanja te sednice, kao i predlog dnevnog 
reda koji mora da sadrži predlog odluke o likvidaciji društva, odnosno predlog 
odluke o drugim merama koje je potrebno preduzeti kada nastupi situacija zbog 
koje je sednica skupštine i sazvana. 
Sazivanje sednice 
Član 372. 
Vanrednu sednicu saziva odbor direktora, odnosno nadzorni odbor ako je 
upravljanje društvom dvodomno: 
1) na osnovu svoje odluke; 
2) po zahtevu akcionara koji imaju najmanje 5% osnovnog kapitala društva, 
odnosno akcionara koji imaju najmanje 5% akcija u okviru klase koja ima pravo 
glasa po tačkama dnevnog reda koji se predlaže, osim ako je statutom predviđeno 
niže učešće u osnovnom kapitalu društva, odnosno manji broj akcija u okviru klase 
koja ima pravo glasa po tačkama dnevnog reda koji se predlaže. 
Zahtev iz stava 1. tačka 2) ovog člana mora da sadrži podatke o svakom 
podnosiocu zahteva u skladu sa članom 265. ovog zakona i obrazloženi predlog 
dnevnog reda sednice. 
Podnosioci zahteva iz stava 1. tačka 2) ovog člana mogu biti akcionari koji 
su to svojstvo stekli najmanje tri meseca pre podnošenja zahteva i koji to 
svojstvo zadrže do donošenja odluke po zahtevu. 
U slučaju iz stava 1. tačka 2) ovog člana, dnevni red vanredne sednice može 
biti utvrđen isključivo prema predlogu dnevnog reda iz zahteva, osim tačaka koje 
nisu u delokrugu skupštine. 
Izuzetno od stava 1. ovog člana, vanrednu sednicu društva u likvidaciji 
saziva likvidator društva. 
Slanje poziva za sednicu 
Član 373. 
Poziv za vanrednu sednicu šalje se najkasnije 21 dan pre dana održavanja 
sednice. 
Materijali za sednicu 
Član 374. 
Odbor direktora, odnosno izvršni odbor u obavezi je da za sednicu skupštine 
pripremi i akcionarima stavi na raspolaganje sledeće dokumente i informacije: 

1) tekst predloga svake odluke čije se donošenje predlaže, sa obrazloženjem; 

2) tekst svakog ugovora ili drugog pravnog posla koji se predlaže za 
odobrenje; 
3) glasački listić; 
4) detaljan opis svakog pitanja koje se predlaže za raspravu, sa obrazloženjem 
ili izjašnjenjem odbora direktora, odnosno nadzornog odbora ako je upravljanje 
društvom dvodomno. 
Vanredna sednica skupštine društva koje nije javno akcionarsko društvo 

Član 375. 
U slučaju društva koje nije javno akcionarsko društvo, vanredna sednica može 
se održati i bez sazivanja, pozivanja akcionara i dostavljanja materijala u skladu 
sa čl. 373. do 374. ovog zakona ako joj prisustvuju svi akcionari sa pravom 
glasa po svim tačkama dnevnog reda i ako se nijedan akcionar tome ne protivi, 
osim ako je statutom ili poslovnikom skupštine drugačije određeno. 

7.1.4. Pobijanje odluka skupštine 
Pravo na pobijanje odluke 
Član 376. 
Jedan ili više akcionara koji su imali pravo na učešće u radu sednice 
skupštine mogu tužbom nadležnom sudu pobijati odluku donetu na toj sednici 
skupštine i tražiti naknadu štete ako: 
1) ta sednica skupštine nije bila sazvana u skladu sa ovim zakonom i 
statutom; 
2) je taj akcionar od strane društva ili uz znanje bilo kog direktora ili 
člana nadzornog odbora bio onemogućen da učestvuje u radu sednice na kojoj je 
odluka doneta; 
3) odluka skupštine iz drugih razloga nije doneta u skladu sa ovim zakonom, 
statutom ili poslovnikom skupštine; 
4) je odluka skupštine suprotna zakonu ili statutu; 
5) bilo koji akcionar vršenjem svog prava glasa ima nameru da za sebe ili 
treće lice pribavi korist na štetu društva ili drugih akcionara kroz donošenje 
ili izvršenje te odluke; 
6) u drugim slučajevima u skladu sa ovim zakonom. 
Tužbu iz stava 1. ovog člana može podneti i svaki direktor ili član nadzornog 
odbora, ako je upravljanje društvom dvodomno, ako bi izvršenjem te odluke: 

1) učinio krivično delo ili drugo delo kažnjivo po zakonu; ili 
2) bio odgovoran za štetu prema društvu ili trećem licu. 
Tužba iz stava 1. ovog člana može se podneti u roku od 30 dana od dana 
saznanja za odluku skupštine, odnosno od dana registracije ako je odluka bila 
registrovana u skladu sa zakonom o registraciji, ali ne kasnije od tri meseca od 
dana kada je odluka doneta. 
Pravo na podnošenje tužbe iz stava 1. ovog člana nema akcionar koji je: 

1) prestao da bude akcionar društva nakon dana akcionara; 
2) glasao za predloženu odluku, ako je tu činjenicu moguće dokazati uvidom u 
zapisnik sa sednice ili izveštaj komisije za glasanje; 
3) prisustvovao sednici, ako odluku pobija u skladu sa stavom 1. tačka 2) 
ovog člana. 
Ako tokom postupka po tužbi iz stava 1. ovog člana tužilac prestane da bude 
akcionar društva, nadležni sud će odbaciti zahtev za poništaj odluke, a odlučiti 
o zahtevu za naknadu štete ako je takav zahtev postavljen. 
Posledice podnete tužbe za pobijanje odluke 
Član 377. 
Podnošenje tužbe za pobijanje odluke ne sprečava njeno izvršenje, niti 
registraciju te odluke, odnosno registraciju promene na osnovu te odluke, u 
skladu sa zakonom o registraciji. 
Nadležni sud može na zahtev tužioca odrediti privremenu meru zabrane 
izvršenja, odnosno registracije iz stava 1. ovog člana. 
Na zahtev lica koje je podnelo tužbu za pobijanje odluke registruje se 
zabeležba spora u skladu sa zakonom o registraciji. 
Postupak po tužbi 
Član 378. 
Postupak po tužbi za pobijanje odluke je hitan. 
Ako je podneto više od jedne tužbe za pobijanje iste odluke, postupci se 
spajaju. 
Posledice odluke suda kojom se poništava odluka 
Član 379. 
Presuda u delu kojim se odluka poništava ima dejstvo prema društvu, 
akcionarima, direktorima i članovima nadzornog odbora ako je upravljanje društvom 
dvodomno. 
Ako je poništena odluka bila registrovana u skladu sa 
zakonom o registraciji, nadležni sud presudu iz stava 1. ovog člana po 
pravnosnažnosti dostavlja registru privrednih subjekata radi registracije u 
skladu sa zakonom o registraciji, a parnične stranke imaju pravo da podnesu 
prijavu za registraciju promene onih podataka koji su bili registrovani na 
osnovu poništene odluke, ako su ti podaci bili registrovani na dan podnošenja 
prijave.
U slučaju iz stava 1. ovog člana treća savesna lica zadržavaju prava koja su 
stekla na osnovu poništene odluke odnosno njenog izvršenja. 
*Službeni glasnik RS, broj 44/2018
Pobijanje odluke o usvajanju godišnjih finansijskih izveštaja društva 

Član 380. 
Ako je presudom poništena odluka o usvajanju godišnjih finansijskih izveštaja 
društva, smatraće se da je i odluka o raspodeli dobiti za tu poslovnu godinu 
poništena istom presudom i akcionari će biti u obavezi da svu dividendu primljenu 
po osnovu te odluke vrate društvu u roku od 30 dana od dana pravnosnažnosti 
presude. 
Кada odluka neće biti poništena 
Član 381. 
Odluka skupštine neće biti poništena: 
1) ako se odlukom vrši manje značajna povreda statuta ili poslovnika 
skupštine, a kao rezultat odluke ili njenog izvršenja pravo tužioca ili drugog 
lica koje ima pravo na podnošenje tužbe u skladu sa članom 376. ovog zakona nije 
povređeno ili je povređeno u manjoj meri; 
2) ako su u radu skupštine učestvovali akcionari koji nisu imali pravo na 
učešće u radu skupštine u skladu sa ovim zakonom, osim ako je to učešće bilo od 
odlučujućeg značaja za formiranje kvoruma za rad skupštine ili donošenje te 
odluke; 
3) u slučaju nevažećih pojedinačnih glasova ili pogrešnog brojanja glasova, 
osim ako su bili odlučujući u smislu postizanja kvoruma ili potrebne većine za 
donošenje odluke; 
4) u slučaju nepotpunosti ili netačnosti zapisnika, osim ako je time 
onemogućeno utvrđivanje sadržine donete odluke odnosno utvrđivanje osnova za njeno 
pobijanje; 
5) ako je zamenjena drugom odlukom koja je doneta u skladu sa ovim zakonom, 
statutom i poslovnikom; 
6) u slučaju odluke o novoj emisiji hartija od vrednosti javnom ponudom, ako 
je emisija uspela u smislu zakona koji uređuje tržište kapitala; 
7) u slučaju statusne promene, iz razloga nesrazmere u zameni udela, odnosno 
akcija. 
U slučaju iz stava 1. ovog člana sud će odlučiti o zahtevu za naknadu štete 
ako je takav zahtev postavljen. 
U slučaju iz stava 1. tačka 5) ovog člana sud će presudom obavezati tuženo 
društvo da snosi troškove spora i odlučiće o zahtevu za naknadu štete ako je 
takav zahtev postavljen, a treća savesna lica zadržavaju prava koja su stekla na 
osnovu zamenjene odluke, odnosno njenog izvršenja. 
7.2. Jednodomno upravljanje 
Uslovi i ograničenja za obavljanje dužnosti direktora 
Član 382. 
Direktor može biti svako poslovno sposobno lice. 
Statutom se mogu odrediti i drugi uslovi koje određeno lice mora ispuniti da 
bi bilo direktor. 
Direktor ne može biti lice: 
1) koje je direktor ili član nadzornog odbora u više od pet društava; 

2) koje je osuđeno za krivično delo protiv privrede, tokom perioda od pet 
godina računajući od dana pravnosnažnosti presude, s tim da se u taj period ne 
uračunava vreme provedeno na izdržavanju kazne zatvora; 
3) kome je izrečena mera bezbednosti zabrana obavljanja delatnosti koja 
predstavlja pretežnu delatnost društva, za vreme dok traje ta zabrana. 

Broj direktora 
Član 383. 
Društvo ima jednog ili više direktora, čiji broj se određuje statutom. 

Ako društvo ima tri ili više direktora, oni čine odbor direktora društva. 

Na društvo koje ima jednog ili dva direktora shodno se primenjuju odredbe ovog 
zakona o odboru direktora, osim odredaba o sednicama odbora direktora. 

Javno akcionarsko društvo ima odbor direktora, koji se sastoji od najmanje tri 
direktora. 
Direktor se registruje u skladu sa zakonom o registraciji. 
Imenovanje direktora 
Član 384. 
Direktore imenuje skupština. 
Predlog kandidata za direktora može dati: 
1) direktor, odnosno odbor direktora; 
2) komisija za imenovanje, ako postoji; 
3) akcionari koji imaju pravo na predlaganje dnevnog reda sednice skupštine. 

U javnom akcionarskom društvu predlog kandidata za direktora mogu dati 
komisija za imenovanje i akcionari koji imaju pravo na predlaganje dnevnog reda 
sednice skupštine. 
U javnom akcionarskom društvu direktori se imenuju kumulativnim glasanjem, ako 
je to predviđeno statutom. 
Mandat direktora 
Član 385. 
Direktori se imenuju na period određen statutom, koji ne može biti duži od 
četiri godine (mandat direktora). 
Ako statutom ili odlukom skupštine o imenovanju direktora nije određena dužina 
trajanja mandata direktora, mandat traje četiri godine. 
Po isteku mandata, direktor može biti ponovo imenovan. 
Кooptacija direktora 
Član 386. 
Ako se broj direktora smanji ispod broja direktora koji je određen statutom, 
preostali direktori mogu imenovati lice, odnosno lica koja će vršiti dužnost 
direktora do imenovanja nedostajućih direktora od strane skupštine (kooptacija), 
osim ako je statutom drugačije određeno. 
Broj lica imenovanih u skladu sa stavom 1. ovog člana ne može biti veći od 
dva. 
Izuzetno od stava 1. ovog člana, ako se broj izabranih direktora smanji ispod 
polovine broja direktora koji je određen statutom, ili ako nije dovoljan za 
donošenje odluka ili zajedničko zastupanje, preostali direktori su dužni da bez 
odlaganja, a najkasnije u roku od osam dana, sazovu skupštinu radi imenovanja 
nedostajućih direktora. 
Direktoru koji je imenovan kooptacijom mandat prestaje na prvoj narednoj 
sednici skupštine, a ne može biti angažovan pod uslovima koji su povoljniji za 
njega u odnosu na uslove koje je imao direktor umesto koga je imenovan. 

Izvršni i neizvršni direktori 
Član 387. 
Direktori mogu biti: 
1) izvršni direktori; 
2) neizvršni direktori. 
Ako društvo ima manje od tri direktora, svaki direktor je izvršni direktor. 

Javno akcionarsko društvo mora imati neizvršne direktore, čiji broj mora biti 
veći od broja izvršnih direktora. 
Nadležnost izvršnih direktora 
Član 388. 
Izvršni direktori vode poslove društva i zakonski su zastupnici društva, osim 
ako je statutom određeno da samo pojedini izvršni direktori zastupaju društvo. 

Ako društvo ima dva ili više izvršnih direktora, oni vode poslove i zastupaju 
društvo zajednički, ako statutom ili odlukom skupštine nije drugačije određeno. 

Pravni posao ili radnja preduzeta prema jednom izvršnom direktoru ovlašćenom 
za zastupanje smatra se da je preduzeta prema društvu. 
Izvršni direktori se u vođenju poslova društva moraju pridržavati ograničenja 
koja su određena ovim zakonom, statutom, odlukama skupštine ili odlukama odbora 
direktora. 
Statutom, odlukom skupštine ili odlukom odbora direktora mogu se pojedini ili 
svi izvršni direktori ograničiti u zastupanju društva i supotpisom prokuriste. 

Izvršni direktor ne može izdati punomoćje za zastupanje niti zastupati društvo 
u sporu u kojem je suprotna strana, a u slučaju da društvo nema drugog izvršnog 
direktora koji je ovlašćen da zastupa društvo, to punomoćje izdaje skupština. 

Generalni direktor 
Član 389. 
Direktori mogu imenovati jednog od izvršnih direktora ovlašćenih za zastupanje 
društva za generalnog direktora društva. 
Generalni direktor društva koordinira rad izvršnih direktora i organizuje 
poslovanje društva. 
Statutom ili odlukom skupštine mogu se definisati uslovi koje direktor mora 
ispunjavati da bi mogao biti imenovan za generalnog direktora i bliže urediti 
njegova ovlašćenja i nadležnosti. 
Neizvršni direktori 
Član 390. 
Neizvršni direktori nadziru rad izvršnih direktora, predlažu poslovnu 
strategiju društva i nadziru njeno izvršavanje. 
Neizvršni direktori odlučuju o davanju odobrenja u slučajevima postojanja ličnog 
interesa izvršnog direktora društva u skladu sa članom 66. ovog zakona. 

Ograničenje za obavljanje dužnosti neizvršnog direktora 
Član 391. 
Neizvršni direktor ne može biti lice koje je zaposleno u društvu. 

Nezavisni direktori 
Član 392. 
Javno akcionarsko društvo ima najmanje jednog neizvršnog direktora koji je 
istovremeno i nezavisan od društva (nezavisni direktor). 
Nezavisni direktor je lice koje nije povezano lice sa direktorima i koje u 
prethodne dve godine nije: 
1) bilo izvršni direktor ili zaposleno u društvu, ili u drugom društvu koje 
je povezano sa društvom u smislu ovog zakona; 
2) bilo vlasnik više od 20% osnovnog kapitala, zaposleno ili na drugi način 
angažovano u drugom društvu koje je od društva ostvarilo više od 20% godišnjeg 
prihoda u tom periodu; 
3) primilo od društva, ili od lica koja su povezana sa društvom u smislu ovog 
zakona, isplate odnosno potraživalo od tih lica iznose čija je ukupna vrednost 
veća od 20% njegovih godišnjih prihoda u tom periodu; 
4) bilo vlasnik više od 20% osnovnog kapitala društva koje je povezano sa 
društvom u smislu ovog zakona; 
5) bilo angažovano u vršenju revizije finansijskih izveštaja društva. 

Ako nezavisni direktor tokom trajanja mandata prestane da ispunjava uslove iz 
stava 2. ovog člana, tom licu prestaje svojstvo nezavisnog direktora i ono 
nastavlja da obavlja dužnost kao neizvršni direktor ako ispunjava uslove za 
neizvršnog direktora, odnosno kao izvršni direktor ako ispunjava uslove za 
izvršnog direktora. 
Ako lice iz stava 3. ovog člana ne ispunjava uslove da bude direktor društva, 
smatra se da mu je prestao mandat direktora danom prestanka ispunjenosti tih 
uslova. 
Ako javno akcionarsko društvo iz bilo kog razloga ostane bez najmanje jednog 
nezavisnog direktora, preostali direktori su u obavezi da, ako ne imenuju 
nedostajućeg nezavisnog direktora putem kooptacije, u roku od 30 dana od dana 
saznanja za razlog prestanka svojstva nezavisnog direktora sazovu vanrednu 
sednicu skupštine radi njegovog imenovanja. 
Javno akcionarsko društvo je u obavezi da u roku od 60 dana od dana kada su 
preostali direktori saznali za razlog prestanka svojstva nezavisnog direktora 
izabere novog nezavisnog direktora. 
Naknada za rad direktora i stimulacija (bonus) putem dodele akcija 

Član 393. 
Direktor ima pravo na naknadu za svoj rad, a može imati i pravo na 
stimulaciju putem dodele akcija. 
Statutom, odlukom skupštine ili odlukom nadzornog odbora ako je upravljanje 
društvom dvodomno određuju se naknada i stimulacija iz stava 1. ovog člana ili 
način njenog određivanja. 
Visina naknade i stimulacije iz stava 1. ovog člana može zavisiti od 
poslovnih rezultata društva, ali ta naknada ne može biti određena kao učešće u 
raspodeli dobiti društva. 
Stimulacija iz stava 1. ovog člana može biti određena i u akcijama, odnosno 
varantima društva ili drugog društva koje je povezano sa društvom. 

U javnom akcionarskom društvu naknada i stimulacija iz stava 1. ovog člana 
posebno se iskazuju u okviru godišnjih finansijskih izveštaja društva, a u delu u 
kojem je stimulacija bila određena u akcijama uz naznaku o vrsti, klasi, broju i 
nominalnoj vrednosti akcija, odnosno računovodstvenoj vrednosti kod akcija bez 
nominalne vrednosti, koje je direktor stekao, odnosno na čije sticanje ima pravo 
po tom osnovu. 
Prestanak mandata 
Član 394. 
Mandat direktora prestaje istekom perioda na koji je imenovan. 

Ako direktor u toku trajanja mandata prestane da ispunjava uslove da bude 
direktor društva, smatra se da mu je prestao mandat danom prestanka ispunjenosti 
tih uslova. 
Mandat direktora prestaje ako skupština ne usvoji godišnje finansijske 
izveštaje društva na redovnoj sednici 
skupštine. 
Ako statutom nije drugačije određeno, imenovanje direktora po prestanku 
mandata vrši se na prvoj narednoj sednici skupštine, do kada direktor kome je 
prestao mandat nastavlja da obavlja svoju dužnost, ako njegovo mesto nije popunjeno 
kooptacijom. 
*Službeni glasnik RS, broj 44/2018
Razrešenje direktora 
Član 395. 
Skupština može razrešiti direktora i pre isteka mandata na koji je imenovan, 
bez navođenja razloga. 
Ostavka direktora 
Član 396. 
Direktor može u svako doba preostalim direktorima dati ostavku pisanim putem. 

U društvima koja imaju samo jednog direktora, direktor daje ostavku 
predsedniku skupštine ili akcionaru društva koji poseduje najveći broj akcija sa 
pravom glasa. 
Ostavka proizvodi dejstvo u odnosu na društvo danom podnošenja, osim ako u njoj 
nije naveden neki kasniji datum. 
Ostavka direktora i brisanje direktora iz 
registra registruje se u skladu sa zakonom o registraciji. 

Ako je jedini direktor društva dao ostavku, u obavezi je da nastavi da 
preduzima poslove koji ne trpe odlaganje do imenovanja novog direktora ali ne duže 
od 30 dana od dana registracije te ostavke u skladu sa zakonom o registraciji. 

*Službeni glasnik RS, broj 44/2018
Postavljanje privremenog zastupnika 
Član 397. 
Ako je društvo ostalo bez direktora, a novi direktor ne bude registrovan u 
registru privrednih subjekata u daljem roku od 30 dana, akcionar ili drugo 
zainteresovano lice može tražiti da sud u vanparničnom postupku postavi 
privremenog zastupnika društva. 
Postupak iz stava 1. ovog člana je hitan i sud je dužan da odluku po zahtevu 
donese u roku od osam dana od dana prijema zahteva. 
Nadležnost i odgovornost odbora direktora 
Član 398. 
Odbor direktora: 
1) utvrđuje poslovnu strategiju i poslovne ciljeve društva; 
2) vodi poslove društva i određuje unutrašnju organizaciju društva; 

3) vrši unutrašnji nadzor nad poslovanjem društva; 
4) ustanovljava računovodstvene politike društva i politike upravljanja 
rizicima; 
5) odgovara za tačnost poslovnih knjiga društva; 
6) odgovara za tačnost finansijskih izveštaja društva; 
7) daje i opoziva prokuru; 
8) saziva sednice skupštine i utvrđuje predlog dnevnog reda sa predlozima 
odluka; 
9) izdaje odobrene akcije, ako je na to ovlašćen statutom ili odlukom 
skupštine; 
10) utvrđuje emisionu cenu akcija i drugih hartija od vrednosti, u skladu sa 
članom 260. st. 2. i 3. i članom 263. 
stav 2. ovog zakona; 
11) utvrđuje tržišnu vrednost akcija u skladu sa članom 259. ovog zakona; 

12) donosi odluku o sticanju sopstvenih akcija u skladu sa članom 282. 
stav 4. 
ovog zakona; 
13) izračunava iznose dividendi koji u skladu sa ovim zakonom, statutom i 
odlukom skupštine pripadaju pojedinim klasama akcionara, određuje dan i postupak 
njihove isplate, a određuje i način njihove isplate u okviru ovlašćenja koja su mu 
data statutom ili odlukom skupštine; 
14) donosi odluku o raspodeli međudividendi akcionarima, u slučaju iz člana 
273. stav 2. ovog zakona; 
15) predlaže skupštini politiku naknada direktora, ako nije utvrđena 
statutom, i predlaže ugovore o radu, odnosno ugovore o angažovanju direktora po 
drugom osnovu; 
16) izvršava odluke skupštine; 
17) vrši druge poslove i donosi odluke u skladu sa ovim zakonom, statutom i 
odlukama skupštine. 
Pitanja iz nadležnosti odbora direktora: 
1) ne mogu se preneti na izvršne direktore društva; 
2) mogu se preneti u nadležnost skupštine samo odlukom odbora direktora, ako 
statutom nije drugačije određeno. 
*Službeni glasnik RS, broj 44/2018
Obaveza izveštavanja skupštine 
Član 399. 
Odbor direktora na redovnoj sednici skupštine podnosi izveštaje o: 

1) računovodstvenoj praksi i praksi finansijskog izveštavanja društva i 
njegovih povezanih društava, ako postoje; 
2) usklađenosti poslovanja društva sa zakonom i drugim propisima; 

3) kvalifikovanosti i nezavisnosti revizora društva u odnosu na društvo, ako 
su finansijski izveštaji društva bili predmet revizije; 
4) ugovorima zaključenim između društva i direktora, kao i sa licima koja su 
sa njima povezana u smislu ovog zakona. 
Predsednik odbora direktora 
Član 400. 
Ako društvo ima odbor direktora, direktori biraju jednog od direktora za 
predsednika odbora. 
U javnom akcionarskom društvu predsednik odbora direktora mora biti jedan od 
neizvršnih direktora. 
Predsednik odbora direktora saziva i predsedava sednicama odbora, predlaže 
dnevni red i odgovoran je za vođenje zapisnika sa sednica odbora. 
Odbor direktora može da razreši i izabere novog predsednika odbora u bilo 
koje vreme, bez navođenja razloga. 
U slučaju odsutnosti predsednika odbora, svaki od direktora može sazvati 
sednicu odbora, a većinom glasova prisutnih direktora bira se jedan od direktora 
za predsedavajućeg na početku sednice, koji u javnom akcionarskom društvu mora 
biti neizvršni direktor. 
U javnom akcionarskom društvu, predsednik odbora direktora zastupa društvo u 
odnosu sa izvršnim direktorima na način određen statutom, odlukom skupštine ili 
jednoglasnom odlukom neizvršnih direktora. 
Predsednik odbora direktora registruje se u skladu sa zakonom o registraciji. 

Način rada odbora direktora 
Član 401. 
Statutom se može urediti način rada odbora direktora, a odbor direktora može 
doneti i poslovnik o svom radu koji mora biti u skladu sa ovim zakonom i 
statutom (u daljem tekstu: poslovnik o radu odbora direktora). 
Odbor direktora javnog akcionarskog društva mora na prvoj sednici doneti 
poslovnik o radu odbora direktora. 
Sednice odbora direktora 
Član 402. 
Odbor direktora javnog akcionarskog društva održava najmanje četiri sednice 
godišnje. 
Ako predsednik odbora direktora ne sazove sednicu odbora na pisani zahtev 
bilo kog direktora tako da ta sednica bude održana u roku od 30 dana od dana 
podnošenja tog zahteva, sednicu može sazvati i taj direktor uz navođenje razloga 
za sazivanje sednice i predlog dnevnog reda. 
Sazivanje sednice odbora direktora 
Član 403. 
Pisani poziv za sednicu odbora direktora sa navođenjem dnevnog reda i 
materijalima za sednicu dostavlja se svim direktorima u roku predviđenom statutom 
ili poslovnikom o radu odbora direktora, a ako taj rok nije određen poziv se 
dostavlja najkasnije osam dana pre dana sednice, osim ako se svi direktori ne 
saglase drugačije. 
Odluke donete na sednici odbora direktora koja nije sazvana u skladu sa ovim 
zakonom, statutom ili poslovnikom odbora direktora nisu punovažne, osim ako se 
svi direktori ne saglase drugačije. 
Кvorum za održavanje i način održavanja sednica odbora direktora

Član 404. 
Кvorum za rad sednice odbora direktora jeste većina od ukupnog broja 
direktora, ako statutom ili poslovnikom o radu odbora direktora nije određen 
veći broj. 
Sednice odbora direktora mogu se održati i pisanim ili elektronskim putem, 
telefonom, telegrafom, telefaksom ili upotrebom drugih sredstava audio-vizuelne 
komunikacije, pod uslovom da se tome ne protivi nijedan direktor u pisanoj 
formi, ako statutom ili poslovnikom o radu odbora direktora nije drugačije 
određeno. 
Odsutni direktori mogu glasati i pisanim putem, kada se za potrebe kvoruma 
smatra da su prisustvovali sednici, ako statutom ili poslovnikom o radu odbora 
direktora nije drugačije određeno. 
Prisustvo drugih lica sednicama odbora direktora 
Član 405. 
Sednicama odbora direktora osim direktora mogu prisustvovati i članovi 
komisija odbora direktora, ako su na dnevnom redu pitanja iz nadležnosti određene 
komisije. 
Sednici odbora direktora na kojoj se raspravlja o finansijskim izveštajima 
društva obavezno prisustvuje revizor društva. 
Sednicama odbora direktora mogu, po pozivu predsednika odbora direktora, 
prisustvovati i druga stručna lica ako su potrebna za raspravljanje po pojedinim 
pitanjima na dnevnom redu. 
Odlučivanje na sednicama odbora direktora 
Član 406. 
Odbor direktora odluke donosi većinom glasova prisutnih direktora, osim ako 
je statutom ili poslovnikom o radu određena veća većina. 
Ako su glasovi direktora pri odlučivanju jednako podeljeni, odlučujući je glas 
predsednika odbora direktora, ako statutom ili poslovnikom o radu nije drugačije 
određeno. 
Zapisnik sa sednice odbora direktora 
Član 407. 
Na sednicama odbora direktora vodi se zapisnik, koji sadrži naročito mesto i 
vreme održavanja sednice, dnevni red, spisak prisutnih i odsutnih direktora, 
bitan sadržaj rasprave po svakom pitanju dnevnog reda, rezultat glasanja i donete 
odluke, kao i eventualna izdvojena mišljenja pojedinih direktora. 
Zapisnik potpisuje predsednik odbora, odnosno direktor koji je u njegovom 
odsustvu predsedavao sednicom i dostavlja se svakom direktoru. 
Predsednik odbora direktora dužan je da zapisnik sa sednice dostavi svim 
direktorima u roku od osam dana od dana održane sednice, osim ako je statutom 
ili poslovnikom o radu odbora direktora određen drugi rok. 
Nepostupanje po odredbama ovog člana o vođenju, potpisivanju i dostavljanju 
zapisnika sa sednica odbora direktora ne utiče na punovažnost donetih odluka. 

Кomisije odbora direktora 
Član 408. 
Odbor direktora može obrazovati komisije koje mu pomažu u radu, a naročito 
radi pripremanja odluka koje donosi, odnosno nadzora nad sprovođenjem određenih 
odluka ili radi obavljanja određenih stručnih poslova za potrebe odbora direktora. 

Članovi komisija mogu biti direktori i druga fizička lica koja imaju 
odgovarajuća znanja i radna iskustva od značaja za rad komisije. 
Кomisije ne mogu odlučivati o pitanjima iz nadležnosti odbora direktora. 

Кomisije su dužne da o svom radu redovno izveštavaju odbor direktora, u 
skladu sa odlukom o njihovom obrazovanju. 
Кomisije odbora direktora u javnom akcionarskom društvu 
Član 409. 
Odbor direktora javnog akcionarskog društva obavezno obrazuje komisiju za 
reviziju. 
Pored komisije iz stava 1. ovog člana odbor direktora javnog akcionarskog 
društva može obrazovati i: 
1) komisiju za imenovanja; 
2) komisiju za naknade; 
3) druge komisije u skladu sa potrebama društva, ako je to predviđeno 
statutom. 
Ako u javnom akcionarskom društvu nisu obrazovane komisije iz stava 2. ovog 
člana, odbor direktora obavlja poslove iz nadležnosti ovih komisija. 

Sastav komisija odbora direktora 
Član 410. 
Кomisije odbora direktora imaju najmanje tri člana, a u slučaju javnog 
akcionarskog društva jedan od tih članova uvek mora biti nezavisni direktor. 

U odlučivanju o obrazovanju komisija iz člana 409. ovog zakona ne učestvuju 
izvršni direktori, koji ne mogu ni predlagati članove tih komisija. 

Izuzetno od člana 408. stav 2. ovog zakona, u javnom akcionarskom društvu u 
komisiji za reviziju, komisiji za imenovanja i komisiji za naknade većinu članova 
moraju činiti neizvršni direktori. 
U javnom akcionarskom društvu predsednik komisije za reviziju mora biti 
nezavisni direktor. 
Najmanje jedan član komisije za reviziju mora biti lice koje je ovlašćeni 
revizor u skladu sa zakonom kojim se uređuje računovodstvo i revizija ili koje 
ima odgovarajuća znanja i radno iskustvo u oblasti finansija i računovodstva, a 
koje je nezavisno od društva u smislu člana 392. ovog zakona. 
Lice koje je zaposleno ili na drugi način angažovano u pravnom licu koje vrši 
reviziju finansijskih izveštaja društva ne može biti član komisije za reviziju. 

U slučaju javnog akcionarskog društva, ako nijedan od neizvršnih direktora 
društva ne ispunjava uslove iz stava 5. ovog člana, člana komisije za reviziju 
koji ispunjava uslove iz tog stava bira skupština. 
Кomisija za reviziju 
Član 411. 
Кomisija za reviziju: 
1) priprema, predlaže i proverava sprovođenje računovodstvenih politika i 
politika upravljanja rizicima; 
2) daje predlog odboru direktora za imenovanje i razrešenje lica nadležnih za 
obavljanje funkcije unutrašnjeg nadzora u društvu; 
3) vrši nadzor nad radom unutrašnjeg nadzora u društvu; 
4) ispituje primenu računovodstvenih standarda u pripremi finansijskih 
izveštaja i ocenjuje sadržinu finansijskih izveštaja; 
5) ispituje ispunjenost uslova za izradu konsolidovanih finansijskih izveštaja 
društva; 
6) sprovodi postupak izbora revizora društva i predlaže kandidata za revizora 
društva, sa mišljenjem o njegovoj stručnosti i nezavisnosti u odnosu na društvo; 

7) daje mišljenje o predlogu ugovora sa revizorom društva i u slučaju potrebe 
daje obrazloženi predlog za otkaz ugovora sa revizorom društva;

8) vrši nadzor nad postupkom revizije, uključujući i određivanje ključnih pitanja 
koja treba da budu predmet revizije i proveru nezavisnosti i objektivnosti 
revizora; 
9) obavlja i druge poslove iz domena revizije koje joj poveri odbor direktora. 

Кomisija za reviziju sastavlja i odboru direktora podnosi izveštaje o pitanjima 
iz stava 1. ovog člana najmanje jedanput godišnje, osim ako statutom ili odlukom 
odbora direktora nije određeno da se svi ili pojedini izveštaji sastavljaju i 
podnose u kraćim vremenskim intervalima. 
Кomisija za imenovanja 
Član 412. 
Кomisija za imenovanja: 
1) daje predlog kandidata za direktora, sa svojim mišljenjem i preporukom za 
imenovanje; 
2) predlaže uslove koje treba da ispunjava kandidat za direktora i postupak 
imenovanja direktora; 
3) najmanje jedanput godišnje sastavlja izveštaj o primerenosti sastava odbora 
direktora i broja direktora i daje preporuke s tim u vezi; 
4) razmatra kadrovsku politiku društva u izboru lica na rukovodeća mesta u 
društvu i obavlja druge poslove u vezi sa kadrovskom politikom društva koje joj 
poveri odbor direktora. 
Odbor direktora je dužan da u dnevni red prve naredne sednice skupštine 
uvrsti razmatranje predloga i izveštaja iz stava 1. tač. 1) do 3) ovog člana. 

Кomisija za naknade 
Član 413. 
Кomisija za naknade: 
1) priprema nacrt odluke o politici naknada izvršnim direktorima; 

2) daje predlog o iznosu i strukturi naknade za svakog pojedinog izvršnog 
direktora, kao i predlog naknade revizoru društva; 
3) najmanje jednom godišnje sastavlja izveštaj za skupštinu društva o oceni 
iznosa i strukture naknada za svakog direktora; 
4) daje preporuke izvršnim direktorima o iznosu i strukturi naknada licima na 
rukovodećim mestima u društvu i obavlja druge poslove u vezi sa politikom naknada 
društva koje joj poveri odbor direktora. 
Odbor direktora je dužan da u dnevni red prve naredne sednice skupštine 
uvrsti razmatranje predloga i izveštaja iz stava 1. tač. 1) do 3) ovog člana. 

Način rada komisija odbora direktora 
Član 414. 
Кomisije odbora direktora donose odluke većinom glasova od ukupnog broja 
članova. 
U slučaju jednake podele glasova, glas predsednika komisije je odlučujući. 

Samo članovi komisije mogu prisustvovati sednicama komisije, kao i stručna 
lica koja su jednoglasno pozvana od strane članova komisije da prisustvuju 
pojedinoj sednici ako je njihovo prisustvo potrebno za raspravljanje pojedinih 
tačaka dnevnog reda. 
Odgovornost direktora 
Član 415. 
Direktor odgovara društvu za štetu koju mu prouzrokuje kršenjem odredaba ovog 
zakona, statuta ili odluke skupštine. 
Izuzetno, direktor neće biti odgovoran za štetu ako je postupao u skladu sa 
odlukom skupštine. 
Ako šteta iz stava 1. ovog člana nastane kao posledica odluke odbora 
direktora, za štetu odgovaraju i svi direktori koji su za tu odluku glasali. 

U slučaju iz stava 3. ovog člana, direktor koji je bio uzdržan od glasanja 
smatra se da je glasao za tu odluku u pogledu postojanja odgovornosti za štetu. 

U slučaju iz stava 4. ovog člana, ako direktor nije bio prisutan na sednici 
odbora direktora na kojoj je odluka doneta, niti je za nju glasao na drugi način, 
smatra se da je glasao za tu odluku u pogledu postojanja odgovornosti za štetu 
ako se toj odluci nije pisanim putem usprotivio u roku od osam dana po saznanju 
za njeno donošenje. 
Zahtev društva za naknadu štete u skladu sa ovim članom zastareva u roku od 
tri godine računajući od dana nastupanja štete. 
Društvo se ne može odreći zahteva za naknadu štete, osim u skladu sa odlukom 
skupštine koja se donosi tročetvrtinskom većinom glasova prisutnih akcionara, 
ali se ta odluka ne može doneti ako joj se usprotive akcionari koji poseduju ili 
predstavljaju najmanje 10% osnovnog kapitala društva.

*Službeni glasnik RS, broj 44/2018
Izveštaji izvršnih direktora 
Član 416. 
Ako statutom ili odlukom odbora direktora nije drugačije određeno, izvršni 
direktori su dužni da pisanim putem izveštavaju odbor direktora o: 

1) planiranoj poslovnoj politici i drugim načelnim pitanjima koja se odnose na 
postojeće i buduće vođenje poslova, kao i o odstupanjima od postojećih planova i 
projekcija uz navođenje razloga za to, najmanje jedanput godišnje, osim ako 
promenjene okolnosti ne nalažu vanredni izveštaj; 
2) rentabilnosti poslovanja društva, za sednicu odbora direktora na kojoj se 
raspravlja o finansijskim izveštajima društva; 
3) poslovanju, prihodima i finansijskom stanju društva, na kvartalnom nivou; 

4) poslovima i poslovnim događajima koji su u toku ili su očekivani, a koji 
bi mogli biti od većeg značaja za poslovanje i likvidnost društva, kao i na 
rentabilnost njegovog poslovanja, uvek kada takve okolnosti nastupe ili se očekuje 
da će nastupiti; 
5) drugim pitanjima u vezi sa njihovim radom za koja je odbor direktora ili 
bilo koji direktor zahtevao posebne izveštaje. 
Izveštaji iz stava 1. ovog člana obuhvataju i kontrolisana društva, ako 
postoje. 
Predsednik odbora direktora dužan je da preostale direktore obavesti o 
primljenim ili traženim izveštajima izvršnih direktora odmah kada to bude 
praktično moguće, a najkasnije na prvoj narednoj sednici odbora direktora.

Svaki direktor ima pravo uvida u dostavljene izveštaje iz stava 1. ovog člana, 
kao i pravo na primerak izveštaja ako odbor direktora nije drugačije odlučio. 

Odbor direktora može odlučiti da se pojedini izveštaji dostave i komisijama 
odbora direktora, ako direktori ocene da je to potrebno za njihov rad. 

7.3. Dvodomno upravljanje 
Organi društva 
Član 417. 
Društvo sa dvodomnom organizacijom upravljanja ima jednog ili više izvršnih 
direktora i nadzorni odbor. 
Ako društvo ima tri ili više izvršnih direktora, oni čine izvršni odbor. 

Javno akcionarsko društvo ima najmanje tri izvršna direktora.

7.3.1. Izvršni direktori 
Кo može biti izvršni direktor 
Član 418. 
Na izvršne direktore primenjuju se odredbe člana 382. ovog zakona o uslovima 
za imenovanje direktora u društvu. 
Broj izvršnih direktora 
Član 419. 
Broj izvršnih direktora određuje se statutom. 
Izvršni direktori ne mogu imati zamenike. 
Izvršni direktori registruju se u skladu sa zakonom o registraciji. 

Imenovanje izvršnih direktora 
Član 420. 
Izvršne direktore imenuje nadzorni odbor društva. 
Predlog kandidata za izvršnog direktora daje komisija za imenovanje, ako 
postoji. 
Ako u društvu nije formirana komisija za imenovanje, predlog kandidata za 
izvršnog direktora može dati svaki član nadzornog odbora. 
Mandat direktora 
Član 421. 
Na mandat izvršnih direktora shodno se primenjuju odredbe člana 385. ovog 
zakona. 
Nadležnost izvršnih direktora 
Član 422. 
Na pitanja koja se odnose na nadležnost izvršnih direktora shodno se primenjuju 
odredbe člana 388. ovog zakona, ako ovim članom nije drugačije određeno. 

Za obavljanje odnosno preduzimanje sledećih poslova potrebna je saglasnost 
nadzornog odbora: 
1) sticanje, otuđenje i opterećenje udela i akcija koje društvo poseduje u 
drugim pravnim licima; 
2) sticanje, otuđenje i opterećenje nepokretnosti; 
3) uzimanje kredita, odnosno uzimanje i davanje zajmova, uspostavljanje obezbeđenja 
na imovini društva, kao i davanje jemstava i garancija za obaveze trećih lica; 

4) drugi poslovi za koje je ovim zakonom propisano 
da je potrebna saglasnost 
nadzornog odbora. 
Statutom ili odlukom nadzornog odbora može se odrediti: 
1) da saglasnost nadzornog odbora nije potrebna za poslove iz stava 2. tač. 
1) do 3) ovog člana ako se ti poslovi preduzimaju u okviru redovnog poslovanja 
društva; i 
2) vrednost poslova iz stava 2. tačka 3) ovog člana koji se mogu obavljati 
odnosno preduzimati i bez saglasnosti nadzornog odbora. 
Statutom ili odlukom nadzornog odbora mogu se odrediti i drugi poslovi za 
čije je obavljanje odnosno preduzimanje potrebna saglasnost nadzornog odbora. 

Izvršni direktori se u vođenju poslova društva moraju pridržavati ograničenja 
za preduzimanje određenih poslova ili vrste poslova za koje je potrebna 
saglasnost nadzornog odbora ili skupštine, a koja su određena ovim zakonom, 
statutom, odlukama skupštine i odlukama nadzornog odbora. 
Statutom, odlukom skupštine ili odlukom nadzornog odbora, ako je nadzorni 
odbor na to ovlašćen statutom, mogu se pojedini ili svi izvršni direktori 
ograničiti u zastupanju društva i supotpisom prokuriste. 
Izvršni direktor ne može izdati punomoćje za zastupanje niti zastupati društvo 
u sporu u kojem je suprotna strana, a u slučaju da društvo nema drugog izvršnog 
direktora koji je ovlašćen da zastupa društvo, to punomoćje izdaje nadzorni 
odbor. 
*Službeni glasnik RS, broj 44/2018
Generalni direktor 
Član 423. 
Nadzorni odbor može imenovati jednog od izvršnih direktora ovlašćenih za 
zastupanje društva za generalnog direktora društva. 
Nadzorni odbor mora imenovati generalnog direktora ako u društvu postoji 
izvršni odbor. 
Generalni direktor koordinira rad izvršnih direktora i organizuje poslovanje 
društva. 
U slučaju održavanja sednice izvršnog odbora, generalni direktor predsedava 
sednicom i predlaže njen dnevni red. 
U slučaju odsutnosti generalnog direktora, svaki od izvršnih direktora može 
sazvati sednicu izvršnog odbora, a većinom glasova prisutnih izvršnih direktora 
bira se jedan od izvršnih direktora za predsedavajućeg na početku sednice. 

Statutom, odlukom skupštine i odlukom nadzornog odbora mogu se utvrditi 
uslovi koje izvršni direktor mora ispunjavati da bi mogao biti imenovan za 
generalnog direktora i bliže urediti njegova ovlašćenja i nadležnosti. 

Generalni direktor registruje se u skladu sa zakonom o registraciji. 

Naknada za rad izvršnih direktora 
Član 424. 
Na naknadu za rad izvršnih direktora shodno se primenjuju odredbe člana 393. 
ovog zakona. 
Prestanak mandata i razrešenje izvršnih direktora 
Član 425. 
Mandat izvršnog direktora prestaje istekom perioda na koji je izabran. 

Ako izvršni direktor u toku trajanja mandata prestane da ispunjava uslove da 
bude izvršni direktor društva, smatra se da mu je prestao mandat danom prestanka 
ispunjenosti tih uslova. 
Nadzorni odbor može razrešiti izvršnog direktora i pre isteka mandata na koji 
je izabran, bez navođenja razloga. 
Ostavka izvršnog direktora i postavljanje privremenog 
zastupnika
*Službeni glasnik RS, broj 44/2018
Član 426. 
Izvršni direktor može u svako doba nadzornom odboru 
dati ostavku pisanim putem.
Ostavka proizvodi dejstvo danom podnošenja, osim ako u 
njoj nije naveden neki kasniji datum.
Ostavka izvršnog direktora i brisanje izvršnog 
direktora iz registra registruje se u skladu sa zakonom o registraciji.
Ako je jedini izvršni direktor društva dao ostavku, u 
obavezi je da nastavi da preduzima poslove koji ne trpe odlaganje do imenovanja 
novog direktora, ali ne duže od 30 dana od dana registracije te ostavke u skladu 
sa zakonom o registraciji.
Ako je društvo ostalo bez jedinog izvršnog direktora, 
a novi direktor ne bude registrovan u registru privrednih subjekata u daljem roku 
od 30 dana, akcionar ili drugo zainteresovano lice može tražiti da sud u 
vanparničnom postupku postavi privremenog zastupnika društva.
Postupak iz stava 5. ovog člana je hitan i sud je 
dužan da odluku po zahtevu donese u roku od osam dana od dana prijema zahteva.
*Službeni glasnik RS, broj 44/2018
Nadležnost i odgovornost izvršnog odbora 
Član 427. 
Izvršni odbor: 
1) vodi poslove društva i određuje unutrašnju organizaciju društva; 

2) odgovara za tačnost poslovnih knjiga društva; 
3) odgovara za tačnost finansijskih izveštaja društva; 
4) priprema sednice skupštine društva i predlaže dnevni red nadzornom odboru; 

5) izračunava iznose dividendi koji u skladu sa ovim zakonom, statutom i 
odlukom skupštine pripadaju pojedinim klasama akcionara, određuje dan i postupak 
njihove isplate, a određuje i način njihove isplate u okviru ovlašćenja koja su mu 
data statutom ili odlukom skupštine; 
6) izvršava odluke skupštine; 
7) vrši druge poslove i donosi odluke u skladu sa ovim zakonom, statutom, 
odlukama skupštine i odlukama nadzornog odbora. 
Pitanja iz nadležnosti izvršnog odbora ne mogu se preneti na nadzorni odbor 
društva. 
Društvo sa jednim ili dva direktora 
Član 428. 
Na društvo koje ima jednog ili dva izvršna direktora shodno se primenjuju 
odredbe ovog zakona o izvršnom odboru, osim odredaba o sednicama izvršnog 
odbora. 
Način rada izvršnog odbora 
Član 429. 
Izvršni odbor u vođenju poslova društva postupa samostalno. 
Izvršni odbor odlučuje i postupa van sednica. 
Ako ne postoji saglasnost izvršnih direktora po određenom pitanju, generalni 
direktor može sazvati sednicu izvršnog odbora. 
Na sednici iz stava 3. ovog člana odluka se donosi većinom glasova izvršnih 
direktora, a u slučaju jednake podele glasova glas generalnog direktora je 
odlučujući. 
Na kvorum za održavanje i način održavanja sednica iz stava 3. ovog člana 
shodno se primenjuju odredbe člana 404. ovog zakona. 
Statutom i odlukom nadzornog odbora može se urediti način rada izvršnog 
odbora, a izvršni odbor može doneti i poslovnik o svom radu koji mora biti u 
skladu sa ovim zakonom, statutom i odlukama nadzornog odbora (poslovnik o radu 
izvršnog odbora). 
Odgovornost izvršnih direktora 
Član 430. 
Na odgovornost izvršnih direktora shodno se primenjuju odredbe člana 415. ovog 
zakona. 
Izveštaji izvršnih direktora 
Član 431. 
Na obavezu izveštavanja izvršnih direktora shodno se primenjuju odredbe člana 
416. ovog zakona. 
7.3.2. Nadzorni odbor 
Uslovi i ograničenja za članstvo u nadzornom odboru 
Član 432. 
Na uslove i ograničenja za članstvo u nadzornom odboru shodno se primenjuju 
odredbe čl. 382. i 391. ovog zakona. 
Sastav nadzornog odbora 
Član 433. 
Nadzorni odbor ima najmanje tri člana. 
Broj članova nadzornog odbora određuje se statutom i mora biti neparan. 

Članovi nadzornog odbora ne mogu imati zamenike. 
Članovi nadzornog odbora ne mogu biti izvršni direktori društva niti 
prokuristi društva. 
Članovi nadzornog odbora registruju se u skladu sa zakonom o registraciji. 

Imenovanje članova nadzornog odbora 
Član 434. 
Članove nadzornog odbora imenuje skupština. 
Predlog kandidata za člana nadzornog odbora daju: 
1) nadzorni odbor; 
2) komisija za imenovanje, ako postoji; 
3) akcionari koji imaju pravo na predlaganje dnevnog reda skupštine. 

Mandat članova nadzornog odbora 
Član 435. 
Na mandat članova nadzornog odbora shodno se primenjuju odredbe člana 385. 
ovog zakona. 
Кooptacija članova nadzornog odbora 
Član 436. 
Na kooptaciju članova nadzornog odbora shodno se primenjuju odredbe člana 386. 
ovog zakona. 
Nezavisni član nadzornog odbora 
Član 437. 
Javno akcionarsko društvo ima najmanje jednog člana nadzornog odbora koji je 
nezavisan od društva (nezavisni član nadzornog odbora). 
Na nezavisnog člana nadzornog odbora shodno se primenjuju odredbe člana 392. 
ovog zakona o nezavisnom direktoru. 
Naknada za rad članova nadzornog odbora 
Član 438. 
Na naknadu za rad članova nadzornog odbora shodno se primenjuju odredbe člana 
393. ovog zakona o naknadi za rad direktora. 
Prestanak mandata i razrešenje članova nadzornog odbora 
Član 439. 
Na prestanak mandata i razrešenje članova nadzornog odbora shodno se primenjuju 
odredbe čl. 394. i 395. ovog zakona. 
Ostavka člana nadzornog odbora 
Član 440. 
Član nadzornog odbora može u svako doba preostalim članovima nadzornog odbora 
dati ostavku pisanim putem. 
Ostavka člana nadzornog odbora i brisanje člana 
nadzornog odbora iz registra registruje se u skladu sa zakonom o registraciji.
Ostavka proizvodi dejstvo danom podnošenja, osim ako u njoj nije naveden neki 
kasniji datum. 
*Službeni glasnik RS, broj 44/2018
Nadležnost nadzornog odbora 
Član 441. 
Nadzorni odbor: 
1) utvrđuje poslovnu strategiju i poslovne ciljeve društva i nadzire njihovo 
ostvarivanje; 
2) nadzire rad izvršnih direktora; 
3) vrši unutrašnji nadzor nad poslovanjem društva; 
4) ustanovljava računovodstvene politike društva i politike upravljanja 
rizicima; 
5) utvrđuje finansijske izveštaje društva i 
izveštaje o poslovanju društva i podnosi ih skupštini na usvajanje; 

6) odobrava uslove ugovora o radu, odnosno angažovanje 
izvršnih direktora i daje saglasnost za zaključenje tih ugovora;
7) saziva sednice skupštine i utvrđuje predlog dnevnog reda;

8) izdaje odobrene akcije, ako je na to ovlašćen statutom ili odlukom 
skupštine; 
9) utvrđuje emisionu cenu akcija i drugih hartija od vrednosti, u skladu sa 
članom 260. st. 2. i 3. i članom 
263. stav 2. ovog zakona; 
10) utvrđuje tržišnu vrednost akcija, u skladu sa članom 259. ovog zakona; 

11) donosi odluku o sticanju sopstvenih akcija, u skladu sa članom 282. stav 
3. ovog zakona; 
12) donosi odluku o raspodeli međudividendi akcionarima, u slučaju iz člana 
273. stav 2. ovog zakona; 
13) predlaže skupštini politiku naknada izvršnih direktora, ako nije utvrđena 
statutom ; 

14) daje saglasnost izvršnim direktorima za preduzimanje poslova ili radnji u 
skladu sa ovim zakonom, statutom, odlukom skupštine i odlukom nadzornog odbora; 

15) vrši druge poslove i donosi odluke u skladu sa ovim zakonom, statutom i 
odlukama skupštine. 
Pitanja iz nadležnosti nadzornog odbora: 
1) ne mogu se preneti na izvršne direktore društva; 
2) mogu se preneti u nadležnost skupštine samo odlukom nadzornog odbora, ako 
statutom nije drugačije određeno. 
Nadzorni odbor odlučuje o davanju odobrenja u slučajevima postojanja ličnog 
interesa izvršnog direktora društva u skladu sa članom 66. ovog zakona. 

*Službeni glasnik RS, broj 44/2018
Obaveza izveštavanja skupštine 
Član 442. 
Na obaveze izveštavanja nadzornog odbora shodno se primenjuju odredbe člana 
399. ovog zakona. 
Predsednik nadzornog odbora 
Član 443. 
Na predsednika nadzornog odbora shodno se primenjuju odredbe člana 400. ovog 
zakona. 
Način rada nadzornog odbora 
Član 444. 
Na način rada nadzornog odbora shodno se primenjuju odredbe člana 401. ovog 
zakona. 
Sednice nadzornog odbora 
Član 445. 
Na sednice nadzornog odbora, njihovo sazivanje, kvorum za održavanje i način 
održavanja, prisustvo drugih lica, odlučivanje i zapisnik sa sednice shodno se 
primenjuju odredbe čl. 402. do 407. ovog zakona. 
Кomisije nadzornog odbora 
Član 446. 
Na komisije nadzornog odbora shodno se primenjuju odredbe čl. 408. do 414. 
ovog zakona. 
Odgovornost članova nadzornog odbora 
Član 447. 
Na odgovornost članova nadzornog odbora shodno se primenjuju odredbe člana 
415. ovog zakona. 
7.4. Sekretar društva 
Imenovanje i status 
Član 448. 
Akcionarsko društvo može imati sekretara društva, ako je to određeno 
statutom. 
Sekretar društva može biti zaposlen u društvu. 
Sekretara društva imenuje odbor direktora, odnosno nadzorni odbor ako je 
upravljanje društvom dvodomno i utvrđuje mu visinu zarade, odnosno naknade za rad 
i druga prava. 
Mandat sekretara društva 
Član 449. 
Mandat sekretara društva traje četiri godine, osim ako je statutom ili 
odlukom o imenovanju drugačije određeno. 
Na posledice prestanka mandata sekretaru društva shodno se primenjuju odredbe 
ovog zakona o prestanku mandata direktoru društva. 
Nadležnost sekretara društva 
Član 450. 
Ako statutom ili odlukom o imenovanju sekretara društva nije drugačije 
određeno, sekretar društva odgovoran je za: 
1) pripremu sednica skupštine i vođenje zapisnika; 
2) pripremu sednica odbora direktora, odnosno izvršnog odbora i nadzornog 
odbora ako je upravljanje društvom dvodomno, i vođenje zapisnika; 
3) čuvanje svih materijala, zapisnika i odluka sa sednica iz tač. 1) i 2) ovog 
stava; 
4) komunikaciju društva sa akcionarima i omogućavanje pristupa aktima i 
dokumentima iz tačke 3) ovog stava u skladu sa odredbama člana 465. ovog zakona. 

Sekretar društva može imati i druge dužnosti i odgovornosti u skladu sa 
statutom i odlukom o njegovom imenovanju. 
7.5. Unutrašnji nadzor 
Organizovanje unutrašnjeg nadzora 
Član 451. 
Društvo svojim aktima uređuje način sprovođenja i organizaciju rada unutrašnjeg 
nadzora poslovanja. 
U javnim akcionarskim društvima najmanje jedno lice nadležno za unutrašnji 
nadzor poslovanja mora ispunjavati uslove propisane za internog revizora u skladu 
sa zakonom kojim se uređuje računovodstvo i revizija. 
Javno akcionarsko društvo statutom ili drugim aktom propisuje uslove koje 
mora ispuniti lice koje rukovodi poslovima unutrašnjeg nadzora u pogledu 
profesionalnog i stručnog znanja i iskustva koji ga čine podobnim za obavljanje ove 
funkcije u društvu. 
Lice iz stava 2. ovog člana mora biti zaposleno u društvu i obavljati samo 
poslove unutrašnjeg nadzora i ne može biti direktor niti član nadzornog odbora 
ako je upravljanje društvom dvodomno, a imenuje ga odbor direktora, odnosno 
nadzorni odbor ako je upravljanje društvom dvodomno, na predlog komisije za 
reviziju. 
Poslovi unutrašnjeg nadzora 
Član 452. 
Poslovi unutrašnjeg nadzora naročito obuhvataju: 
1) kontrolu usklađenosti poslovanja društva sa zakonom, drugim propisima i 
aktima društva; 
2) nadzor nad sprovođenjem računovodstvenih politika i finansijskim 
izveštavanjem; 
3) proveru sprovođenja politika upravljanja rizicima; 
4) praćenje usklađenosti organizacije i delovanja društva sa kodeksom 
korporativnog upravljanja; 
5) vrednovanje politika i procesa u društvu, kao i predlaganje njihovog 
unapređenja. 
Lice koje rukovodi poslovima unutrašnjeg nadzora dužno je da o sprovedenom 
nadzoru poslovanja redovno izveštava komisiju za reviziju, a u društvima koja 
nemaju komisiju za reviziju odbor direktora, odnosno nadzorni odbor ako je 
upravljanje društvom dvodomno. 
7.6. Spoljni nadzor 
Revizija finansijskih izveštaja 
Član 453. 
Godišnji finansijski izveštaji javnih akcionarskih društva obavezno su predmet 
revizije. 
Revizor društva dužan je da pre zaključenja ugovora o vršenju revizije, a nakon 
toga najmanje jednom godišnje za vreme trajanja tog ugovora, komisiji za reviziju 
javnog akcionarskog društva dostavi: 
1) pisanu izjavu kojom potvrđuje svoju nezavisnost od društva; 

2) obaveštenje o svim uslugama koje je u prethodnom periodu, pored revizije 
finansijskih izveštaja, pružio tom društvu. 
Revizor javnog akcionarskog društva dužan je da komisiju za reviziju tog 
društva izvesti o svim okolnostima koje bi mogle uticati na njegovu nezavisnost u 
odnosu na društvo i merama koje su preduzete za otklanjanje tih okolnosti. 

Odredbe ovog člana shodno se primenjuju na sva akcionarska društva koja su 
obavezna da vrše reviziju finansijskih izveštaja u skladu sa zakonom kojim se 
uređuje računovodstvo i revizija. 
Ograničenje za otkaz ugovora sa revizorom u toku revizije 
Član 454. 
Javno akcionarsko društvo ne može revizoru otkazati ugovor o vršenju revizije 
tokom vršenja revizije finansijskih izveštaja zbog neslaganja sa mišljenjem revizora 
o finansijskim izveštajima. 
Posebna i vanredna revizija 
Član 455. 
Posebna revizija u smislu ovog zakona je revizija kojom se može proveravati: 

1) procena vrednosti nenovčanog uloga ili 
2) vrednost i uslovi pod kojima je vršeno sticanje ili raspolaganje imovinom 
velike vrednosti iz člana 470. ovog zakona. 
Vanredna revizija u smislu ovog zakona je revizija finansijskih izveštaja 
koji su već bili predmet revizije, a koja se može preduzeti ako: 
1) postoji sumnja da revizija finansijskih izveštaja nije sprovedena u skladu 
sa zakonom i propisanim računovodstvenim standardima i postupcima ili 

2) finansijski izveštaji ne sadrže napomene propisane računovodstvenim 
standardima ili su ove napomene nepotpune. 
Posebna revizija može se sprovesti u roku od tri godine od dana unosa 
nenovčanog uloga, odnosno sticanja ili raspolaganja imovinom velike vrednosti, a 
vanredna revizija u roku od tri godine od dana usvajanja finansijskih izveštaja 
koji su bili predmet revizije. 
Predlog za sprovođenje posebne ili vanredne revizije 
Član 456. 
Predlog za sprovođenje posebne ili vanredne revizije mogu podneti akcionari 
koji poseduju ili predstavljaju najmanje 10% akcija sa pravom glasa. 

Predlog iz stava 1. ovog člana sa obrazloženjem razloga iz kojih se predlaže 
posebna ili vanredna revizija daje se pisanim putem odboru direktora, odnosno 
nadzornom odboru ako je upravljanje društvom dvodomno, koji je dužan da: 

1) ovaj predlog uvrsti u dnevni red prve naredne redovne sednice skupštine 
akcionara ako je period do njenog održavanja kraći od šest meseci i ako nije 
istekao rok za dopunu dnevnog reda iz člana 337. stav 2. ovog zakona ili 

2) da sazove vanrednu sednicu skupštine akcionara u skladu sa članom 371. 
ovog zakona ako je period do održavanja prve naredne redovne sednice skupštine 
akcionara duži od šest meseci ili je istekao rok za dopunu dnevnog reda iz člana 
337. stav 2. ovog zakona. 
Ako odbor direktora, odnosno nadzorni odbor ako je upravljanje društvom 
dvodomno, ne postupi u skladu sa stavom 2. ovog člana, akcionari koji su 
predložili sprovođenje posebne ili vanredne revizije mogu u skladu sa članom 339. 
ovog zakona podneti zahtev nadležnom sudu da naloži održavanje vanredne sednice 
skupštine na kojoj će se odlučivati o predlogu iz stava 1. ovog člana. 

Ako predlog iz stava 1. ovog člana nije stavljen na dnevni red redovne sednice 
skupštine u skladu sa stavom 2. tačka 1) ovog člana, zahtev iz stava 3. ovog 
člana može se podneti u roku od 30 dana od dana održavanja te sednice. 

Donošenje odluke o sprovođenju posebne ili vanredne revizije 
Član 457. 
Odluku o sprovođenju posebne ili vanredne revizije donosi skupština akcionara 
običnom većinom glasova prisutnih akcionara. 
Odlukom iz stava 1. ovog člana mora se odrediti revizor koji će izvršiti 
posebnu ili vanrednu reviziju. 
Za revizora iz stava 2. ovog člana ne može biti izabran revizor koji je 
sproveo: 
1) procenu nenovčanog uloga koja je predmet posebne revizije; 
2) reviziju finansijskih izveštaja za period u kojem je izvršeno sticanje ili 
raspolaganje imovinom velike vrednosti koje je predmet posebne revizije; 

3) reviziju finansijskih izveštaja koji su predmet vanredne revizije. 

Ako skupština odbije predlog za sprovođenje posebne, odnosno vanredne 
revizije, akcionari koji su ovaj predlog podneli mogu u roku od 30 dana od dana 
održavanja sednice skupštine zahtevati da nadležni sud u vanparničnom postupku 
odluči o predlogu za sprovođenje posebne, odnosno vanredne revizije. 

Odlukom kojom usvaja predlog za sprovođenje posebne, odnosno vanredne revizije 
sud imenuje i revizora, koji mora ispunjavati uslove iz stava 3. ovog člana. 

Društvo mora učiniti dostupnom svu potrebnu dokumentaciju i obaveštenja koje 
zatraži revizor koji sprovodi posebnu, odnosno vanrednu reviziju. 

Zabrana prenosa akcija tokom sprovođenja posebne ili vanredne revizije 

Član 458. 
U slučaju iz člana 457. stav 4. ovog zakona na zahtev društva sud u 
vanparničnom postupku može doneti rešenje kojim nalaže Centralnom registru da 
izvrši upis privremene zabrane prenosa akcija akcionara po čijem predlogu je 
doneta odluka o sprovođenju posebne, odnosno vanredne revizije. 
Troškovi sprovođenja posebne ili vanredne revizije 
Član 459. 
Troškove sprovođenja posebne ili vanredne revizije snosi društvo. 

Ako se posebna ili vanredna revizija sprovodi po odluci suda, sud tom odlukom 
utvrđuje i iznos procenjenih troškova iz stava 1. ovog člana i nalaže društvu 
njegovu uplatu na odgovarajući depozitni račun suda. 
Ako društvo ne izvrši uplatu iznosa procenjenih troškova za sprovođenje posebne 
ili vanredne revizije u roku određenom odlukom iz stava 2. ovog člana, sud će 
prinudno izvršiti naplatu ovog iznosa. 
Sadržaj izveštaja o posebnoj reviziji 
Član 460. 
Izveštaj o posebnoj reviziji mora se sačiniti u pisanom obliku i obavezno 
sadrži obrazložene nalaze revizora. 
U izveštaju iz stava 1. ovog člana revizor se mora izjasniti da li nalazi 
posebne revizije odstupaju od: 
1) procenjene vrednosti nenovčanog uloga ako je ona bila predmet posebne 
revizije ili 
2) vrednosti i uslova pod kojima je vršeno sticanje ili raspolaganje imovinom 
velike vrednosti ako su oni bili predmet posebne revizije.

Ako se revizor izjasni da su odstupanja iz stava 2. ovog člana značajna, on to 
mora jasno naznačiti i predložiti mere za otklanjanje njihovih posledica. 

Ako se revizor izjasni da odstupanja iz stava 2. ovog člana nisu značajna, 
predlog za sprovođenje posebne revizije smatra se neosnovanim. 
Sadržaj izveštaja o vanrednoj reviziji 
Član 461. 
Izveštaj o vanrednoj reviziji mora se sačiniti u pisanom obliku i obavezno 
sadrži obrazložene nalaze revizora. 
U izveštaju iz stava 1. ovog člana revizor se mora izjasniti da li se njegovo 
mišljenje o finansijskim izveštajima koji su bili predmet vanredne revizije 
razlikuje od mišljenja koje je na te finansijske izveštaje dao revizor koji je 
prethodno vršio reviziju i da navede razloge zbog kojih se mišljenja razlikuju. 

Ako se revizor izjasni da su razlike iz stava 2. ovog člana značajne, on mora 
predložiti mere za otklanjanje njihovih posledica. 
Ako se revizor izjasni da razlike iz stava 2. ovog člana nisu značajne, 
predlog za sprovođenje vanredne revizije smatra se neosnovanim. 
Postupanje sa izveštajem o posebnoj ili vanrednoj reviziji 
Član 462. 
Izveštaj o posebnoj ili vanrednoj reviziji dostavlja se odboru direktora, 
odnosno izvršnom odboru i nadzornom odboru ako je upravljanje društvom dvodomno, 
akcionarima koji su predložili njeno sprovođenje i sudu ako je posebna ili 
vanredna revizija sprovedena po odluci suda. 
Ako se revizor u izveštaju iz stava 1. ovog člana izjasnio da postoje 
značajna odstupanja u smislu člana 460. stav 2. i 461. stav 2. ovog zakona odbor 
direktora, odnosno nadzorni odbor ako je upravljanje društvom dvodomno dužan je da 
u roku od osam dana od dana dostavljanja izveštaja sazove vanrednu sednicu 
skupštine akcionara radi razmatranja tog izveštaja, tako da se ta sednica održi u 
roku od 30 dana od dana dostavljanja tog izveštaja. 
Odbor direktora, odnosno nadzorni odbor ako je upravljanje društvom dvodomno, 
dužan je da uz izveštaj iz stava 1. ovog člana za sednicu skupštine pripremi i 
svoje pisano izjašnjenje o nalazima iz tog izveštaja, sa predlogom odluka 
skupštine. 
Ako odbor direktora, odnosno nadzorni odbor ako je upravljanje društvom 
dvodomno, ne postupi u skladu sa stavom 2. ovog člana akcionari koji su 
predložili sprovođenje posebne ili vanredne revizije mogu u roku od 30 dana od 
dana dostavljanja izveštaja podneti zahtev sudu da u vanparničnom postupku naloži 
održavanje vanredne sednice skupštine akcionara iz stava 2. ovog člana. 

Ako u slučaju iz stava 2. ovog člana skupština akcionara ne usvoji izveštaj 
revizora koji je vršio posebnu, odnosno vanrednu reviziju, ili mere koje je on 
predložio, akcionari koji su glasali za usvajanje izveštaja i mera koje je 
predložio revizor imaju pravo pravo da budu nesaglasni u smislu člana 474. ovog 
zakona, kao i pravo na naknadu štete od društva. 
Ako se revizor u izveštaju iz stava 1. ovog člana izjasnio da ne postoje 
značajna odstupanja u smislu člana 460. stav 2. i 461. stav 2. ovog zakona odbor 
direktora, odnosno nadzorni odbor ako je upravljanje društvom dvodomno dužan je da 
ovaj izveštaj stavi na dnevni red prve naredne sednice skupštine akcionara. 

Pravo društva na naknadu štete 
Član 463. 
Ako izveštaj o posebnoj ili vanrednoj reviziji pokaže da je predlog za njeno 
sprovođenje bio neosnovan, društvo ima pravo na naknadu troškova sprovođenja 
posebne, odnosno vanredne revizije od akcionara koji su predložili njeno 
sprovođenje. 
Akcionari koji su predložili sprovođenje posebne ili vanredne revizije 
neograničeno solidarno su odgovorni za naknadu troškova iz stava 1. ovog člana. 

8. Akti i dokumenti društva 
Obaveza čuvanja akata i dokumenata društva 
Član 464. 
Društvo čuva: 
1) osnivački akt; 
2) rešenje o registraciji osnivanja društva; 
3) statut i sve njegove izmene i dopune; 
4) opšte akte društva; 
5) zapisnike sa sednica skupštine i odluke skupštine; 
6) akt o obrazovanju svakog ogranka ili drugog organizacionog dela društva; 

7) dokumenta koja dokazuju svojinu i druga imovinska prava društva; 

8) zapisnike sa sednica odbora direktora, odnosno izvršnog odbora i nadzornog 
odbora ako je upravljanje društvom dvodomno; 
9) godišnje izveštaje o poslovanju društva i konsolidovane godišnje izveštaje; 

10) izveštaje odbora direktora, odnosno izvršnog odbora i nadzornog odbora 
ako je upravljanje društvom dvodomno; 
11) evidenciju o adresama direktora i članova nadzornog odbora ako je 
upravljanje društvom dvodomno; 
12) ugovore koje su direktori, članovi nadzornog odbora ako je upravljanje 
društvom dvodomno, ili sa njima povezana lica u smislu ovog zakona, zaključili sa 
društvom. 
Društvo je dužno je da dokumenta i akte iz stava 1. ovog člana čuva u svom 
sedištu ili na drugom mestu koje je poznato i dostupno svim direktorima i 
članovima nadzornog odbora ako je upravljanje društvom dvodomno. 
Dokumente i akte iz stava 1. tač. 1) do 5), 8), 9) i 12) ovog člana društvo 
čuva trajno, a ostala dokumenta i akte iz stava 1. ovog člana najmanje pet 
godina, nakon čega se čuvaju u skladu sa propisima o arhivskoj građi. 

Pristup aktima i dokumentima društva 
Član 465. 
Odbor direktora, odnosno izvršni odbor ako je upravljanje društvom dvodomno, 
dužan je da akte i dokumenta iz člana 464. stav 1. tač. 1) do 5) i tačka 9) 
ovog zakona, kao i finansijske izveštaje društva, stavi na raspolaganje svakom 
akcionaru, kao i ranijem akcionaru za period u kojem je bio akcionar, na njegov 
pisani zahtev podnet u skladu sa članom 81. ovog zakona, radi vršenja uvida i 
kopiranja o svom trošku, tokom radnog vremena. 
Smatraće se da je obaveza iz stava 1. ovog člana izvršena u pogledu 
dokumenata iz stava 1. ovog člana za koje je društvo omogućilo slobodan pristup 
i preuzimanje sa internet stranice društva, bez naknade. 
Izuzetno od stava 1. ovog člana, ako je imenovan sekretar društva on je 
odgovoran za izvršavanje obaveze iz stava 1. ovog člana. 
Pravo akcionara iz stava 1. ovog člana može biti ograničeno samo u meri u 
kojoj je to potrebno radi uobičajene identifikacije akcionara.
*Službeni glasnik RS, broj 99/2011
Pristup aktima i dokumentima po odluci suda 
Član 466. 
Ako odbor direktora, odnosno izvršni odbor ako je upravljanje društvom 
dvodomno, ili sekretar društva, ako postoji, propusti da postupi po zahtevu iz 
člana 465. ovog zakona u roku od osam dana od dana prijema zahteva, podnosilac 
zahteva ima pravo da u narednom roku od 30 dana traži da sud u vanparničnom postupku naloži društvu da 
postupi po njegovom zahtevu. 
Postupak iz stava 1. ovog člana je hitan i sud je dužan da odluku po zahtevu 
donese u roku od osam dana od dana prijema zahteva. 
*Službeni glasnik RS, broj 44/2018
Ograničenje u pogledu objavljivanja akata i dokumenata društva 
Član 467. 
Lice koje ostvari pristup aktima i dokumentima društva u skladu sa čl. 465. i 
466. ovog zakona ne može da ih objavi na način kojim bi nanelo štetu društvu ili 
njegovom ugledu. 
9. Prestanak društva 
Način prestanka 
Član 468. 
Društvo prestaje da postoji brisanjem iz registra privrednih subjekata, po 
osnovu: 
1) sprovedenog postupka likvidacije ili prinudne likvidacije u skladu sa ovim 
zakonom; 
2) sprovedenog postupka stečaja u skladu sa zakonom kojim se uređuje stečaj; 

3) statusne promene koja ima za posledicu prestanak društva.

Prestanak društva po odluci suda 
Član 469. 
Po tužbi akcionara koji poseduju akcije koje predstavljaju najmanje 20% 
osnovnog kapitala društva protiv društva nadležni sud može odrediti prestanak 
društva ili druge mere ako: 
1) odbor direktora, odnosno izvršni i nadzorni odbor ako je upravljanje 
društvom dvodomno, ne mogu da vode poslove društva, bilo zbog međusobnog 
neslaganja ili iz drugih razloga, a skupština ne može da prekine blokadu, što za 
posledicu ima da se poslovi društva ne mogu više voditi u interesu akcionara; 

2) su akcionari blokirani u odlučivanju na skupštini na najmanje dve uzastopne 
sednice skupštine, što za posledicu ima da se poslovi društva ne mogu više 
voditi u interesu društva; 
3) direktori, odnosno članovi nadzornog odbora ako je upravljanje društvom 
dvodomno, deluju protivzakonito, nepošteno ili prevarno, a protivno interesima 
akcionara koji podnose tužbu; 
4) se imovina društva rasipa i umanjuje. 
U postupku po tužbi iz stava 1. ovog člana sud može, ako su razlozi za 
podnošenje tužbe otklonjivi, ostaviti društvu rok od najviše šest meseci za 
otklanjanje nepravilnosti. 
Ako društvo u roku iz stava 2. ovog člana ne otkloni nepravilnosti, sud će 
presudom odrediti prestanak društva ili jednu ili više od sledećih mera: 

1) razrešenje direktora ili člana nadzornog odbora ako je upravljanje društvom 
dvodomno; 
2) uvođenje prinudne uprave u društvo do imenovanja novih direktora, odnosno 
članova nadzornog odbora ako je upravljanje društvom dvodomno;

3) sprovođenje vanredne revizije finansijskih izveštaja društva; 

4) donošenje odluke o raspodeli dobiti ili o isplati učešća u dobiti, odnosno 
dividende; 
5) otkup akcija koje poseduju akcionari koji su podneli tužbu od strane 
društva po vrednosti utvrđenoj u skladu sa članom 
475. ovog zakona. 
Presudom iz stava 3. ovog člana sud može odrediti i naknadu štete od strane 
društva akcionarima koji su podneli tužbu. 
*Službeni glasnik RS, broj 44/2018
DEO ČETVRTI 
STICANJE I RASPOLAGANJE IMOVINOM VELIКE VREDNOSTI 
Pojam i osnovne odredbe 
Član 470. 
Ako društvo stiče, odnosno raspolaže imovinom čija nabavna i/ili prodajna 
i/ili tržišna vrednost u momentu donošenja odluke o tome predstavlja 30% ili više 
od knjigovodstvene vrednosti ukupne imovine društva iskazane u poslednjem godišnjem 
bilansu stanja, smatra se da društvo stiče, odnosno raspolaže imovinom velike 
vrednosti. 
Pod sticanjem, odnosno raspolaganjem imovinom velike vrednosti smatra se 
sticanje, odnosno raspolaganje imovinom na bilo koji način, uključujući naročito 
kupovinu, prodaju, zakup, razmenu, uspostavljanje založnog prava i hipoteke, 
zaključenje ugovora o kreditu i zajmu, davanje jemstva i garancija, i preduzimanje 
bilo koje druge radnje kojom nastaje obaveza za društvo. 
Izuzetno od stava 1. ovog člana, neće se smatrati sticanjem, odnosno 
raspolaganjem imovinom velike vrednosti kupovina ili prodaja imovine koja je 
izvršena u okviru redovnog poslovanja društva. 
Pod imovinom u smislu st. 1. i 2. ovog člana smatraju se stvari i prava, 
uključujući i nepokretnosti, pokretne stvari, novac, udele u društvima, hartije 
od vrednosti, potraživanja, industrijsku svojinu i druga prava. 
Jednim sticanjem, odnosno raspolaganjem, u smislu stava 1. ovog člana, smatraće 
se i više povezanih sticanja, odnosno raspolaganja izvršenih u periodu od godinu 
dana, pri čemu se kao vreme nastanka uzima dan izvršenja poslednjeg sticanja, 
odnosno raspolaganja. 
Pod povezanim sticanjem, odnosno raspolaganjem iz stava 
5. ovog člana, smatraće se više pojedinačnih poslova, odnosno pravnih radnji koji 
se preduzimaju radi ostvarivanja istog cilja, odnosno svrhe ili čija povezanost 
proizlazi iz prirode pravnog posla radi čijeg se izvršenja ti pravni poslovi i 
pravne radnje preduzimaju.
Izuzetno od stava 5. ovog člana jednim sticanjem, 
odnosno raspolaganjem imovinom velike vrednosti ne smatra se istovremeno 
uspostavljanje založnog prava, hipoteke ili drugog sredstva obezbeđenja koje 
privredno društvo daje radi obezbeđenja sopstvene obaveze po ugovoru o kreditu, 
zajmu ili drugom pravnom poslu, u kom slučaju se najveća vrednost pojedinačne 
pravne radnje, odnosno pravnog posla uzima kao vrednost po kojoj se utvrđuje 
imovina velike vrednosti iz stava 1. ovog člana.
Sticanje, odnosno raspolaganje imovinom velike vrednosti može se sprovesti ako 
to sticanje, odnosno raspolaganje prethodno ili naknadno odobri skupština. 

Ako društvo stiče, odnosno raspolaže imovinom velike vrednosti shodno se 
primenjuju pravila ovog zakona o pravima nesaglasnih članova. 
*Službeni glasnik RS, broj 44/2018
Postupak sticanja, odnosno raspolaganja imovinom velike vrednosti 

Član 471. 
Odbor direktora, odnosno nadzorni odbor ako je upravljanje društvom dvodomno, 
priprema predlog odluke kojom skupština odobrava sticanje, odnosno raspolaganje 
imovinom velike vrednosti, sa: 
1) obrazloženjem koje sadrži razloge iz kojih se preporučuje usvajanje te 
odluke; 
2) izveštajem o uslovima pod kojim se stiče, odnosno raspolaže imovinom 
velike vrednosti. 
Sastavni deo materijala za sednicu skupštine na kojoj se odluka iz stava 1. 
ovog člana donosi je nacrt ugovora o sticanju, odnosno raspolaganju imovinom 
velike vrednosti. 
Izuzetno od stava 2. ovog člana, ako se odlukom odobrava već zaključen ugovor 
o sticanju, odnosno raspolaganju imovinom velike vrednosti, taj ugovor se dostavlja 
uz materijal za sednicu skupštine na kojoj se odluka iz stava 1. ovog člana 
donosi. 
Odluku o odobravanju sticanja, odnosno raspolaganja imovinom velike vrednosti 
skupština donosi tročetvrtinskom većinom glasova prisutnih akcionara sa pravom 
glasa.
Izuzetno, ako je skupština javnog akcionarskog društva 
donela odluku o odobravanju sticanja, odnosno raspolaganja imovinom velike 
vrednosti za zaključenje javnog ugovora u skladu sa propisima kojima se uređuje 
javno-privatno partnerstvo i koncesije, za izmene zaključenog javnog ugovora koje 
se vrše u skladu sa postupkom i ograničenjima za izmene javnog ugovora prema 
propisima kojima se uređuje javno-privatno partnerstvo i koncesije, nije 
potrebno donošenje nove odluke o sticanju, odnosno raspolaganju imovinom velike 
vrednosti.
U slučaju iz stava 5. ovog člana, za zaključenje 
direktnog ugovora u skladu sa propisima kojima se uređuje javno-privatno 
partnerstvo i koncesije, skupština javnog akcionarskog društva ne donosi odluku 
o sticanju, odnosno raspolaganju imovinom velike vrednosti.
*Službeni glasnik RS, broj 95/2018
Posledice povrede odredaba o raspolaganju imovinom velike vrednosti 

Član 472. 
Ako nije pribavljeno odobrenje u skladu sa čl. 470. i 
471. ovog zakona, društvo i akcionar koji poseduje ili predstavlja najmanje 5% 
osnovnog kapitala društva može podneti tužbu za poništaj pravnog posla ili 
pravne radnje sticanja, odnosno raspolaganja imovinom velike vrednosti, pod uslovom 
da je posedovao ili predstavljao najmanje 5% osnovnog kapitala društva na dan 
zaključenja tog pravnog posla, odnosno pravne radnje.
Izuzetno od stava 1. ovog člana, pravni posao, odnosno radnja neće biti 
poništena ako lice koje je druga strana u pravnom poslu, odnosno prema kome je 
radnja izvršena nije znalo niti je moralo znati za povredu odredaba člana 471. 
ovog zakona u vreme zaključenja pravnog posla, odnosno preduzimanja pravne radnje. 

Članovi odbora direktora, odnosno članovi 
nadzornog odbora ako je upravljanje društvom dvodomno, 
solidarno su odgovorni društvu za štetu koju to društvo pretrpi usled sticanja, 
odnosno raspolaganja imovinom velike vrednosti ako je to sticanje, odnosno 
raspolaganje sprovedeno bez odluke kojom ga skupština odobrava.

Društvo i akcionar koji poseduje ili predstavlja 
najmanje 5% osnovnog kapitala društva može podneti tužbu za naknadu štete protiv 
lica iz stava 3. ovog člana.
Tužbe iz st. 1. i 4. ovog člana mogu biti podnete u 
roku od šest meseci od dana održavanja sednice skupštine na kojoj je razmatran 
izveštaj o poslovanju za poslovnu godinu u kojoj je izvršeno sticanje, odnosno 
raspolaganje imovinom velike vrednosti, a najkasnije u roku od tri godine od dana 
sticanja, odnosno raspolaganja imovinom velike vrednosti.
*Službeni glasnik RS, broj 44/2018
Shodna primena na društvo s ograničenom odgovornošću 
Član 473. 
Odredbe o sticanju, odnosno raspolaganju imovinom velike vrednosti shodno se 
primenjuju i na društvo s ograničenom odgovornošću, ako osnivačkim aktom nije 
drugačije određeno. 
DEO PETI 
POSEBNA PRAVA NESAGLASNIH AКCIONARA 
Pravo nesaglasnih akcionara na otkup akcija 
Član 474. 
Akcionar može da traži od društva da otkupi njegove akcije ako glasa protiv 
ili se uzdrži od glasanja za odluku: 
1) o promeni statuta društva kojom se umanjuju njegova prava 
iz člana 251. stav 1. tač. 1) do 4) i prava iz 
člana 253. ovog zakona; 
2) o statusnoj promeni; 
3) o promeni pravne forme; 
4) o promeni vremena trajanja društva; 
5) kojom se odobrava sticanje, odnosno raspolaganje imovinom velike vrednosti; 

6) kojom se menjaju njegova druga prava, ako je statutom određeno da akcionar 
iz tog razloga ima pravo na nesaglasnost i na naknadu tržišne vrednosti akcija u 
skladu sa ovim zakonom; 
7) o povlačenju jedne ili više klasa akcija sa regulisanog tržišta, odnosno 
multilateralne trgovačke platforme u smislu zakona kojim se uređuje tržište 
kapitala. 
Brisan je raniji stav 2. (vidi član 118. Zakona - 
44/2018-27)
Akcionar koji zatraži od društva da od njega otkupi akcije u skladu sa članom 
475. ovog zakona ne može osporavati odluku društva na kojoj zasniva to svoje 
pravo. 
Odluka iz stava 1. ovog člana mora sadržati odredbu o 
tome da stupa na snagu davanjem pisane izjave od strane predsednika odbora 
direktora, odnosno predsednika nadzornog odbora društva ako je upravljanje 
društvom dvodomno, da su sve obaveze društva u vezi sa otkupom akcija 
nesaglasnih akcionara u celosti izvršene u skladu sa čl. 475. i 476. ovog 
zakona, odnosno da nije bilo nesaglasnih akcionara.
Na povlačenje akcija iz stava 1. tačka 7) ovog člana 
primenjuju se odgovarajuće odredbe zakona kojim se uređuje tržište kapitala.
*Službeni glasnik RS, broj 99/2011
**Službeni glasnik RS, broj 44/2018
Postupak ostvarivanja prava na otkup akcija 
Član 475.
Sastavni deo materijala za sednicu skupštine na kojoj 
se donosi odluka iz člana 474. stav 1. ovog zakona je:
1) obaveštenje o pravima nesaglasnih akcionara na otkup 
njihovih akcija i formular zahteva za ostvarivanje tog prava, koji sadrži polja u 
koja se unosi ime, odnosno poslovno ime akcionara i njegovo prebivalište, odnosno 
sedište, kao i broj i klasa akcija čiji otkup zahteva;
2) podatak o tržišnoj vrednosti akcija javnog 
akcionarskog društva utvrđenoj u skladu sa članom 259. stav 1. ovog zakona;
3) podatak o knjigovodstvenoj vrednosti akcija javnog 
akcionarskog društva i podatak o procenjenoj vrednosti akcija javnog akcionarskog 
društva utvrđenoj u skladu sa članom 51. ovog zakona, ako nije ostvaren obim 
prometa akcijama iz člana 259. stav 1. ovog zakona, pri čemu se te vrednosti 
utvrđuju na dan donošenja odluke o sazivanju sednice skupštine;
4) podatak o knjigovodstvenoj vrednosti akcija 
akcionarskog društva koje nije javno i podatak o procenjenoj vrednosti akcija tog 
društva utvrđenoj u skladu sa članom 51. ovog zakona, pri čemu se te vrednosti 
utvrđuju na dan donošenja odluke o sazivanju sednice skupštine.
Ako želi da ostvari pravo na otkup njegovih akcija, 
nesaglasni akcionar zahtev iz stava 1. ovog člana može dostaviti društvu:
1) na sednici skupštine na kojoj se donosi odluka iz 
člana 474. stav 1. ovog zakona i to predsedniku skupštine, odnosno licu koga 
predsedavajući skupštine ovlasti ili 
2) u roku od 15 dana od dana zaključenja te sednice 
skupštine.
Društvo je u obavezi da u roku od 60 dana od dana 
isteka roka iz stava 2. tačka 2) ovog člana od nesaglasnog akcionara otkupi 
akcije koje su predmet zahteva iz stava 1. ovog člana, po vrednosti koja je 
jednaka tržišnoj vrednosti u slučaju iz stava 1. tačka 2) ovog člana, odnosno 
najvišoj od vrednosti u slučajevima iz stava 1. tač. 3) i 4) ovog člana.
Otkup akcija iz stava 3. ovog člana, odnosno prenos 
akcija i novčanih sredstava izvršiće se u skladu sa pravilima poslovanja 
Centralnog registra.
*Službeni glasnik RS, broj 44/2018
Sudska zaštita prava nesaglasnog akcionara 
Član 476. 
Nesaglasni akcionar može tužbom nadležnom sudu protiv društva tražiti 
isplatu: 
1) razlike do pune vrednosti njegovih akcija utvrđene u skladu sa članom 475. 
stav 3. ovog zakona, ako smatra da mu je društvo na ime otkupne cene za njegove 
akcije isplatilo iznos niži od te vrednosti usled toga što je bilo koja od 
vrednosti iz člana 475. ovog zakona pogrešno utvrđena ili ako 
je društvo izvršilo samo delimičnu isplatu; 
2) pune vrednosti njegovih akcija utvrđene u skladu sa članom 475. stav 3. 
ovog zakona, ako mu društvo nije izvršilo nikakvu isplatu po tom osnovu, a 
podneo je zahtev u skladu sa članom 475. stav 2. ovog zakona. 
Tužba iz stava 1. ovog člana se podnosi najkasnije u roku od 30 dana od dana 
izvršene isplate u skladu sa članom 475. stav 4. ovog člana, odnosno isteka roka 
za tu isplatu ako isplata nije izvršena. 
Ako je podneto više od jedne tužbe iz stava 1. ovog člana, postupci se 
spajaju. 
Ako sud pravnosnažnom presudom donetom u postupku po tužbi iz stava 1. ovog 
člana obaveže društvo da nesaglasnom akcionaru isplati razliku do pune vrednosti 
akcija, odnosno punu vrednost akcija, društvo je u obavezi da svim drugim 
nesaglasnim akcionarima iste klase akcija prizna i isplati istu vrednost akcije, 
nezavisno od činjenice da li su ti akcionari podneli tužbu iz stava 1. ovog 
člana. 
Ako društvo ne postupi u skladu sa stavom 5. ovog člana u roku za izvršenje 
presude iz stava 4. ovog člana, svaki nesaglasni akcionar može tužbom nadležnom 
sudu tražiti isplatu razlike do pune vrednosti akcija, odnosno vrednost akcija 
koja je utvrđena tom presudom. 
*Službeni glasnik RS, broj 44/2018
Shodna primena na društvo s ograničenom odgovornošću 
Član 477. 
Odredbe o pravima nesaglasnih akcionara shodno se primenjuju i na članove 
društva s ograničenom odgovornošću, osim ako je osnivačkim aktom tog društva 
drugačije određeno. 
DEO ŠESTI 
PROMENA PRAVNE FORME 
Pojam promene pravne forme 
Član 478. 
Promenom pravne forme društvo prelazi iz jedne pravne forme u drugu pravnu 
formu u skladu sa ovim zakonom. 
Promena pravne forme društva ne utiče na pravni subjektivitet tog društva. 

Na promenu pravne forme društva primenjuju se shodno odredbe ovog zakona o 
osnivanju date forme društva, ako ovim zakonom nije drugačije određeno. 

Ako javno akcionarsko društvo menja pravnu formu, ono mora da ispuni uslove za 
prestanak svojstva javnog društva koji su propisani zakonom kojim se uređuje 
tržište kapitala. 
Društvo ne može da menja pravnu formu ako je u likvidaciji ili u stečaju, osim 
kao meru reorganizacije u skladu sa zakonom kojim se uređuje stečaj. 

Priprema akata i dokumenata u vezi sa promenom pravne forme 
Član 479. 
Radi sprovođenja postupka promene pravne forme, 
jedan ili više direktora, odnosno odbor direktora priprema i 
dostavlja skupštini radi usvajanja sledeće akte i dokumenta:

1) predlog odluke o promeni pravne forme društva; 
2) predlog izmene osnivačkog akta radi usklađivanja sa odredbama ovog zakona 
koje se odnose na datu pravnu formu društva; 
3) predlog statuta društva, ako društvo menja pravnu formu u akcionarsko 
društvo; 
4) predlog odluke kojom se imenuju članovi organa društva u skladu sa 
odredbama ovog zakona koje regulišu datu pravnu formu društva; 
5) izveštaj o potrebi sprovođenja postupka promene pravne forme, koji obavezno 
sadrži: 
(1) objašnjenje pravnih posledica promene pravne forme; 
(2) razloge i analizu očekivanih efekata promene pravne forme; 

(3) obrazloženje srazmere konverzije akcija u udele, odnosno udela u akcije, 
odnosno konverzije udela jedne pravne forme društva u udele druge pravne forme 
društva, u zavisnosti od konkretne promene pravne forme; 
6) detaljno obaveštenje o pravu člana društva da bude nesaglasan sa odlukom o 
promeni pravne forme u smislu člana 481. ovog zakona. 
Radi sprovođenja postupka promene pravne forme ortačkog 
društva, akte i dokumente iz stava 1. ovog člana jedan od ortaka priprema i 
dostavlja ostalim ortacima radi usvajanja.
Radi sprovođenja postupka promene pravne forme 
komanditnog društva, akte i dokumente iz stava 1. ovog člana jedan od 
komplementara priprema i dostavlja ostalim komplementarima i komanditorima radi 
usvajanja.
Ako je upravljanje društvom dvodomno, akta i dokumente iz stava 1. ovog člana 
priprema jedan ili više direktora, odnosno izvršni odbor, a nadzorni odbor ih utvrđuje i dostavlja skupštini radi 
usvajanja. 
*Službeni glasnik RS, broj 44/2018
Sprovođenje postupka promene pravne forme društva 
Član 480. 
Na obaveštavanje članova društva i poverilaca o sprovođenju postupka promene 
pravne forme, na pozivanje na sednicu na kojoj se donosi odluka o promeni pravne 
forme i na postupak donošenja te odluke shodno se primenjuju odredbe ovog zakona 
koje se odnose na statusne promene, ako ovim zakonom nije drugačije određeno. 

Odluka o promeni pravne forme društva 
Član 481. 
Odluka o promeni pravne forme društva sadrži naročito: 
1) poslovno ime i adresu sedišta društva koje sprovodi postupak promene 
pravne forme; 
2) označenje nove pravne forme društva; 
3) podatke o načinu i uslovima konverzije udela u društvu u akcije ili 
obratno, odnosno konverzije udela jedne pravne forme društva u udele druge 
pravne forme društva, u zavisnosti od konkretne promene pravne forme. 

U akcionarskom društvu odluka o promeni pravne forme 
donosi se tročetvrtinskom većinom glasova prisutnih akcionara, ako statutom nije 
određena veća većina.
Istovremeno sa odlukom iz stava 1. ovog člana članovi društva, odnosno 
skupština usvaja: 
1) izmene osnivačkog akta; 
2) statut, u slučaju promene pravne forme u akcionarsko društvo; 

3) odluku ili odluke kojom se imenuju članovi organa društva.
*Službeni glasnik RS, broj 99/2011
Registracija promene pravne forme društva i pravne posledice registracije 

Član 482. 
Registracija promene pravne forme društva vrši se u skladu sa zakonom o 
registraciji, a ako društvo menja pravnu formu u akcionarsko društvo prethodno 
vrši registraciju akcija u Centralnom registru u skladu sa ovim zakonom. 

Ako društvo menja pravnu formu i postaje akcionarsko društvo ili 
javno akcionarsko društvo prestaje da to bude, primenjuju se i odredbe zakona kojim se uređuje tržište 
kapitala . 

Pravne posledice promene pravne forme društva nastupaju danom registracije te 
promene u skladu sa zakonom o registraciji. 
Promenom pravne forme društva nastupaju sledeće pravne posledice: 

1) udeli članova u društvu pretvaraju se u akcije ili obratno, odnosno udeli 
jedne pravne forme društva se pretvaraju u udele druge pravne forme društva, u 
zavisnosti od konkretne promene pravne forme; 
2) zakonitim imaocima zamenljivih obveznica i varanata, odnosno drugih hartija 
od vrednosti sa posebnim pravima, osim akcija, obezbeđuju se najmanje ista 
posebna prava nakon promene pravne forme, osim ako je odlukom o izdavanju tih 
hartija od vrednosti drugačije određeno ili ako je drugačije ugovoreno sa 
njihovim imaocima; 
3) ortaci i komplementari koji su promenom pravne forme postali članovi 
društva koji su ograničeno odgovorni ostaju solidarno odgovorni sa društvom za 
obaveze društva nastale do registracije promene pravne forme u skladu sa zakonom 
o registraciji;
4) prava trećih lica, koja predstavljaju terete na 
udelima, odnosno akcijama društva koje menja pravnu formu, prelaze na udele, 
odnosno akcije nove pravne forme društva.
*Službeni glasnik RS, broj 44/2018
DEO SEDMI 
STATUSNE PROMENE 
1. Pojam i vrste statusnih promena 
Pojam statusne promene 
Član 483. 
Statusnom promenom se društvo (u daljem tekstu: društvo prenosilac) 
reorganizuje tako što na drugo društvo (u daljem tekstu: društvo sticalac) 
prenosi imovinu i obaveze, dok njegovi članovi u tom društvu stiču udele, odnosno 
akcije. 
Svi članovi društva prenosioca stiču udele, odnosno akcije u društvu sticaocu 
srazmerno svojim udelima, odnosno akcijama u društvu prenosiocu, osim ako se 
svaki član društva prenosioca saglasi da se statusnom promenom izvrši zamena 
udela odnosno akcija u drugačijoj srazmeri ili ako koristi svoje pravo na 
isplatu umesto sticanja udela, odnosno akcija u društvu sticaocu u skladu sa 
članom 508. ovog zakona. 
Članu društva prenosioca se po osnovu statusne promene može izvršiti i 
novčano plaćanje, ali ukupan iznos tih plaćanja svim članovima društva prenosioca 
ne može preći 10% ukupne nominalne vrednosti udela, odnosno akcija koje stiču 
članovi društva prenosioca, a ako te akcije nemaju nominalnu vrednost 10% ukupne 
računovodstvene vrednosti tih akcija. 
Ako se statusnom promenom osniva novo društvo, na osnivanje tog društva 
primenjuju se odredbe ovog zakona koje se odnose na osnivanje društva u 
odgovarajućoj pravnoj formi, osim ako je drugačije propisano odredbama ovog 
zakona koje regulišu statusne promene. 
Ako se statusnom promenom javno akcionarsko društvo pripaja društvu koje nije 
javno akcionarsko društvo ili se sa njim spaja u novo društvo koje nije javno 
akcionarsko društvo, to društvo mora da ispuni uslove za prestanak svojstva 
javnog društva koji su propisani zakonom kojim se uređuje tržište kapitala. 

Statusne promene se ne mogu vršiti suprotno odredbama zakona kojim se uređuje 
zaštita konkurencije. 
Učesnici u statusnoj promeni 
Član 484. 
U statusnoj promeni mogu učestvovati jedno ili više društava iste ili 
različite pravne forme. 
U statusnoj promeni ne može učestvovati društvo koje je u likvidaciji ili u 
stečaju, osim ako se statusna promena sprovodi kao mera reorganizacije u skladu 
sa zakonom kojim se uređuje stečaj. 
Vrste statusnih promena 
Član 485. 
Statusne promene su: 
1) pripajanje; 
2) spajanje; 
3) podela; 
4) izdvajanje. 
Pripajanje 
Član 486. 
Jedno ili više društava može se pripojiti drugom društvu prenošenjem na to 
društvo celokupne imovine i obaveza, čime društvo koje se pripaja prestaje da 
postoji bez sprovođenja postupka likvidacije. 
Spajanje 
Član 487. 
Dva ili više društava mogu se spojiti osnivanjem novog društva i prenošenjem na 
to društvo celokupne imovine i obaveza, čime društva koja se spajaju prestaju da 
postoje bez sprovođenja postupka likvidacije. 
Podela 
Član 488. 
Društvo se može podeliti tako što će istovremeno preneti celokupnu imovinu i 
obaveze na: 
1) dva ili više novoosnovanih društava (u daljem tekstu: podela uz osnivanje) 
ili 
2) dva ili više postojećih društava (u daljem tekstu: podela uz pripajanje) ili 

3) jedno ili više novoosnovanih društava i jedno ili više postojećih društava 
(u daljem tekstu: mešovita podela). 
Društvo iz stava 1. ovog člana po sprovedenoj statusnoj promeni prestaje da 
postoji bez sprovođenja postupka likvidacije. 
Izdvajanje 
Član 489. 
Društvo se može podeliti tako što će preneti deo svoje imovine i obaveza na: 

1) jedno ili više novoosnovanih društava (u daljem tekstu: izdvajanje uz 
osnivanje) ili 
2) jedno ili više postojećih društava (u daljem tekstu: izdvajanje uz 
pripajanje) ili 
3) jedno ili više novoosnovanih društava i jedno ili više postojećih društava 
(u daljem tekstu: mešovito izdvajanje). 
Društvo iz stava 1. ovog člana po sprovedenoj statusnoj promeni nastavlja da 
postoji. 
2. Redovni postupak sprovođenja statusne promene 
2.1. Akti i dokumenti u vezi sa statusnom promenom 
Priprema akata i dokumenata u vezi sa statusnom promenom 
Član 490. 
Radi sprovođenja statusne promene odbor direktora, odnosno nadzorni odbor ako 
je upravljanje društvom dvodomno, priprema sledeće akte i dokumente: 

1) nacrt ugovora o statusnoj promeni, odnosno nacrt plana podele ako samo 
jedno društvo učestvuje u statusnoj promeni, kao i sve dokumente iz člana 491. 
stav 3. ovog zakona; 
2) finansijske izveštaje, sa mišljenjem revizora, sa stanjem na dan koji 
prethodi danu donošenja odluke skupštine o statusnoj promeni najviše šest meseci; 

3) izveštaj revizora o izvršenoj reviziji statusne promene; 
4) izveštaj odbora direktora, odnosno izvršnog odbora ako je upravljanje 
društvom dvodomno, o statusnoj promeni; 
5) predlog odluke skupštine o statusnoj promeni. 
Društvo može kao finansijske izveštaje iz stava 1. tačka 2) ovog člana 
koristiti: 
1) poslednje godišnje finansijske izveštaje, sa mišljenjem revizora, ako od 
završetka poslovne godine do dana donošenja odluke skupštine o statusnoj promeni 
nije prošlo više od šest meseci ili 
2) polugodišnje finansijske izveštaje, sa mišljenjem revizora, ako je od 
završetka poslovne godine do dana donošenja odluke skupštine o statusnoj promeni 
prošlo više od šest meseci. 
Finansijski izveštaji iz stava 1. tačka 2) ovog člana mogu da se zasnivaju na 
poslednjim godišnjim finansijskim izveštajima, ako su ti izveštaji bili predmet 
revizije, tako što će na osnovu knjigovodstvene dokumentacije uzeti u obzir 
promene nastale od dana na koji su poslednji godišnji finansijski izveštaji bili 
izrađeni uključujući i značajnije promene vrednosti sredstava, bez sprovođenja 
posebnog popisa zaliha i osnovnih sredstava. 
Izuzetno, finansijski izveštaji iz stava 1. tačka 2) ovog člana nisu potrebni 
ako su se svi članovi društva koje učestvuje u statusnoj promeni saglasili da se 
ti izveštaji ne pripremaju. 
U društvu koje nije javno akcionarsko društvo, izveštaj revizora iz stava 1. 
tačka 3) ovog člana nije potreban ako se svi članovi svakog društva koje 
učestvuje u statusnoj promeni saglase da se taj izveštaj ne sačinjava. 

Izveštaj iz stava 1. tačka 4) ovog člana za društvo koje učestvuje u 
statusnoj promeni nije potreban ako se svi članovi tog društva saglase da se taj 
izveštaj ne sačinjava. 
Ako društvo po sprovedenoj statusnoj promeni nastavlja da postoji, odbor 
direktora, odnosno nadzorni odbor ako je upravljanje društvom dvodomno priprema 
predlog odluke skupštine o izmeni osnivačkog akta, odnosno statuta u slučaju 
akcionarskog društva. 
Ako statusnom promenom nastaje novo društvo, odbor direktora, odnosno 
nadzorni odbor ako je upravljanje društvom dvodomno, priprema predlog osnivačkog 
akta tog društva, a ako je to društvo akcionarsko društvo i predlog statuta tog 
društva. 
Ugovor o statusnoj promeni 
Član 491. 
Ugovor o statusnoj promeni zaključuje se ako u statusnoj promeni učestvuju dva 
ili više društava. 
Ugovor iz stava 1. ovog člana sadrži naročito: 
1) poslovna imena i sedišta društava koja učestvuju u statusnoj promeni; 

2) cilj i uslove pod kojima se vrši statusna promena; 
3) označenje vrednosti imovine i visine obaveza koje se statusnom promenom 
prenose na društvo sticaoca i njihov opis, kao i način na koji se taj prenos vrši 
društvu sticaocu; 
4) podatke o zameni udela, odnosno akcija, a naročito: 
(1) srazmeru u skladu sa kojom se vrši zamena udela, odnosno akcija u društvu 
prenosiocu za udele, odnosno akcije u društvu sticaocu i visinu novčanog plaćanja 
ako postoji; 
(2) način preuzimanja udela, odnosno akcija u društvu sticaocu i datum od koga 
ti udeli, odnosno akcije daju pravo učešća u dobiti; 
(3) podatke o posebnim pravima u društvu sticaocu koja stiču članovi društva 
prenosioca sa posebnim pravima; 
5) datum od koga prestaju poslovne aktivnosti društva prenosioca, ako ono 
prestaje po sprovedenoj statusnoj promeni; 
6) datum od koga se transakcije društva prenosioca smatraju, u 
računovodstvene svrhe, transakcijama obavljenim u ime društva sticaoca; 

7) sve posebne pogodnosti u društvu sticaocu koje se odobravaju članovima 
odbora direktora, odnosno izvršnog i nadzornog odbora ako je upravljanje društvom 
dvodomno, društava koja učestvuju u statusnoj promeni; 
8) uslove pod kojima će se nastaviti radni odnos zaposlenih u društvu 
sticaocu; 
9) ostala pitanja od značaja za sprovođenje statusne promene. 
Sastavni deo ugovora iz ovog člana čine: 
1) predlog odluke o izmenama i dopunama osnivačkog akta, odnosno statuta 
društva sticaoca, a ako statusnom promenom nastaje novo društvo predlog 
osnivačkog akta, kao i predlog statuta tog društva ako je ono akcionarsko 
društvo; 
2) deobni bilans društva prenosioca, u slučaju statusne promene podele ili 
izdvajanja; 
3) spisak članova društva prenosioca, sa navođenjem nominalne vrednosti 
njihovih udela, odnosno akcija u društvu sticaocu, kao i udela, odnosno akcija 
koje stiču u društvu sticaocu; 
4) spisak zaposlenih u društvu prenosiocu čiji se radni odnos nastavlja u 
društvu sticaocu. 
Ugovor iz stava 1. ovog člana zaključuje se između svih društava koja 
učestvuju u statusnoj promeni u pisanoj formi i overava se u skladu sa zakonom 
kojim se uređuje overa potpisa. 
Ako se statusnom promenom kontrolisano društvo pripaja društvu koje je njegov 
isključivi vlasnik, ugovor iz stava 1. ovog člana ne sadrži podatke o zameni 
udela, odnosno akcija, niti se sačinjava dokument iz stava 3. tačka 3) ovog 
člana. 
Plan podele 
Član 492. 
Ako samo jedno društvo učestvuje u statusnoj promeni, odbor direktora, 
odnosno nadzorni odbor ako je upravljanje društvom dvodomno, usvaja plan podele. 

Plan podele iz stava 1. ovog člana sadrži naročito podatke iz člana 491. stav 
2. ovog zakona. 
Sastavni deo plana podele iz stava 1. ovog člana čine akti i dokumenti iz 
člana 491. stav 3. ovog zakona. 
Plan podele mora biti sastavljen u pisanoj formi i overava se u skladu sa 
zakonom kojim se uređuje overa potpisa. 
Izveštaj revizora o statusnoj promeni 
Član 493. 
Nadležni sud u vanparničnom postupku na zahtev društva koje učestvuje u 
statusnoj promeni imenuje revizora radi revizije ugovora o statusnoj promeni, 
odnosno plana podele, koji sačinjava izveštaj o statusnoj promeni. 

Ako u statusnoj promeni učestvuje više društava, nadležni sud može na 
zajednički zahtev svih tih društava imenovati jednog revizora koji sačinjava 
zajednički izveštaj o statusnoj promeni za sva društva. 
Revizor je dužan da izveštaj iz stava 2. ovog člana sačini i dostavi svim 
društvima koja učestvuju u statusnoj promeni u roku koji odredi sud, a koji ne 
može biti duži od dva meseca od dana imenovanja. 
Revizor sačinjava izveštaj o statusnoj promeni u pisanoj formi, koji sadrži 
mišljenje o tome da li je srazmera u skladu sa kojom se vrši zamena udela, odnosno 
akcija pravična i primerena, kao i obrazloženje u okviru kojeg je dužan da navede 
naročito: 
1) koji su metodi procene vrednosti primenjeni prilikom utvrđivanja predložene 
srazmere zamene udela, odnosno akcija i koji su ponderi dodeljeni vrednostima 
dobijenim primenom tih metoda; 
2) da li su primenjeni metodi i ponderi dodeljeni vrednostima dobijenim 
primenom tih metoda primereni okolnostima tog slučaja, kao i kakva bi srazmera 
zamene udela bila da su dodeljeni drugačiji ponderi; 
3) koje okolnosti su otežavale procenu vrednosti i obavljanje revizije, ako ih 
je bilo. 
Revizor je ovlašćen da od svih društava koja učestvuju u statusnoj promeni 
zatraži sve podatke i isprave potrebne za uspešnu pripremu izveštaja, kao i da 
preduzme sve ostale radnje potrebne za proveru istinitosti podataka i isprava 
dobijenih od tih društava. 
Izveštaj odbora direktora, odnosno izvršnog odbora o statusnoj promeni 

Član 494. 
Odbor direktora, odnosno izvršni odbor ako je upravljanje društvom dvodomno, 
društva koje sprovodi statusnu promenu sačinjava detaljan pisani izveštaj koji 
sadrži naročito: 
1) ciljeve koji se žele postići statusnom promenom, sa analizom očekivanih 
ekonomskih efekata na društva koja učestvuju u statusnoj promeni; 

2) objašnjenje pravnih posledica zaključenja ugovora o statusnoj promeni, odnosno 
usvajanja plana podele; 
3) obrazloženje srazmere zamene akcija ili udela; 
4) podatke o izmenama ugovora o statusnoj promeni, odnosno plana podele, ako 
su takve izmene izvršene na osnovu izveštaja revizora o reviziji statusne 
promene; 
5) podatke o značajnijim promenama imovine i obaveza društava koja učestvuju 
u statusnoj promeni do kojih je došlo nakon datuma sa kojim su izrađeni 
finansijski izveštaji. 
Ako je upravljanje društvom dvodomno, izveštaj iz stava 1. ovog člana dostavlja 
se nadzornom odboru na usvajanje pre podnošenja skupštini na odobrenje. 

2.2. Obaveštavanje o sprovođenju statusne promene 
Obaveza objavljivanja 
Član 495. 
Nacrt ugovora o statusnoj promeni, odnosno nacrt plana podele društvo 
objavljuje na svojoj internet stranici, ako je ima, i dostavlja registru 
privrednih subjekata radi objavljivanja na internet stranici tog registra 
najkasnije 60 dana pre dana održavanja sednice skupštine na kojoj se donosi 
odluka o statusnoj promeni. 
Brisan je raniji stav 2. (vidi član 123. Zakona - 
44/2018-27)
Uz nacrt iz stava 1. ovog člana objavljuje se i obaveštenje članovima društva o 
vremenu i mestu gde mogu izvršiti uvid u dokumente i akte iz člana 490. ovog 
zakona. 
Društvo koje nije javno akcionarsko društvo nema obavezu objavljivanja 
obaveštenja iz stava 2. ovog člana ako je to obaveštenje uputilo lično svakom 
članu društva. 
Ako u statusnoj promeni učestvuje više od jednog društva, objavljivanje u 
skladu sa st. 1. i 2. ovog člana može se izvršiti zajednički za sva ta društva. 

Objavljivanjem nacrta ugovora o statusnoj promeni, odnosno nacrta plana podele 
iz stava 1. ovog člana smatra se da su i poverioci društva obavešteni o 
statusnoj promeni.
*Službeni glasnik RS, broj 44/2018
Obaveza obezbeđivanja uvida u akte i dokumente 
Član 496. 
Društvo koje sprovodi statusnu promenu dužno je da svojim članovima u sedištu 
društva omogući uvid u akta i dokumente iz člana 490. ovog zakona, kao i u 
godišnje finansijske izveštaje za poslednje tri godine za svako od društava koje 
učestvuje u statusnoj promeni, sa mišljenjem revizora ako su bili predmet 
revizije, najmanje tokom perioda od mesec dana koji prethodi danu održavanja 
sednice skupštine na kojoj se donosi odluka o statusnoj promeni. 
Izuzetno, društvo nije dužno da omogući uvid u dokumenta i akte iz stava 1. 
ovog člana u svom sedištu ako su ti akti i dokumenta objavljeni u skladu sa 
članom 495. st. 1. i 2. ovog zakona. 
Društvo je dužno da omogući svakom članu društva kopiranje, o trošku društva, 
dokumenata i akata iz stava 1. ovog člana. 
Izuzetno, društvo nije dužno da omogući kopiranje dokumenata i akata iz stava 
1. ovog člana ako je svim zainteresovanim licima, bez obaveze identifikacije, 
omogućeno da ta dokumenta i akte pribave sa internet stranice registra 
privrednih subjekata bez naknade. 
Obaveza ličnog obaveštavanja poverilaca 
Član 497. 
Društvo je dužno da poveriocu koji je poznat društvu, a čija potraživanja 
iznose najmanje 2.000.000 dinara u protivvrednosti bilo koje valute po srednjem 
kursu Narodne banke Srbije na dan objave iz člana 495. stav 2. ovog zakona, 
uputi i pisano obaveštenje o sprovođenju statusne promene, koje sadrži elemente iz 
člana 491. stav 2. ovog zakona, najkasnije 30 dana pre dana održavanja sednice 
skupštine na kojoj se donosi odluka o statusnoj promeni. 
Predsednik odbora direktora, odnosno nadzornog odbora ako je upravljanje 
društvom dvodomno, dužan je da da pisanu izjavu o tome da je obaveza upućivanja 
obaveštenja iz stava 1. ovog člana izvršena. 
2.3. Odluka o statusnoj promeni i njeno pravno dejstvo 
Odluka o statusnoj promeni 
Član 498. 
Odlukom o statusnoj promeni skupština odobrava: 
1) plan podele koji je usvojio odbor direktora, odnosno nadzorni odbor ako je 
upravljanje društvom dvodomno; 
2) ugovor o statusnoj promeni, ako je taj ugovor zaključen do dana održavanja 
sednice skupštine; 
3) nacrt ugovora o statusnoj promeni, ako taj ugovor nije zaključen do dana 
održavanja sednice skupštine. 
Brisan je raniji stav 2. (vidi član 17. Zakona - 99/2011-14)
U slučaju akcionarskog društva odluka o statusnoj 
promeni društva donosi se tročetvrtinskom većinom glasova prisutnih akcionara, 
ako statutom nije određena veća većina.
Ako kao rezultat statusne promene određeni članovi društva prenosioca postaju 
članovi društva sticaoca koji neograničeno solidarno odgovaraju za njegove 
obaveze, odluka o statusnoj promeni može se doneti samo uz njihovu saglasnost. 

Skupština je dužna da istovremeno sa donošenjem odluke iz stava 1. ovog člana: 

1) usvoji izmene i dopune osnivačkog akta, odnosno statuta u slučaju 
akcionarskog društva, ako društvo nastavlja da postoji; 
2) usvoji osnivački akt društva koje nastaje statusnom promenom, kao i statut 
tog društva ako je ono akcionarsko društvo;
3) donese odluku o povećanju, odnosno smanjenju osnovnog 
kapitala u zavisnosti od vrste statusne promene.
Ako se statusnom promenom vrši zamena udela, odnosno 
akcija u drugačijoj srazmeri, odluka iz stava 1. ovog člana mora da sadrži 
odredbu o tome da stupa na snagu davanjem pisane izjave od strane lica iz člana 
474. stav 3. ovog zakona, da se svaki član društva prenosioca saglasio da se 
statusnom promenom izvrši zamena udela, odnosno akcija u drugačijoj srazmeri, 
osim članova društva prenosioca koji koriste svoje pravo na isplatu umesto 
sticanja udela, odnosno akcija u društvu sticaocu u skladu sa članom 508. ovog 
zakona.
U slučaju akcionarskog društva, odluka iz stava 1. ovog člana mora da sadrži 
odredbu o tome da stupa na snagu davanjem pisane izjave od strane predsednika 
odbora direktora, kao i predsednika nadzornog odbora ako je upravljanje društvom 
dvodomno, da su svi nesaglasni akcionari u celosti isplaćeni za vrednost svojih 
akcija u skladu sa članom 475. ovog zakona.
*Službeni glasnik RS, broj 99/2011
**Službeni glasnik RS, broj 44/2018
Stupanje na snagu 
Član 499. 
Ugovor o statusnoj promeni stupa na snagu kada ga odlukom iz člana 498. ovog 
zakona odobre skupštine svih društava koja učestvuju u statusnoj promeni, 
odnosno danom zaključenja tog ugovora ako je taj datum kasniji, ako ugovorom nije 
predviđeno da stupa na snagu nekog kasnijeg datuma. 
Plan podele stupa na snagu kada ga odlukom iz člana 498. ovog zakona odobri 
skupština društva koje sprovodi statusnu promenu, osim ako je tim planom 
predviđeno da stupa na snagu nekog kasnijeg datuma. 
Osnivački akt društva koje nastaje statusnom promenom, kao i njegov statut ako 
je ono akcionarsko društvo, stupa na snagu istovremeno sa stupanjem na snagu 
ugovora o statusnoj promeni. 
Pobijanje odluke o statusnoj promeni 
Član 500. 
Na pobijanje odluke o statusnoj promeni primenjuju se odredbe čl. 376. do 381. 
ovog zakona. 
U postupku po tužbi za pobijanje odluke o statusnoj promeni sud će tuženom 
društvu ostaviti primeren rok za otklanjanje razloga za pobijanje, ako se radi o 
otklonjivim razlozima. 
Nadležni sud je dužan da odluku kojom se poništava odluka o statusnoj promeni 
po pravnosnažnosti dostavi registru privrednih subjekata radi objavljivanja u 
skladu sa zakonom o registraciji. 
Odluka iz stava 3. ovog člana nema uticaja na prava i obaveze društva 
sticaoca u vezi sa statusnom promenom, koje su nastale nakon nastupanja pravnih 
posledica statusne promene, a do dana objave odluke u skladu sa stavom 3. ovog 
člana, i za te obaveze neograničeno solidarno odgovaraju sva društva učesnici 
statusne promene. 
Odluka o statusnoj promeni ne može se pobijati zbog utvrđene srazmere zamene 
akcija, odnosno udela. 
3. Pojednostavljeni postupak sprovođenja statusne promene 
Pojednostavljeni postupak u slučaju pripajanja kontrolnom društvu 

Član 501. 
Ako je društvo sticalac kontrolno društvo sa najmanje 90% udela u osnovnom 
kapitalu društva prenosioca, odnosno sa najmanje 90% akcija sa pravom glasa u 
društvu prenosiocu, statusna promena pripajanja sprovodi se bez odluke o 
statusnoj promeni skupštine društva sticaoca ako su ispunjeni sledeći uslovi: 

1) ako je društvo sticalac izvršilo objavu iz člana 495. ovog zakona 
najkasnije mesec dana pre dana održavanja sednice skupštine društva prenosioca na 
kojoj se donosi odluka o statusnoj promeni; 
2) ako je društvo sticalac postupilo u skladu sa članom 496. ovog zakona 
tokom perioda od mesec dana koji prethodi danu održavanja sednice skupštine 
društva prenosioca na kojoj se donosi odluka o statusnoj promeni; 

3) ako jedan ili više akcionara društva sticaoca koji poseduju akcije koje 
predstavljaju najmanje 5% njegovog osnovnog kapitala ne zahtevaju da se sazove 
skupština društva sticaoca radi donošenja odluke o statusnoj promeni, u roku iz 
stava 1. tačka 1) ovog člana. 
U slučaju iz stava 1. ovog člana, društvo prenosilac nije u obavezi da sačini 
i dostavi na odobrenje skupštini izveštaje iz člana 490. stav 1. tač. 3) i 4) 
ovog zakona. 
Ako je društvo sticalac jedini član društva prenosioca, ugovor o statusnoj 
promeni ne sadrži podatke iz člana 491. stav 2. tačka 4) ovog zakona. 

Na pitanja pojednostavljenog postupka statusne promene koja nisu posebno 
uređena ovim članom primenjuju se odredbe ovog zakona o sprovođenju statusne 
promene u redovnom postupku. 
4. Promena osnovnog kapitala i neraspoređena imovina i obaveze 

Povećanje osnovnog kapitala društva sticaoca 
Član 502. 
Povećanje osnovnog kapitala društva sticaoca sprovodi se u skladu sa odredbama 
ovog zakona koje se odnose na povećanje kapitala za pravnu formu društva 
sticaoca. 
Brisan je raniji stav 2. (vidi član 125. Zakona - 
44/2018-27)
Članovi društva prenosioca koji su u društvu prenosiocu koje prestaje kao 
rezultat statusne promene upisali udele, odnosno akcije, ali ih do trenutka 
zamene za udele, odnosno akcije društva sticaoca nisu u celosti uplatili, dužni 
su da ugovoreni ulog uplate, odnosno unesu u društvo sticaoca pod uslovima pod 
kojima su ih upisali, osim ako ugovorom o statusnoj promeni nije drugačije 
određeno. 
Zabrana stvaranja prividnog kapitala 
Član 503. 
Društvo sticalac ne može povećati svoj osnovni kapital kao rezultat statusne 
promene po osnovu udela, odnosno akcija: 
1) koje društvo sticalac poseduje u društvu prenosiocu; 
2) koje društvo prenosilac poseduje u društvu sticaocu;
3) koje jedno društvo prenosilac poseduje u drugom 
društvu prenosiocu.
Društvo sticalac ne može da izdaje akcije u zamenu za: 
1) akcije koje društvo sticalac poseduje u društvu prenosiocu, odnosno akcije 
koje za račun društva sticaoca drži treće lice u svoje ime; 
2) sopstvene akcije društva prenosioca, odnosno akcije koje za račun društva 
prenosioca drži treće lice u svoje ime. 
Udele, odnosno akcije koje društvo prenosilac ima u društvu sticaocu, a koji 
se kao rezultat statusne promene prenose društvu sticaocu, postaju sopstveni 
udeli, odnosno akcije društva sticaoca. 
Izuzetno od stava 3. ovog člana, društvo sticalac može, ako je to predviđeno 
ugovorom o statusnoj promeni, odnosno planom podele, da članovima društva 
prenosioca zameni njihove udele, odnosno akcije sa udelima, odnosno akcijama koje 
društvo prenosilac ima u društvu sticaocu. 
*Službeni glasnik RS, broj 44/2018
5. Registracija statusne promene i pravne posledice registracije 

Registracija statusne promene 
Član 504. 
Registracija statusne promene vrši se u skladu sa zakonom o registraciji u 
odnosu na društvo sticaoca i u odnosu na društvo prenosioca, 
nakon stupanja na snagu ugovora o statusnoj promeni, odnosno plana podele. 
Registracija statusne promene ne može se vršiti pre 
isplate nesaglasnih članova društva koje učestvuje u statusnoj promeni.
Lica iz člana 474. stav 3. ovog zakona pisanom izjavom 
potvrđuju da su isplaćeni svi nesaglasni članovi društva koje učestvuje u 
statusnoj promeni, odnosno da nije bilo nesaglasnih članova društva.
Povećanje, odnosno smanjenje osnovnog kapitala nastalo kao rezultat statusne 
promene registruje se u skladu sa zakonom o registraciji. 
Ako društvo prestaje da postoji kao rezultat statusne promene, ono se briše 
iz registra privrednih subjekata u skladu sa zakonom o registraciji. 

*Službeni glasnik RS, broj 44/2018
Pravne posledice statusne promene 
Član 505. 
Pravne posledice statusne promene nastupaju danom registracije statusne 
promene u skladu sa zakonom o registraciji i to: 
1) imovina i obaveze društva prenosioca prelaze na društvo sticaoca, u skladu 
sa ugovorom o statusnoj promeni, odnosno planom podele; 
2) društvo sticalac postaje solidarno odgovorno sa društvom prenosiocem za 
njegove obaveze koje nisu prenete na društvo sticaoca, ali samo do iznosa razlike 
vrednosti imovine društva prenosioca koja mu je preneta i obaveza društva 
prenosioca koje je preuzeo, osim ako je sa određenim poveriocem drugačije 
ugovoreno; 
3) članovi društva prenosioca postaju članovi društva sticaoca, tako što se 
njihovi udeli, odnosno akcije zamenjuju udelima, odnosno akcijama u društvu 
sticaocu, u skladu sa ugovorom o statusnoj promeni, odnosno planom podele; 

4) udeli, odnosno akcije društva prenosioca, koji su zamenjeni udelima, 
odnosno akcijama u društvu sticaocu, poništavaju se; 
5) prava trećih lica, koja predstavljaju terete na udelima, odnosno akcijama 
društva prenosioca koje se zamenjuju za udele, odnosno akcije društva sticaoca 
prelaze na udele, odnosno akcije koje član društva prenosioca stiče u društvu 
sticaocu, kao i na potraživanje novčane naknade na koju ima pravo pored ili 
umesto zamene za te akcije, odnosno udele u skladu sa ovim zakonom; 

6) zaposleni u društvu prenosiocu koji su ugovorom o statusnoj promeni, 
odnosno planom podele raspoređeni u društvo sticaoca nastavljaju da rade u tom 
društvu u skladu sa propisima o radu; 
7) druge posledice u skladu sa zakonom. 
Izuzetno od stava 1. tačka 1) ovog člana, u pogledu stvari i prava čiji je 
prenos uslovljen upisom u javne knjige, odnosno pribavljanjem određenih saglasnosti 
ili odobrenja, prenos te imovine na društvo sticaoca vrši se tim upisom na osnovu 
ugovora o statusnoj promeni ili plana podele, odnosno pribavljanjem tih 
saglasnosti ili odobrenja. 
Ako se statusnom promenom društvo prenosilac gasi, nastupaju i sledeće pravne 
posledice: 
1) društvo prenosilac prestaje da postoji bez sprovođenja postupka 
likvidacije; 
2) uzajamna potraživanja između društva prenosioca i društva sticaoca gase se; 

3) obaveze društva prenosioca prelaze na društvo sticaoca u skladu sa 
ugovorom o statusnoj promeni, odnosno planom podele, i društvo sticalac postaje 
novi dužnik u pogledu tih obaveza, a ako postoji više društava sticalaca, svako 
od njih supsidijarno odgovara za obaveze koje su u skladu sa ugovorom o statusnoj 
promeni, odnosno planom podele prešle na ostala društva sticaoce do iznosa 
razlike vrednosti imovine društva prenosioca koja mu je preneta i obaveza 
društva prenosioca koje je preuzeo, osim ako je sa određenim poveriocem 
drugačije ugovoreno; 
4) dozvole, koncesije, druge povlastice i oslobođenja data ili priznata 
društvu prenosiocu prelaze na društvo sticaoca u skladu sa ugovorom o statusnoj 
promeni, odnosno planom podele, osim ako je propisima kojim se uređuje njihovo 
davanje drugačije određeno; 
5) direktorima, i članovima nadzornog odbora ako je upravljanje društvom 
dvodomno, i zastupnicima društva prenosioca prestaju dužnosti i ovlašćenja, kao i 
punomoćja za glasanje u skupštini društva prenosioca. 
U slučaju pripajanja jedinom članu društva u skladu sa članom 501. stav 3. 
ovog zakona ne nastupa posledica iz stava 1. tačka 3) ovog člana. 

Izuzetno od stava 1. tačka 2) i stava 3. tačka 3) ovog člana, solidarna 
odnosno supsidijarna odgovornost društva sticaoca neće postojati u pogledu 
potraživanja za koje je poverilac u skladu sa odredbama člana 509. ovog zakona 
ostvario pravo na odgovarajuću zaštitu. 
Neraspoređena imovina i obaveze društva prestalog podelom 
Član 506. 
Imovina društva prenosioca prestalog podelom, koja ugovorom o statusnoj 
promeni, odnosno planom podele nije preneta nijednom društvu sticaocu, niti se 
tumačenjem tog ugovora, odnosno plana može odrediti kojem društvu sticaocu se ta 
imovina ima preneti, prenosi se svakom od društava sticalaca srazmerno učešću 
imovine koja je na njih preneta, umanjenoj za preuzete obaveze, u ukupnoj neto 
imovini društva prestalog podelom. 
Za obaveze društva prenosioca prestalog podelom koje ugovorom o statusnoj 
promeni, odnosno planom podele nisu raspoređene nijednom društvu sticaocu, niti 
se tumačenjem tog ugovora, odnosno plana može odrediti kojem društvu sticaocu se 
imaju raspodeliti, solidarno odgovara svako društvo sticalac do iznosa razlike 
između vrednosti imovine koja je na to društvo preneta i obaveza koje je to 
društvo preuzelo. 
6. Zaštita prava članova društva prenosioca 
Pravo na doplatu 
Član 507. 
Član društva prenosioca koji smatra da je oštećen utvrđenom srazmerom zamene 
udela, odnosno akcija u društvu prenosiocu za udele, odnosno akcije u društvu 
sticaocu može tužbom nadležnom sudu protiv društva sticaoca u roku od 30 dana od 
dana objave obaveštenja iz člana 495. ovog zakona tražiti isplatu novčane naknade 
u skladu sa ovim članom. 
Ako sud u postupku po tužbi iz stava 1. ovog člana utvrdi da je tržišna 
vrednost udela, odnosno akcija koje je član društva prenosioca stekao u društvu 
sticaocu manja od tržišne vrednosti udela, odnosno akcija u društvu prenosiocu 
koje su bile predmet zamene, presudom će obavezati društvo sticaoca da tom licu 
isplati novčanu naknadu koja ne može biti veća od 10% nominalne vrednosti 
njegovih zamenjenih udela, odnosno akcija u društvu prenosiocu. 
U postupku po tužbi iz stava 1. ovog člana sud će, ako odredi sprovođenje 
veštačenja na okolnost određivanja tržišne vrednosti udela, odnosno akcija, 
naložiti tuženom društvu sticaocu da predujmi troškove tog veštačenja. 

Ako sud u postupku po tužbi iz stava 1. ovog člana obaveže društvo sticaoca 
na isplatu novčane naknade, društvo sticalac u obavezi je da svim članovima 
društva prenosioca čiji su udeli, odnosno akcije iste vrste i klase zamenjeni za 
udele, odnosno akcije društva sticaoca isplati srazmeran iznos na ime doplate. 

Ako je podneto više od jedne tužbe u skladu sa stavom 1. ovog člana, postupci 
se spajaju. 
Pravo na isplatu 
Član 508. 
Član društva prenosioca koji je bio nesaglasan sa odlukom o statusnoj promeni 
u smislu člana 483. ovog zakona ima pravo iz člana 474. ovog zakona, pri čemu je 
otkupna cena njegovih akcija utvrđena odlukom o statusnoj promeni. 

Ako član društva prenosioca smatra da otkupna cena utvrđena odlukom o 
statusnoj promeni ne odgovara tržišnoj vrednosti tih akcija, ili ako mu ta cena 
ne bude isplaćena, ima pravo podnošenja tužbe nadležnom sudu u skladu sa članom 
476. ovog zakona. 
Udeli, odnosno akcije otkupljene u skladu sa ovim članom postaju sopstveni 
udeli, odnosno akcije društva sticaoca, osim kod 
podele uz osnivanje kada se raspodeljuju na članove društava koja se osnivaju. 
Član društva prenosioca ne može isticati druge zahteve prema društvu 
sticaocu. 
*Službeni glasnik RS, broj 44/2018
7. Zaštita trećih lica 
Zaštita poverilaca 
Član 509. 
Poverilac društva koje učestvuje u statusnoj promeni čije je potraživanje 
nastalo pre registracije statusne promene u skladu sa zakonom o registraciji i 
koji smatra da će statusna promena u kojoj učestvuje njegov dužnik ugroziti 
namirenje njegovog potraživanja, može, u roku od 30 dana od dana objavljivanja 
obaveštenja iz člana 495. ovog zakona od strane njegovog dužnika, zahtevati 
dobijanje odgovarajuće zaštite. 
Zaštita poverilaca u smislu stava 1. ovog člana obezbeđuje se na sledeći 
način: 
1) davanjem obezbeđenja u vidu zaloge, jemstva i slično; 
2) izmenama uslova ugovora po osnovu kog je nastalo potraživanje ili raskidom 
tog ugovora; 
3) odvojenim upravljanjem imovinom društva prenosioca do namirenja potraživanja; 

4) preduzimanjem drugih radnji i mera koje obezbeđuju poveriocu položaj koji 
nije lošiji u odnosu na položaj koji je imao pre sprovođenja statusne promene. 

Uslovi za davanje zaštite 
Član 510. 
Poverilac društva prenosioca, odnosno društva sticaoca ima pravo da zaštitu 
iz člana 509. ovog zakona zahteva od svog dužnika ili od društva sticaoca, 
odnosno društva prenosioca samo ako je finansijska situacija društava koja 
učestvuju u statusnoj promeni takva da sprovođenje statusne promene ugrožava 
namirenje njegovog potraživanja pa je pružanje te zaštite neophodno radi 
obezbeđivanja položaja poverioca koji neće biti lošiji od položaja koji je imao 
pre sprovođenja statusne promene. 
Pravo da zahtevaju zaštitu iz člana 509. ovog zakona nemaju:

1) poverioci čija potraživanja spadaju u prvi ili drugi isplatni red u smislu 
zakona kojim se uređuje stečaj; 
2) poverioci čije je potraživanje obezbeđeno. 
Zaštita od strane suda 
Član 511. 
Poverilac koji u roku od 15 dana od dana slanja zahteva za pružanje zaštite ne 
dobije odgovarajuću zaštitu ima pravo da tužbom nadležnom sudu protiv svog 
dužnika zahteva dobijanje odgovarajuće zaštite, u smislu čl. 509. i 510. ovog 
zakona. 
Poverilac ima pravo na zaštitu samo ako dokaže da je namirenje njegovog 
potraživanja ugroženo usled statusne promene. 
Na zahtev društva sud može odrediti privremenu meru zabrane sprovođenja 
statusne promene, ako nađe da je to nužno i opravdano radi obezbeđivanja 
odgovarajuće zaštite za poverioca koji je podneo tužbu. 
Zaštita imalaca obveznica i drugih dužničkih hartija od vrednosti 

Član 512. 
Odredbe čl. 509. do 511. ovog zakona primenjuju se i na zakonite imaoce 
obveznica i drugih dužničkih hartija od vrednosti koje je izdalo društvo 
prenosilac, osim ako je drugačije određeno u odluci o emisiji ovih hartija od 
vrednosti ili ako je drugačije ugovoreno sa njihovim imaocima. 
Zaštita imalaca posebnih prava 
Član 513. 
Zakoniti imaoci zamenljivih obveznica, varanata i drugih hartija od vrednosti 
sa posebnim pravima, osim akcija, koje je izdalo društvo prenosilac koje 
prestaje usled statusne promene stiču najmanje jednaka prava prema društvu 
sticaocu, osim ako je: 
1) drugačije određeno u odluci o izdavanju tih hartija od vrednosti ili 

2) sa tim imaocem drugačije ugovoreno ili 
3) društvo sticalac ugovorom o statusnoj promeni, odnosno planom podele 
obavezano da, na zahtev tih lica, otkupi te hartije od vrednosti po njihovoj 
tržišnoj vrednosti. 
U slučaju iz stava 1. tačka 3) ovog člana otkupna cena mora biti određena u 
ugovoru o statusnoj promeni, odnosno planu podele prema tržišnoj vrednosti tih 
hartija od vrednosti utvrđenoj shodnom primenom člana 57. ovog zakona, što mora 
biti potvrđeno i od strane revizora u izveštaju o reviziji statusne promene. 

Lica iz stava 1. ovog člana imaju pravo da u roku od 30 dana od dana objave 
obaveštenja iz člana 495. ovog zakona traže da nadležni sud u vanparničnom 
postupku odredi otkupnu cenu predmetnih hartija od vrednosti ako smatraju da 
njihova vrednost utvrđena ugovorom o statusnoj promeni, odnosno planom podele 
nije odgovarajuća. 
Odgovornost za štetu 
Član 514. 
Direktori društva, odnosno članovi nadzornog odbora ako je upravljanje društvom 
dvodomno, koje učestvuje u statusnoj promeni solidarno su odgovorni članovima, 
odnosno akcionarima tog društva za štetu prouzrokovanu namerno ili krajnjom 
nepažnjom prilikom pripreme i sprovođenja statusne promene. 
Tužba za naknadu štete iz stava 1. ovog člana može biti podneta u roku od tri 
godine od dana objavljivanja registracije statusne promene u skladu sa zakonom o 
registraciji. 
Za štetu ne odgovaraju lica iz stava 1. ovog člana ako se kontrolisano 
društvo pripaja svom jedinom članu. 
DEO SEDMI A
PREКOGRANIČNO PRIPAJANJE I SPAJANJE PRIVREDNIH DRUŠTAVA
*Službeni glasnik RS, broj 44/2018
1. Pojam i osnovne odredbe
*Službeni glasnik RS, broj 44/2018
Prekogranično pripajanje
*Službeni glasnik RS, broj 44/2018
Član 514a
Prekogranično pripajanje u smislu ovog zakona je 
pripajanje u kome učestvuju najmanje dva društva, od kojih je najmanje jedno, 
društvo iz člana 139. ili člana 245. ovog zakona registrovano na teritoriji 
Republike Srbije i najmanje jedno, društvo kapitala registrovano na teritoriji 
druge države članice Evropske unije ili države potpisnice Ugovora o evropskom 
ekonomskom prostoru (u daljem tekstu: države članice).
Jedno ili više društava iz stava 1. ovog člana 
pripajaju se drugom društvu prenošenjem na to društvo celokupne imovine i 
obaveza, čime društvo koje se pripaja prestaje da postoji bez sprovođenja 
postupka likvidacije.
*Službeni glasnik RS, broj 44/2018
Prekogranično spajanje
*Službeni glasnik RS, broj 44/2018
Član 514b
Prekogranično spajanje u smislu ovog zakona je ono 
spajanje u kome učestvuju najmanje dva društva, od kojih je najmanje jedno, društvo 
iz člana 139. ili člana 245. ovog zakona registrovano na teritoriji Republike 
Srbije i najmanje jedno, društvo kapitala registrovano na teritoriji druge države 
članice.
Dva ili više društava iz stava 1. ovog člana spajaju 
se osnivanjem novog društva prenošenjem na to društvo celokupne imovine i obaveza, 
čime društva koja se spajaju prestaju da postoje bez sprovođenja postupka 
likvidacije.
*Službeni glasnik RS, broj 44/2018
Primena
*Službeni glasnik RS, broj 44/2018
Član 514v
U prekograničnom pripajanju i spajanju ne mogu 
učestvovati zadruge ni kada su prema pravu druge države članice osnovane kao 
društvo kapitala.
U prekograničnom pripajanju i spajanju ne mogu 
učestvovati društva za upravljanje investicionim fondovima i investicioni fondovi.
Ako odredbama ovoga dela zakona nije drugačije 
propisano, na prekogranična pripajanja i spajanja shodno se primenjuju odredbe ovog 
zakona koje se odnose na statusne promene pripajanja i spajanja.
*Službeni glasnik RS, broj 44/2018
2. Postupak sprovođenja prekograničnog pripajanja
*Službeni glasnik RS, broj 44/2018
Zajednički nacrt ugovora o pripajanju
*Službeni glasnik RS, broj 44/2018
Član 514g
Nadležni organi društava koja učestvuju u pripajanju 
pripremaju zajednički nacrt ugovora o pripajanju.
Zajednički nacrt ugovora o pripajanju sadrži naročito:
1) pravnu formu, poslovna imena i registrovana sedišta 
svih društava koja učestvuju u pripajanju;
2) podatke o srazmeri zamene udela, odnosno akcija u 
društvu prenosiocu za udele, odnosno akcije u društvu sticaocu, kao i visinu 
novčanog plaćanja ako postoji;
3) način preuzimanja udela, odnosno akcija u društvu 
sticaocu i datum od koga ti udeli, odnosno akcije daju pravo učešća u dobiti i 
sve pojedinosti u vezi tog prava;
4) datum od koga se transakcije društva prenosioca 
smatraju, u računovodstvene svrhe, transakcijama obavljenim u ime društva 
sticaoca;
5) očekivane posledice pripajanja na zaposlene društva 
prenosioca;
6) prava koja društvo sticalac daje članovima društva 
koji imaju posebna prava, kao i imaocima drugih hartija od vrednosti, odnosno 
mere koje se u odnosu na ta lica predlažu;
7) sve posebne pogodnosti koje se odobravaju članovima 
nadležnih organa društava koja učestvuju u pripajanju, kao i stručnim licima koja 
ocenjuju zajednički nacrt ugovora o pripajanju i sačinjavaju izveštaje o tome;
8) predlog odluke o izmenama i dopunama osnivačkog 
akta, odnosno statuta društva sticaoca;
9) ako je to odgovarajuće, informacije o postupcima 
kojima se određuju uslovi za učešće zaposlenih u odlučivanju i ostvarivanju drugih 
prava u društvu sticaocu, u skladu sa propisima kojima se uređuje učešće 
zaposlenih u odlučivanju;
10) procenu vrednosti imovine i visine obaveza koji se 
prenose na društvo sticaoca i njihov opis, kao i način na koji se taj prenos vrši 
društvu sticaocu;
11) datume finansijskih izveštaja koji predstavljaju 
osnov za pripajanje.
Кad sve akcije, odnosno udele u pripojenom društvu ima 
društvo sticalac, zajednički nacrt ugovora o pripajanju ne mora da sadrži podatke 
iz stava 2. tač. 2) i 3) ovog člana.
*Službeni glasnik RS, broj 44/2018
Objavljivanje
*Službeni glasnik RS, broj 44/2018
Član 514d
Zajednički nacrt ugovora o pripajanju društvo objavljuje 
na svojoj internet stranici, ako je ima i dostavlja registru privrednih subjekata 
radi objavljivanja na internet stranici tog registra, najkasnije mesec dana pre 
dana održavanja sednice skupštine na kojoj se donosi odluka o pripajanju.
Uz zajednički nacrt ugovora o pripajanju, objavljuju se 
i:
1) podaci o registrima u kojima su upisana društva 
koja učestvuju u pripajanju i broj pod kojim su ta društva upisana u registar;
2) obaveštenje poveriocima i manjinskim članovima 
društava koja učestvuju u pripajanju o načinu na koji je predviđeno da mogu 
ostvariti svoja prava, kao i o vremenu i mestu gde mogu, bez naknade, izvršiti 
uvid u dokumente i akte iz člana 514g ovog zakona;
3) obaveštenje članovima društva, predstavnicima 
zaposlenih, odnosno zaposlenima, o vremenu i mestu gde mogu, bez naknade, 
izvršiti uvid u dokument iz člana 514đ ovog zakona;
4) obaveštenje članovima 
društva o vremenu i mestu gde mogu, bez naknade, izvršiti uvid u dokument iz 
člana 514e ovog zakona.
*Službeni glasnik RS, broj 44/2018
Izveštaj nadležnog organa društva
*Službeni glasnik RS, broj 44/2018
Član 514đ
Nadležni organ svakog 
društva koje je registrovano na teritoriji Republike Srbije, a koje učestvuje u 
pripajanju, sačinjava izveštaj o pripajanju iz člana 494. ovog zakona, najkasnije 
mesec dana pre dana održavanja sednice skupštine na kojoj se donosi odluka o 
pripajanju.
*Službeni glasnik RS, broj 44/2018
Izveštaj revizora o pripajanju
*Službeni glasnik RS, broj 44/2018
Član 514e
Svako pojedinačno društvo koje učestvuje u pripajanju 
imenuje revizora radi revizije zajedničkog nacrta ugovora o pripajanju, koji 
sačinjava izveštaj o pripajanju, najkasnije mesec dana pre dana održavanja sednice 
skupštine na kojoj se donosi odluka o pripajanju.
Ako nadležni organ društva koje je registrovano u 
Republici Srbiji, a koje učestvuje u pripajanju, ne imenuje revizora iz stava 1. 
ovog člana, na zahtev društva, odnosno člana tog društva, nadležni sud, u 
vanparničnom postupku, imenuje revizora koji sačinjava revizorski izveštaj o 
pripajanju za to društvo.
Sva društva koja učestvuju u pripajanju mogu sporazumno 
imenovati jednog revizora, koji sačinjava zajednički izveštaj o pripajanju iz 
stava 1. ovog člana.
Izuzetno, izveštaj revizora o pripajanju ne sačinjava se 
ako se svi članovi društava koja učestvuju u pripajanju izričito saglase da se 
taj izveštaj ne sačinjava.
Sud iz stava 2. ovog člana, na zajednički zahtev svih 
društava koja učestvuju u pripajanju, imenuje revizora koji sačinjava zajednički 
izveštaj o pripajanju za sva društva i određuje rok u kome je revizor obavezan da 
ovaj izveštaj dostavi svim društvima koja učestvuju u pripajanju.
Revizor sačinjava izveštaj o pripajanju u pisanoj formi, 
koji sadrži mišljenje o tome da li je srazmera u skladu sa kojom se vrši zamena 
udela, odnosno akcija pravična i primerena, kao i obrazloženje u okviru kojeg je 
dužan da navede naročito:
1) koji su metodi 
procene vrednosti primenjeni prilikom utvrđivanja predložene srazmere zamene 
udela, odnosno akcija i koji su ponderi dodeljeni vrednostima dobijenim primenom 
tih metoda;
2) da li su primenjeni metodi i ponderi dodeljeni 
vrednostima dobijenim primenom tih metoda primereni okolnostima tog slučaja, kao 
i kakva bi srazmera zamene udela bila da su dodeljeni drugačiji ponderi; 
3) koje okolnosti su otežavale procenu vrednosti i 
obavljanje revizije, ako ih je bilo.
*Službeni glasnik RS, broj 44/2018
Usvajanje na skupštini
*Službeni glasnik RS, broj 44/2018
Član 514ž
Na skupštini svakog od društava koja učestvuju u 
pripajanju, nakon upoznavanja sa izveštajima iz čl. 514đ i 514e ovog zakona, kao i 
mišljenjem predstavnika zaposlenih na izveštaj iz člana 514đ ovog zakona, ako je 
dostavljeno, odlučuje se o usvajanju zajedničkog nacrta ugovora o pripajanju.
Skupština svakog od društava koja učestvuju u 
pripajanju ima pravo da sprovođenje pripajanja uslovi hitnim postizanjem sporazuma o 
načinu učestvovanja zaposlenih u odlučivanju u društvu sticaocu.
Кada je društvo koje se pripaja registrovano u 
Republici Srbiji, a u postupku pripajanja učestvuju društva koja imaju 
registrovano sedište u drugim državama članicama u kojima nije propisana 
mogućnosti vođenja sudskih postupaka ispitivanja srazmere zamene akcija, odnosno 
udela, kao i sudskih postupaka u vezi sa ostvarivanjem posebnih prava akcionara, 
odnosno članova društva koji ne sprečavaju registraciju pripajanja, postupak 
pripajanja će se sprovesti samo u slučaju da skupštine tih društava izričito 
prihvate mogućnost vođenja takvih postupaka u Republici Srbiji.
Odluka suda iz stava 3. ovog člana obavezuje društvo 
sticaoca i sve njegove članove.
Zajednički nacrt ugovora o pripajanju smatra se 
ugovorom o pripajanju kada ga usvoje skupštine svih društava koja učestvuju u 
pripajanju.
*Službeni glasnik RS, broj 44/2018
Javnobeležnička isprava koja prethodi registraciji 
pripajanja
*Službeni glasnik RS, broj 44/2018
Član 514z
Na zahtev društva koje je registrovano na teritoriji 
Republike Srbije, a koje učestvuje u pripajanju, javni beležnik, u skladu sa 
zakonom kojim se uređuje javno beležništvo, izdaje javnobeležničku ispravu o 
tome da su sve radnje i aktivnosti u vezi sa pripajanjem sprovedene u skladu sa 
odredbama ovog zakona, odnosno da su ispunjeni svi propisani uslovi za pripajanje.
Javni beležnik je ovlašćen da od društva iz stava 1. 
ovog člana zatraži sve podatke, isprave i druge dokumente, kao i da preduzme sve 
ostale radnje za proveru ispunjenosti uslova za pripajanje.
U slučaju sudskih postupaka iz člana 514ž stav 3. ovog 
zakona, javni beležnik u javnobeležničkoj ispravi iz stava 1. ovog člana 
obavezno navodi da su ti sudski postupci u toku.
*Službeni glasnik RS, broj 44/2018
Registracija pripajanja
*Službeni glasnik RS, broj 44/2018
Član 514i
Ako je društvo sticalac registrovano u Republici 
Srbiji, registracija pripajanja vrši se u skladu sa zakonom o registraciji, s tim 
što se za ovu registraciju podnose i javnobeležnička isprava iz člana 514z ovog 
zakona i potvrda nadležnog organa druge države članice, u kojoj je registrovano 
društvo koje učestvuje u pripajanju, o ispunjenosti uslova za prekogranično 
pripajanje u skladu sa pravom te države, koje ne mogu biti starije od šest meseci 
od dana njihovog izdavanja.
Registar privrednih subjekata je dužan da bez 
odlaganja, nadležnom organu druge države članice u kojoj je registrovano društvo 
koje učestvuje u pripajanju dostavi obaveštenje o registraciji iz stava 1. ovog 
člana.
Ako je društvo koje se pripaja registrovano u 
Republici Srbiji, registracija brisanja tog društva iz registra privrednih 
subjekata vrši se u skladu sa zakonom o registraciji, s tim što se registracija 
brisanja ne može izvršiti pre prijema obaveštenja o izvršenoj registraciji 
pripajanja od strane organa nadležnog za registraciju u državi članici u kojoj je 
registrovano društvo sticalac.
Ako je društvo sticalac registrovano u Republici 
Srbiji, pripajanje stupa na snagu danom registracije pripajanja u registru 
privrednih subjekata.
Ako je društvo koje se pripaja registrovano u 
Republici Srbiji, pripajanje stupa na snagu prema pravu države u kojoj je 
registrovano društvo sticalac.
*Službeni glasnik RS, broj 44/2018
Pravne posledice pripajanja
*Službeni glasnik RS, broj 44/2018
Član 514j
Pravne posledice pripajanja iz člana 505. ovog zakona 
proizvode dejstvo danom stupanja na snagu pripajanja.
Ako je, za prenos imovine i obaveza sa društva koje se 
pripaja na društvo sticaoca u skladu sa propisima država članica u kojima su 
registrovana društva koja učestvuju u pripajanju, potrebno ispuniti posebne 
uslove, odnosno postupke i procedure da bi taj prenos proizveo pravno dejstvo 
prema trećim licima, te uslove, odnosno postupke i procedure ispunjava društvo 
sticalac.
*Službeni glasnik RS, broj 44/2018
Pojednostavljeni postupak pripajanja
*Službeni glasnik RS, broj 44/2018
Član 514k
Кada u prekograničnom pripajanju učestvuje društvo 
sticalac koje je registrovano na teritoriji Republike Srbije i jedini je član 
društva koje se pripaja, skupština društva sticaoca ne donosi odluku o usvajanju 
zajedničkog nacrta ugovora o pripajanju, a zajednički nacrt ugovora o pripajanju 
ne sadrži podatke iz člana 514g stav 2. tač. 2) i 3) ovog zakona.
U slučaju iz stava 1. ovog člana, ne sačinjava se 
izveštaj revizora o pripajanju iz člana 514e ovog zakona.
Кada u prekograničnom pripajanju učestvuje društvo 
sticalac koje je registrovano na teritoriji Republike Srbije koje ima najmanje 
90% udela ili akcija u društvu koje se pripaja, ali ne i sve udele, odnosno 
akcije i druge hartije od vrednosti koje daju pravo glasa, skupština društva 
sticaoca ne donosi odluku o usvajanju zajedničkog nacrta ugovora o pripajanju, 
osim u slučaju iz člana 501. stav 1. tačka 3) ovog zakona, a društvo koje se 
pripaja nije u obavezi da sačini izveštaj nadležnog organa društva iz člana 514đ 
ovog zakona, kao ni izveštaj revizora o pripajanju iz člana 514e ovog zakona.
*Službeni glasnik RS, broj 44/2018
Učestvovanje zaposlenih u odlučivanju
*Službeni glasnik RS, broj 44/2018
Član 514l
Zaposleni u društvima koja učestvuju u prekograničnom 
pripajanju imaju pravo da učestvuju u odlučivanju u društvu sticaocu koje je 
registrovano na teritoriji Republike Srbije, u skladu sa propisima kojima se 
uređuje učestvovanje zaposlenih u odlučivanju.
Zaposleni u društvu koje se pripaja i koje je 
registrovano na teritoriji Republike Srbije, imaju pravo da učestvuju u 
odlučivanju u društvu sticaocu koje je registrovano na teritoriji druge države 
članice, u skladu sa propisima iz stava 1. ovog člana.
*Službeni glasnik RS, broj 44/2018
Ništavost registracije pripajanja
*Službeni glasnik RS, broj 44/2018
Član 514lj
Nakon stupanja na snagu registracije pripajanja, ako je 
društvo sticalac registrovano u Republici Srbiji, registracija pripajanja ne može 
se oglasiti ništavom.
*Službeni glasnik RS, broj 44/2018
Shodna primena
*Službeni glasnik RS, broj 44/2018
Član 514m
Odredbe ovog dela zakona o prekograničnim pripajanjima 
shodno se primenjuju na prekogranična spajanja.
*Službeni glasnik RS, broj 44/2018
DEO OSMI 
PRINUDNI OTКUP AКCIJA I PRAVO NA PRODAJU AКCIJA 
Uslovi za prinudni otkup 
Član 515. 
Na predlog akcionara koji ima akcije koje predstavljaju najmanje 90% osnovnog 
kapitala društva i koji ima najmanje 90% glasova svih akcionara koji poseduju 
obične akcije (otkupilac) skupština donosi odluku o prinudnom otkupu svih akcija 
preostalih akcionara društva, bez obzira na terete, 
zabrane raspolaganja, ograničenja i prava trećih lica na tim akcijama, uz isplatu cene koja se određuje shodnom primenom 
odredaba ovog zakona o isplati nesaglasnih akcionara. 
Akcije koje poseduju lica povezana sa otkupiocem smatraju se akcijama koje 
ima otkupilac u smislu stava 1. ovog člana, pod uslovom da su ta lica povezana 
sa otkupiocem u periodu od najmanje godinu dana pre donošenja odluke o prinudnom 
otkupu. 
Brisani su raniji st. 3. i 4. (vidi član 130. Zakona 
- 44/2018-27)
*Službeni glasnik RS, broj 44/2018
Utvrđivanje i isplata cene 
Član 516.
Društvo je dužno da u odluci o prinudnom otkupu utvrdi 
cenu akcija koje su predmet otkupa, u skladu sa članom 475. ovog zakona.
Cena akcija iz stava 1. ovog člana utvrđuje se prema 
vrednosti akcija na dan koji ne prethodi više od tri meseca danu donošenja odluke 
o prinudnom otkupu, ne uzimajući u obzir njeno bilo kakvo očekivano povećanje ili 
smanjenje kao posledicu te odluke.
Izuzetno, ako kao posledica donošenja odluke o 
prinudnom otkupu pojedinim akcionarima prestaju posebne pogodnosti na koje su 
imali pravo, ta činjenica se uzima u obzir prilikom utvrđivanja tržišne vrednosti 
akcija.
Društvo je dužno da u roku od tri radna dana od dana 
donošenja odluke iz stava 1. ovog člana, ovu odluku dostavi registru privrednih 
subjekata radi registracije.
Društvo je dužno da u roku od tri radna dana od dana 
registracije, odluku iz stava 1. ovog člana, dostavi Centralnom registru, u 
suprotnom odluka o prinudnom otkupu prestaje da važi.
Otkupilac je u obavezi da u roku od tri radna dana od 
dana dostavljanja Centralnom registru odluke o prinudnom otkupu akcija, na poseban 
račun otvoren za tu namenu deponuje sredstva za isplatu cene akcija iz stava 1. 
ovog člana, kao i da dokaz o tome dostavi Centralnom registru.
U slučaju da otkupilac ne postupi u skladu sa stavom 
6. ovog člana, odluka o prinudnom otkupu prestaje da važi.
Način i rok isplate cene i prenosa akcija po osnovu 
prinudnog otkupa vrši se u skladu sa pravilima poslovanja Centralnog registra.
Prenete akcije iz stava 8. ovog člana, upisuju se na 
račun otkupioca bez tereta, zabrane raspolaganja, ograničenja i prava trećih lica 
na tim akcijama.
*Službeni glasnik RS, broj 44/2018
Materijali za sednicu skupštine 
Član 517. 
Odbor direktora, odnosno nadzorni odbor ako je upravljanje društvom dvodomno 
dužan je da u okviru materijala za sednicu skupštine na kojoj se donosi odluka o 
prinudnom otkupu akcionarima dostavi: 
1) obaveštenje o načinu utvrđivanja cene akcija koje su predmet prinudnog 
otkupa u skladu sa članom 475. ovog zakona; 
2) sve vrednosti tih akcija utvrđene u skladu sa članom 475. ovog zakona; 

3) godišnje finansijske izveštaje i godišnje izveštaje o poslovanju, kao i 
konsolidovane godišnje izveštaje o poslovanju ako postoje, za tri poslednje 
poslovne godine. 
Obaveštenje iz stava 1. ovog člana mora da sadrži i podatak o pravu akcionara 
čije su akcije predmet otkupa na isplatu cene utvrđene u skladu sa članom 516. 
ovog zakona, pravu na pobijanje odluke skupštine, kao i o pravu da traži da 
nadležni sud ispita primerenost naknade u skladu sa članom 521. ovog zakona, i 
to nezavisno od načina glasanja o odluci o prinudnom otkupu. 
Glasanje o odluci o prinudnom otkupu 
Član 518. 
Prilikom glasanja o odluci o prinudnom otkupu ne primenjuju se odredbe ovog 
zakona o glasanju akcionara sa preferencijalnim akcijama u okviru svoje klase. 

Brisan je naziv člana 519. 
(vidi član 132. Zakona - 44/2018-27)
Član 519.  
Brisan je (vidi član 132. 
Zakona - 44/2018-27)
Pobijanje odluke o prinudnom otkupu 
Član 520. 
Izuzetno od odredaba ovog zakona o pobijanju odluka skupštine, rok za 
podnošenje tužbe za pobijanje odluke o prinudnom otkupu je 30 dana od dana 
donošenja te odluke. 
Odluka o prinudnom otkupu ne može se pobijati zbog neprimerenosti cene za 
akcije koje su predmet prinudnog otkupa. 
Ispitivanje primerenosti cene od strane suda 
Član 521.
Svaki akcionar društva čije su akcije predmet 
prinudnog otkupa koji smatra da cena koju je utvrdilo društvo u skladu sa članom 
516. ovog zakona nije utvrđena u skladu sa ovim zakonom može u roku od 30 dana 
od dana registracije odluke o prinudnom otkupu tražiti da nadležni sud u 
vanparničnom postupku utvrdi vrednost tih akcija u skladu sa ovim zakonom.
Ako je vrednost utvrđena odlukom suda viša od cene 
koju je utvrdilo društvo, otkupilac je u obavezi da razliku sa pripadajućom 
zakonskom zateznom kamatom obračunatom od dana donošenja odluke o prinudnom 
otkupu deponuje na račun iz člana 516. stav 6. ovog zakona u roku od 30 dana od 
dana pravnosnažnosti odluke suda, radi isplate razlike u ceni svim akcionarima 
čije su akcije bile predmet prinudnog otkupa.
Ako otkupilac propusti da deponuje razliku u skladu sa 
stavom 2. ovog člana, društvo postaje neograničeno solidarno odgovorno za 
isplatu te razlike.
*Službeni glasnik RS, broj 44/2018
Pravo na prodaju akcija 
Član 522.
Кontrolni akcionar koji stekne akcije koje 
predstavljaju najmanje 90% osnovnog kapitala društva i koji ima najmanje 90% 
glasova svih akcionara koji poseduju obične akcije, obavezan je da kupi akcije 
svakog od preostalih akcionara društva na njegov pisani zahtev.
Obavezu iz stava 1. ovog člana ima kontrolni akcionar 
koji na dan podnošenja pisanog zahteva poseduje najmanje 90% osnovnog kapitala 
društva i koji ima najmanje 90% glasova svih akcionara koji poseduju obične 
akcije.
Zahtev iz stava 1. ovog člana sadrži vrstu, klasu i 
broj akcija koje su predmet prodaje i dostavlja se društvu, čime se smatra da je 
zahtev dostavljen i kontrolnom akcionaru.
Cena po kojoj je kontrolni akcionar obavezan da kupi 
akcije iz stava 1. ovog člana određuje se, shodnom primenom odredaba ovog zakona 
o ceni po kojoj se isplaćuju nesaglasni akcionari.
Društvo je dužno da u roku od 60 dana od dana prijema 
zahteva iz stava 1. ovog člana utvrdi cenu iz stava 4. ovog člana shodnom 
primenom člana 475. ovog zakona i da o tome u tom roku obavesti kontrolnog 
akcionara i akcionara podnosioca zahteva.
Ukoliko društvo u roku iz stava 5. ovog člana ne 
utvrdi cenu po kojoj je kontrolni akcionar obavezan da otkupi akcije iz stava 1. 
ovog člana, i o tome ne obavesti akcionara podnosioca zahteva, akcionar 
podnosilac zahteva može u roku od 30 dana od dana isteka roka iz stava 5. ovog 
člana, tražiti od nadležnog suda da u vanparničnom postupku utvrdi tu cenu.
Кontrolni akcionar je dužan da u roku od 30 dana od 
dana prijema obaveštenja iz stava 5. ovog člana izvrši isplatu utvrđene vrednosti 
akcija akcionaru podnosiocu zahteva, čime se vrši prenos akcija na kontrolnog 
akcionara.
Ukoliko kontrolni akcionar ne izvrši isplatu utvrđene 
vrednosti akcija akcionaru podnosiocu zahteva u roku iz stava 7. ovog člana, 
akcionar podnosilac zahteva može u roku od 30 dana od dana isteka roka iz stava 
7. ovog člana, podneti tužbu nadležnom sudu radi isplate.
Akcionar podnosilac zahteva koji smatra da vrednost 
utvrđena od strane društva nije utvrđena u skladu sa ovim zakonom, može u roku 
od 30 dana od dana prijema obaveštenja iz stava 5. ovog člana tražiti da sud u 
vanparničnom postupku utvrdi tu vrednost akcija u skladu sa članom 475. ovog 
zakona.
Ako sud, postupajući po zahtevu akcionara podnosioca 
zahteva iz stava 9. ovog člana, kao vrednost akcija utvrdi iznos koji je viši od 
cene koju je utvrdilo društvo, kontrolni akcionar je u obavezi da razliku do 
tako utvrđene vrednosti doplati akcionaru podnosiocu zahteva u roku od 30 dana 
od dana pravnosnažnosti odluke suda, sa zakonskom zateznom kamatom počev od 
isteka roka za isplatu iz stava 7. ovog člana.
Ako kontrolni akcionar propusti da postupi u skladu sa 
stavom 10. ovog člana, društvo postaje neograničeno solidarno odgovorno za 
obavezu kontrolnog akcionara iz stava 10. ovog člana.
Zahtev akcionara čije su akcije prodate kontrolnom 
akcionaru za isplatu razlike iz stava 10. ovog člana zastareva u roku od tri 
godine od dana pravnosnažnosti odluke suda iz stava 10. ovog člana.
Način i rok isplate cene i prenosa akcija po osnovu 
prava na prodaju akcija vrši se u skladu sa pravilima poslovanja Centralnog 
registra.
*Službeni glasnik RS, broj 44/2018
Izuzetak u pogledu cene akcija u slučaju ponude za preuzimanje 
Član 523. 
Izuzetno od čl. 515. i 516. ovog zakona, otkupilac 
koji je putem ponude za preuzimanje ispunio uslov iz člana 515. stav 1. ovog 
zakona, ima pravo da u roku od tri meseca od dana isteka ponude za preuzimanje 
podnese Centralnom registru zahtev za prinudni otkup akcija po uslovima iz 
ponude za preuzimanje.
U slučajevima iz stava 1. ovog člana, preostali akcionari imaju pravo na 
prodaju svojih akcija u skladu sa članom 522. ovog zakona, po uslovima iz 
ponude, u roku od tri meseca od dana isteka ponuda za preuzimanje. 

Po isteku roka iz st. 1. i 2. ovog člana, utvrđivanje cene akcija kod 
ostvarivanja prava na prinudni otkup i prava na prodaju akcija vrši se u skladu 
sa čl. 515. i 516. ovog zakona.
*Službeni glasnik RS, broj 44/2018
DEO DEVETI 
LIКVIDACIJA DRUŠTVA 
1. Pojam i pokretanje likvidacije 
Pojam 
Član 524. 
Likvidacija društva se može sprovesti kada društvo ima dovoljno sredstava za 
namirenje svih svojih obaveza. 
Odluka o likvidaciji 
Član 525. 
Likvidacija društva pokreće se: 
1) jednoglasnom odlukom svih ortaka, odnosno komplementara, ako ugovorom o 
osnivanju nije drugačije određeno; 
2) odlukom skupštine članova društva s ograničenom odgovornošću, u skladu sa 
članom 211. ovog zakona; 
3) odlukom skupštine akcionara, u skladu sa članom 358. ovog zakona. 

Registracija i objavljivanje 
Član 526. 
Likvidacija društva počinje danom registracije odluke o likvidaciji i 
objavljivanjem oglasa o pokretanju likvidacije, u skladu sa zakonom o registraciji. 

Postupci u toku i pokretanje stečaja 
Član 527. 
Pokretanje likvidacije ne sprečava određivanje i sprovođenje izvršenja protiv 
društva u likvidaciji niti vođenje drugih postupaka koji se vode protiv ili u 
korist društva u likvidaciji. 
Pokretanje likvidacije nema uticaja na podneti predlog za pokretanje stečaja 
podnet u skladu sa zakonom kojim se uređuje stečaj, a poverioci društva u 
likvidaciji mogu podneti predlog za pokretanje stečaja i tokom trajanja 
likvidacije iz razloga propisanih zakonom kojim se uređuje stečaj. 

Ograničenja isplata članovima društva u likvidaciji 
Član 528. 
Za vreme likvidacije društva ne isplaćuje se učešće u dobiti, odnosno 
dividende niti se imovina društva raspodeljuje članovima društva pre isplate svih 
potraživanja poverilaca. 
2. Likvidacioni upravnik 
Likvidacioni upravnik 
Član 529. 
U odluci o pokretanju likvidacije društvo imenuje likvidacionog upravnika. 

Imenovanjem likvidacionog upravnika svim zastupnicima društva prestaju prava 
zastupanja društva. 
Ako društvo ne imenuje likvidacionog upravnika na način predviđen stavom 1. 
ovog člana, svi zakonski zastupnici društva postaju likvidacioni upravnici. 

Društvo može imati više likvidacionih upravnika. 
Ako društvo ima više likvidacionih upravnika, oni zastupaju društvo zajedno, 
ako odlukom kojom su imenovani nije drugačije određeno. 
Razrešenje i ostavka likvidacionog upravnika 
Član 530. 
Likvidacioni upravnik može biti razrešen odlukom donetom u skladu sa članom 
395. ovog zakona, a istom odlukom mora biti imenovan novi likvidacioni upravnik. 

Likvidacioni upravnik može dati ostavku u skladu sa članom 396. ovog zakona 
kojim se uređuje ostavka direktora društva. 
Registracija likvidacionog upravnika 
Član 531. 
Imenovanje, razrešenje i ostavka likvidacionog upravnika registruju se u skladu 
sa zakonom o registraciji. 
U slučaju iz člana 529. stav 3. ovog zakona, registracija likvidacionog 
upravnika sprovodi se po službenoj dužnosti u skladu sa zakonom o registraciji. 

Ovlašćenja likvidacionog upravnika 
Član 532. 
Likvidacioni upravnik zastupa društvo u likvidaciji i odgovoran je za 
zakonitost poslovanja društva. 
Likvidacioni upravnik može preduzimati sledeće aktivnosti: 
1) vršiti radnje na okončanju poslova započetih pre početka likvidacije; 

2) preduzima radnje potrebne za sprovođenje likvidacije, kao što su prodaja 
imovine, isplata poverilaca i naplata potraživanja; 
3) vrši druge poslove neophodne radi sprovođenja likvidacije društva. 

3. Obaveštavanje poverilaca i prijavljivanje potraživanja 
Oglas o pokretanju likvidacije 
Član 533. 
Oglas o pokretanju likvidacije iz člana 526. ovog zakona objavljuje se u 
trajanju od 90 dana na internet stranici registra privrednih subjekata i sadrži 
naročito: 
1) poziv poveriocima da prijave svoja potraživanja; 
2) adresu sedišta društva, odnosno adresu za prijem pošte iz člana 20. ovog 
zakona na koju poverioci dostavljaju prijave potraživanja; 
3) upozorenje da će potraživanja poverilaca biti prekludirana ako ih poverioci 
ne prijave najkasnije u roku od 30 dana od dana isteka perioda trajanja oglasa iz 
stava 1. ovog člana. 
Ako društvo tokom perioda trajanja oglasa o pokretanju likvidacije promeni 
adresu sedišta ili adresu za prijem pošte, rok od 90 dana iz stava 1. ovog člana 
ponovo počinje da teče od dana registracije te promene u skladu sa zakonom o 
registraciji, a sve do tada prispele prijave potraživanja se smatraju uredno 
podnetim. 
Ako društvo tokom roka za prijavu potraživanja poverilaca iz stava 1. tačka 3) 
ovog člana promeni adresu sedišta ili adresu za prijem pošte, taj rok ponovo 
počinje da teče od dana registracije te promene u skladu sa zakonom o 
registraciji, a sve do tada prispele prijave potraživanja se smatraju uredno 
podnetim. 
Individualno obaveštenje poznatim poveriocima 
Član 534. 
Likvidacioni upravnik je dužan da poznatim poveriocima koji po ovom zakonu 
prijavljuju potraživanje uputi i pisano obaveštenje o pokretanju likvidacije 
društva, najkasnije u roku od 15 dana od dana početka likvidacije društva. 

Obaveštenje iz stava 1. ovog člana sadrži naročito: 
1) podatak o danu objavljivanja i periodu trajanja oglasa o pokretanju 
likvidacije; 
2) adresu sedišta društva, odnosno adresu za prijem pošte iz člana 20. ovog 
zakona, na koju poverilac dostavlja prijavu potraživanja; 
3) upozorenje da će potraživanje poverioca biti prekludirano ako ga poverilac 
ne prijavi najkasnije u roku od 30 dana od dana isteka perioda trajanja oglasa o 
pokretanju likvidacije. 
Ako društvo tokom perioda trajanja oglasa o pokretanju likvidacije ili roka iz 
stava 1. tačka 3) ovog člana za prijavu potraživanja poverilaca promeni adresu 
sedišta ili adresu za prijem pošte, likvidacioni upravnik je u obavezi da ponovo 
uputi obaveštenje iz stava 1. ovog člana poznatim poveriocima koji do tada nisu 
dostavili svoje prijave potraživanja i to u roku od 15 dana od dana registracije 
te promene u skladu sa zakonom o registraciji. 
Poverioci čije je potraživanje utvrđeno izvršnom ispravom i poverioci u vezi 
sa čijim potraživanjem protiv društva počne da teče parnica do početka 
likvidacije nemaju obavezu prijavljivanja potraživanja, a njihova potraživanja se 
smatraju prijavljenim, u skladu sa ovim zakonom. 
Prijava potraživanja 
Član 535. 
Društvo je dužno da sve prispele prijave potraživanja, kao i potraživanja iz 
člana 534. stav 4. ovog zakona, evidentira u listu prijavljenih potraživanja i da 
sačini listu priznatih i osporenih potraživanja. 
Društvo može, u roku od 30 dana od dana prijema prijave potraživanja, osporiti 
potraživanje poverioca, u kom slučaju je obavezno da o tome u istom roku obavesti 
poverioca uz obrazloženje osporavanja potraživanja. 
Društvo ne može osporavati potraživanja poveriocima čija su potraživanja 
utvrđena izvršnom ispravom. 
Ako poverilac čije je potraživanje osporeno ne pokrene postupak pred nadležnim 
sudom u roku od 15 dana od dana prijema obaveštenja o osporavanju potraživanja i u 
istom roku o tome pisanim putem obavesti društvo, to potraživanje se smatra 
prekludiranim. 
Ako je do trenutka prijema obaveštenja o osporavanju potraživanja poverilac 
protiv društva već pokrenuo postupak o tom potraživanju pred nadležnim sudom, 
poverilac nije dužan da pokreće novi postupak po prijemu obaveštenja o osporavanju 
potraživanja. 
Potraživanja nastala nakon pokretanja likvidacije ne prijavljuju se i moraju se 
namiriti do okončanja likvidacije. 
4. Likvidacioni bilansi i izveštaji, obustava likvidacije i pokretanje stečaja 

Početni likvidacioni bilans i početni likvidacioni izveštaj 
Član 536. 
Likvidacioni upravnik u roku od 30 dana od dana početka likvidacije sastavlja 
početni likvidacioni bilans kao vanredni finansijski izveštaj u skladu sa 
propisima kojima se uređuje računovodstvo i revizija, i u istom roku ga podnosi 
ortacima, komplementarima, odnosno skupštini na usvajanje.

Ortaci, komplementari, odnosno skupština dužni su da donesu odluku o usvajanju 
početnog likvidacionog bilansa najkasnije u roku od 30 dana od dana kada im je 
podnet na usvajanje. 
Likvidacioni upravnik sastavlja i početni likvidacioni izveštaj koji sadrži: 

1) listu prijavljenih potraživanja; 
2) listu priznatih potraživanja; 
3) listu osporenih potraživanja sa obrazloženjem osporavanja; 
4) podatak da li je imovina društva dovoljna za namirenje svih obaveza društva, 
uključujući i osporena potraživanja; 
5) neophodne radnje za sprovođenje likvidacije; 
6) vreme predviđeno za završetak likvidacije; 
7) druge činjenice od značaja za sprovođenje likvidacije. 
Početni likvidacioni izveštaj likvidacioni upravnik sastavlja najranije 90 
dana, a najkasnije 150 dana od dana početka likvidacije i u istom roku ga 
podnosi ortacima, komplementarima, odnosno skupštini na usvajanje. 

Ortaci, komplementari, odnosno skupština dužni su da donesu odluku o usvajanju 
početnog likvidacionog izveštaja najkasnije u roku od 30 dana od dana kada im je 
podnet na usvajanje. 
Usvojeni početni likvidacioni izveštaj registruje se u skladu sa zakonom o 
registraciji, u roku od 15 dana od dana usvajanja. 
Likvidacioni upravnik ne može otpočeti sa plaćanjima radi namirenja poverilaca 
niti sa isplatama članovima društva pre registracije početnog likvidacionog 
izveštaja, osim plaćanja obaveza iz tekućeg poslovanja društva. 
*Službeni glasnik RS, broj 44/2018
Godišnji likvidacioni izveštaji 
Član 537. 
Likvidacioni upravnik u toku likvidacije podnosi godišnje likvidacione 
izveštaje o svojim radnjama, sa obrazloženjem razloga zbog kojih se likvidacija 
nastavlja, a nije završena, ortacima, komplementarima, odnosno skupštini na 
usvajanje, najkasnije u roku od šest meseci po isteku svake poslovne godine. 

Godišnji likvidacioni izveštaji registruju se u skladu sa zakonom o 
registraciji, u roku od 15 dana od dana usvajanja. 
*Službeni glasnik RS, broj 44/2018
Obustava likvidacije 
Član 538. 
U toku likvidacije društvo odlukom ortaka, komplementara, odnosno skupštine 
može obustaviti likvidaciju i nastaviti sa poslovanjem. 
Odluka iz stava 1. ovog člana donosi se većinom određenom za donošenje odluke 
o likvidaciji. 
Odluka o obustavi likvidacije može se doneti samo u slučaju da je društvo 
namirilo u potpunosti sve poverioce, nezavisno od toga da li su tim poveriocima 
potraživanja osporena ili priznata, pod uslovom da nije otkazalo ugovor o radu 
bilo kom zaposlenom po osnovu likvidacije niti otpočelo sa isplatama članovima 
društva. 
Sastavni deo odluke o obustavi likvidacije je imenovanje zakonskog zastupnika 
društva. 
Sastavni deo odluke o obustavi likvidacije je i izjava likvidacionog 
upravnika da su svi poverioci namireni u potpunosti i da društvo nije otpočelo 
sa isplatama članovima društva. 
Ako društvo ima više likvidacionih upravnika, oni izjavu iz stava 5. ovog 
člana daju zajednički. 
Odluka o obustavi likvidacije registruje se u skladu sa zakonom o 
registraciji. 
U slučaju obustave likvidacije, potraživanja poverilaca koji nisu prijavili 
svoja potraživanja i poverilaca čija su potraživanja osporena, a nisu u roku 
predviđenom u članu 535. stav 4. ovog zakona pokrenuli postupak pred nadležnim 
sudom, neće se smatrati prekludiranim u smislu ovog zakona. 
Pokretanje postupka stečaja zbog prezaduženosti 
Član 539. 
Ako se iz početnog likvidacionog bilansa ili početnog likvidacionog izveštaja 
utvrdi da imovina društva nije dovoljna za namirenje svih potraživanja poverilaca 
(prezaduženost), likvidacioni upravnik je dužan da nadležnom sudu podnese 
predlog za pokretanje stečaja u roku od 15 dana od dana sastavljanja početnog 
likvidacionog bilansa, odnosno početnog likvidacionog izveštaja. 
U slučaju iz stava 1. ovog člana likvidacioni upravnik ne može namirivati 
potraživanja poverilaca, osim potraživanja nastalih iz tekućeg poslovanja društva 
do dana pokretanja stečajnog postupka. 
Dokumenti koji se sastavljaju nakon isplate poverilaca 
Član 540. 
Nakon isplate poverilaca likvidacioni upravnik sastavlja: 
1) završni likvidacioni bilans; 
2) izveštaj o sprovedenoj likvidaciji; 
3) pisanu izjavu da je uputio obaveštenje svim poznatim poveriocima u skladu 
sa članom 534. ovog zakona, kao i da su sve obaveze društva po osnovu 
prijavljenih potraživanja i potraživanja koja se u smislu člana 534. stav 4. ovog 
zakona smatraju prijavljenim izmirene u potpunosti i da se protiv društva ne vode 
drugi postupci; 
4) predlog odluke o raspodeli likvidacionog ostatka društva.

Završni likvidacioni bilans sastavlja se i registruje u skladu sa propisima 
kojima se uređuje računovodstvo i revizija. 
Ortaci, komplementari, odnosno skupština usvaja dokumente iz stava 1. ovog 
člana odlukom o okončanju likvidacije na način propisan članom 525. ovog 
zakona. 
Društvo ne može doneti odluku o okončanju likvidacije pre pravnosnažnog 
okončanja svih postupaka koji za pravnu posledicu mogu imati bilo kakvu obavezu 
društva i izmirenja svih tih obaveza. 
*Službeni glasnik RS, broj 44/2018
5. Okončanje likvidacije i odgovornost za štetu 
Raspodela likvidacionog ostatka 
Član 541. 
Imovina društva u likvidaciji koja preostane posle izmirenja svih obaveza 
društva (likvidacioni ostatak) raspodeljuje se članovima društva u skladu sa 
odlukom o raspodeli likvidacionog ostatka društva. 
Ako osnivačkim aktom, odnosno statutom ili jednoglasnom odlukom ortaka, 
komplementara, odnosno skupštine nije drugačije određeno, raspodela iz stava 1. 
ovog člana vrši se na sledeći način: 
1) ortacima, komplementarima i komanditorima i članovima društva s 
ograničenom odgovornošću srazmerno njihovim udelima u društvu; 
2) akcionarima sa preferencijalnim akcijama koji imaju pravo prioriteta u 
odnosu na likvidacioni ostatak, a nakon njihove isplate akcionarima sa običnim 
akcijama srazmerno učešću njihovih akcija u ukupnom broju običnih akcija u 
društvu. 
Кomanditori, članovi društva s ograničenom odgovornošću i akcionari koji su u 
likvidaciji savesno primili isplate dužni su da vrate primljeno ako je to 
potrebno za namirenje poverilaca društva. 
U slučaju spora između članova društva u vezi raspodele likvidacionog 
ostatka, likvidacioni upravnik odlaže tu raspodelu do pravnosnažnog okončanja 
spora. 
Naknada likvidacionom upravniku 
Član 542. 
Likvidacioni upravnik ima pravo da mu se nadoknade troškovi koje je imao u 
sprovođenju likvidacije kao i na isplatu naknade za rad. Naknadu za rad i visinu 
troškova sprovođenja likvidacije određuju ortaci, komanditori, odnosno skupština, 
a u slučaju spora ili kada to društvo ne odredi, likvidacioni upravnik može 
tražiti da nadležni sud u vanparničnom postupku odredi iznos naknade za rad i 
nadoknade troškova. 
U pogledu potraživanja iz stava 1. ovog člana likvidacioni upravnik smatra se 
poveriocem društva u likvidaciji. 
Okončanje likvidacije 
Član 543. 
Likvidacija se okončava donošenjem odluke o okončanju likvidacije iz člana 540. 
stav 3. ovog zakona. 
Po okončanju likvidacije društvo se briše iz registra privrednih subjekata u 
skladu sa zakonom o registraciji, a u slučaju 
akcionarskog društva brisanje se vrši nakon podnošenja zahteva Centralnom registru 
za ispis finansijskih instrumenata iz registra. 
Ako ortaci, komplementari, odnosno skupština ne donesu odluku o usvajanju 
dokumenata iz člana 540. stav 1. tač. 2), 3) i 4) ovog zakona u roku od 60 dana 
od dana podnošenja tih dokumenata na usvajanje od strane likvidacionog upravnika, 
tu odluku može zameniti pisana izjava likvidacionog upravnika o neusvajanju tih 
dokumenata. 
Poslovne knjige i dokumenta društva koje je brisano 
usled okončanja likvidacije čuvaju se tako da budu dostupni na teritoriji 
Republike Srbije u skladu sa propisima kojima se uređuje arhivska građa, a ime i 
adresa lica koje mora imati prebivalište, odnosno sedište na teritoriji 
Republike Srbije, kome su poslovne knjige i dokumenta povereni na čuvanje, 
registruju se u skladu sa zakonom o registraciji.
Ako odluku o imenu i adresi lica iz stava 4. ovog člana ne donesu ortaci, 
komplementari, odnosno skupština, tu odluku može zameniti i pisana izjava 
likvidacionog upravnika o imenu i adresi tog lica. 
Zainteresovana lica imaju pravo na uvid u poslovne knjige i dokumenta brisanog 
društva o svom trošku. 
Ako je nakon brisanja društva iz registra potrebno preduzeti određene radnje u 
pogledu imovine društva prestalog brisanjem ili druge radnje koje je trebalo 
preduzeti tokom likvidacije, zainteresovano lice može tražiti da nadležni sud u 
vanparničnom postupku odredi likvidacionog upravnika sa ovlašćenjem za 
preduzimanje tih radnji.
*Službeni glasnik RS, broj 44/2018
Odgovornost likvidacionog upravnika za štetu 
Član 544. 
Likvidacioni upravnik odgovara za štetu koju pričini u vršenju svoje dužnosti 
članovima društva i poveriocima društva. 
Potraživanje iz stava 1. ovog člana zastareva u roku od tri godine od dana 
brisanja društva iz registra. 
Odgovornost članova društva po okončanju likvidacije 
Član 545. 
Ortaci i komplementari odgovaraju neograničeno solidarno za obaveze društva u 
likvidaciji i nakon brisanja društva iz registra privrednih subjekata. 

Кomanditori, članovi društva s ograničenom odgovornošću i akcionari 
akcionarskog društva odgovaraju solidarno za obaveze društva u likvidaciji i 
nakon brisanja društva iz registra privrednih subjekata, do visine primljenog 
iznosa iz likvidacionog ostatka. 
Potraživanja poverilaca iz st. 1. i 2. ovog člana zastarevaju u roku od tri 
godine od dana brisanja društva iz registra. 
6. Prinudna likvidacija 
Razlozi za pokretanje postupka 
Član 546.
Prinudna likvidacija pokreće se ako:
1) je društvu pravnosnažnim aktom izrečena mera:
(1) zabrane obavljanja delatnosti, a društvo ne otpočne 
likvidaciju u roku od 30 dana od dana pravnosnažnosti tog akta;
(2) zabrane obavljanja registrovane delatnosti, a 
društvo ne registruje brisanje, odnosno promenu te delatnosti ili ne otpočne 
likvidaciju u roku od 30 dana od dana pravnosnažnosti tog akta;
(3) oduzimanja dozvole, licence ili odobrenja za 
obavljanje registrovane delatnosti, a društvo ne registruje brisanje, odnosno 
promenu te delatnosti ili ne otpočne likvidaciju u roku od 30 dana od dana 
pravnosnažnosti tog akta;
2) u roku od 30 dana od dana isteka vremena na koje je 
društvo osnovano, a društvo ne registruje produženje vremena trajanja društva ili 
u tom roku ne otpočne likvidaciju;
3) ortačko društvo, u slučaju smrti ortaka, ostane sa 
jednim ortakom, a nijedan od naslednika preminulog ortaka u skladu sa članom 
119. ovog zakona, ne bude upisan u registar kao član društva u roku od tri 
meseca od dana pravnosnažnog okončanja ostavinskog postupka, odnosno ortačko 
društvo iz drugih razloga ostane sa jednim ortakom, a društvu, u roku od tri 
meseca od dana prestanka svojstva ortaka, ne pristupi nedostajući član ili u tom 
roku društvo ne promeni pravnu formu ili u tom roku ne otpočne likvidaciju;
4) komanditno društvo, u slučaju smrti komplementara, 
ostane bez komplementara, a nijedan od naslednika preminulog komplementara u 
skladu sa članom 137. ovog zakona, ne bude upisan u registar kao član društva u 
roku od tri meseca od dana pravnosnažnog okončanja ostavinskog postupka, odnosno 
komanditno društvo iz drugih razloga ostane bez komplementara ili komanditora, a 
društvu u roku od tri meseca od dana prestanka svojstva člana ne pristupi 
nedostajući član ili u tom roku društvo ne promeni pravnu formu ili u tom roku 
ne otpočne likvidaciju;
5) je pravnosnažnom presudom utvrđena ništavost 
registracije osnivanja društva u skladu sa zakonom o registraciji ili ništavost 
osnivačkog akta društva u skladu sa članom 14. ovog zakona;
6) je pravnosnažnom presudom naložen prestanak društva 
u skladu sa čl. 118, 138, 239. i 469. ovog zakona, a društvo u roku od 30 dana 
od dana pravnosnažnosti presude ne otpočne likvidaciju;
7) društvo ostane bez zakonskog ili privremenog 
zastupnika, a ne registruje novog u roku od tri meseca od dana brisanja 
zakonskog, odnosno privremenog zastupnika iz registra privrednih subjekata;
8) društvo u likvidaciji ostane bez likvidacionog 
upravnika, a ne registruje novog u roku od tri meseca od dana brisanja 
likvidacionog upravnika iz registra privrednih subjekata;
9) usvojeni početni likvidacioni izveštaj ne bude 
dostavljen registru privrednih subjekata u skladu sa članom 536. stav 6. ovog 
zakona;
10) društvo ne dostavi nadležnom registru godišnje 
finansijske izveštaje do kraja prethodne poslovne godine za dve uzastopne 
poslovne godine koje prethode godini u kojoj se podnose finansijski izveštaji;
11) društvo ne dostavi nadležnom registru početni 
likvidacioni bilans u skladu sa zakonom kojim se uređuje računovodstvo;
12) u drugim slučajevima predviđenim zakonom.
*Službeni glasnik RS, broj 44/2018
Pokretanje postupka prinudne likvidacije 
Član 547.
Pre pokretanja postupka prinudne likvidacije, 
registrator koji vodi registar privrednih subjekata na internet stranici tog 
registra objavljuje obaveštenje o privrednom društvu kod koga su se stekli razlozi 
za prinudnu likvidaciju iz člana 546. ovog zakona sa pozivom tom privrednom 
društvu da u roku od 90 dana od dana objavljivanja tog obaveštenja, otkloni 
navedene razloge koje je u skladu sa ovim zakonom moguće otkloniti i registruje 
promene odgovarajućih podataka u skladu sa zakonom o registraciji.
Po isteku roka iz stava 1. ovog člana registrator koji 
vodi registar privrednih subjekata u slučajevima iz člana 546. ovog zakona po 
službenoj dužnosti donosi akt o pokretanju postupka prinudne likvidacije kojim 
društvo prevodi u status „u prinudnoj likvidaciji” i istovremeno objavljuje oglas 
o prinudnoj likvidaciji na internet stranici registra privrednih subjekata u 
neprekidnom trajanju od 60 dana.
Oglas iz stava 2. ovog člana sadrži:
1) dan objave oglasa;
2) poslovno ime i matični broj društva;
3) razlog prinudne likvidacije.
Uz poslovno ime društva iz stava 2. ovog člana, dodaje 
se oznaka: „u prinudnoj likvidaciji”.
*Službeni glasnik RS, broj 44/2018
Status društva u postupku prinudne likvidacije
*Službeni glasnik RS, broj 44/2018
Član 547a
Od dana objavljivanja oglasa o prinudnoj likvidaciji, 
organi društva nastavljaju sa radom, a društvo ne može preduzimati nove poslove 
već samo završavati započete poslove, uključujući i izmirenje dospelih obaveza, 
kao i plaćanja za tekuće obaveze društva i obaveze prema zaposlenima.
Za vreme prinudne likvidacije društva ne isplaćuje se 
učešće u dobiti, odnosno dividenda, niti se imovina društva raspodeljuje 
članovima društva pre brisanja društva iz registra.
Od dana pokretanja postupka prinudne likvidacije svi 
sudski i upravni postupci u odnosu na društvo koje je u prinudnoj likvidaciji 
prekidaju se. 
Prekinuti postupci iz stava 3. ovog člana, mogu se 
nastaviti nakon brisanja društva iz registra, na zahtev članova, odnosno 
poverilaca brisanog društva u skladu sa članom 548. ovog zakona.
Od dana objavljivanja oglasa o prinudnoj likvidaciji 
društvo ne može registrovati promene podataka u registru privrednih subjekata.
*Službeni glasnik RS, broj 44/2018
Okončanje postupka prinudne likvidacije
*Službeni glasnik RS, broj 44/2018
Član 547b
Nakon isteka roka iz 
člana 547. stav 2. ovog zakona, registrator koji vodi registar privrednih 
subjekata, u daljem roku od 30 dana, po službenoj dužnosti donosi akt o brisanju 
društva i briše društvo iz registra, u skladu sa zakonom o registraciji.
*Službeni glasnik RS, broj 44/2018
Posledice brisanja društva iz registra u slučaju prinudne likvidacije 

Član 548. 
Imovina brisanog društva postaje imovina članova društva u srazmeri sa 
njihovim udelima u kapitalu društva, a u slučaju ortačkog društva koje nema 
kapital raspodeljuje se na jednake delove između ortaka. 
Članovi društva svoje odnose u pogledu imovine iz stava 1. ovog člana uređuju 
ugovorom, pri čemu svaki član društva može tražiti da nadležni sud u 
vanparničnom postupku izvrši podelu te imovine. 
Nakon brisanja društva iz registra privrednih subjekata, članovi brisanog 
društva odgovaraju za obaveze društva u skladu sa odredbama člana 545. ovog 
zakona o odgovornosti članova društva u slučaju likvidacije. 
Izuzetno od stava 3. ovog člana, kontrolni član društva s ograničenom 
odgovornošću i kontrolni akcionar akcionarskog društva odgovara neograničeno 
solidarno za obaveze društva i nakon brisanja društva iz registra. 

Potraživanja poverilaca društva prema članovima društva iz stava 4. ovog člana 
zastarevaju u roku od tri godine od dana brisanja društva iz registra. 

DEO DESETI 
POVEZIVANJE PRIVREDNIH DRUŠTAVA 
1. Osnovna pravila 
Načini povezivanja društava 
Član 549. 
Društva se mogu povezivati putem: 
1) učešća u osnovnom kapitalu ili ortačkim udelima (društva povezana 
kapitalom); 
2) ugovora (društva povezana ugovorom); 
3) kapitala i ugovora (mešovito povezana društva). 
Zabranjeno je povezivanje privrednih društava suprotno propisima kojima se 
uređuje zaštita konkurencije. 
Vrste povezanih društava 
Član 550. 
Privredna društva povezivanjem u smislu člana 549. ovog zakona formiraju: 

1) grupu društava (koncern); 
2) holding; 
3) društva sa uzajamnim učešćem u kapitalu. 
Grupa društava 
Član 551. 
Grupa društava postoji kada kontrolno društvo pored upravljanja zavisnim 
društvima obavlja i druge delatnosti. 
Grupu društava čine: 
1) kontrolno društvo i jedno ili više kontrolisanih društava kojima upravlja 
kontrolno društvo (faktička grupa) ili 
2) kontrolno društvo i jedno ili više kontrolisanih društava koja su 
zaključila ugovor o kontroli i upravljanju (ugovorna grupa) ili 
3) društva koja nisu u međusobno zavisnom položaju, a kojima se upravlja na 
jedinstven način (grupa sa odnosima ravnopravnosti). 
Holding društvo 
Član 552. 
Holding društvo je društvo koje kontroliše jedno ili više društava i koje za 
isključivu delatnost ima upravljanje i finansiranje tih društava. 
Društva sa uzajamnim učešćem u kapitalu 
Član 553. 
Društva sa uzajamnim učešćem u kapitalu su društva od kojih svako od tih 
društava poseduje značajno učešće u kapitalu drugog društva. 
2. Ugovori o kontroli i upravljanju 
2.1. Pojam, zaključenje, izmene i prestanak 
Pojam 
Član 554. 
Ugovor o kontroli i upravljanju je ugovor kojim društvo poverava upravljanje i 
vođenje poslova drugom društvu. 
Ako društva koja čine grupu sa odnosima ravnopravnosti u smislu člana 551. 
stav 2. tačka 3) ovog zakona zaključe ugovor kojim se uspostavlja upravljanje na 
jedinstven način, takav ugovor se ne smatra ugovorom o kontroli i upravljanju u 
smislu ovog zakona. 
Zaključenje ugovora 
Član 555. 
Ugovor o kontroli i upravljanju zaključuje se u pisanoj formi i mora biti 
odobren od strane skupštine svakog društva koje ga je zaključilo tročetvrtinskom 
većinom glasova prisutnih akcionara, ako statutom nije određena veća većina. 

U slučaju ortačkog ili komanditnog društva, ugovor o kontroli i upravljanju 
odobravaju svi ortaci, odnosno komplementari, ako osnivačkim aktom nije 
drugačije određeno. 
Odbor direktora, odnosno nadzorni odbor ako je upravljanje društvom dvodomno, 
sastavljaju izveštaj za skupštinu prilikom podnošenja ugovora o kontroli i 
upravljanju na odobrenje skupštini, u kome moraju navesti i finansijske podatke i 
podatke o poslovanju društava sa kojima ugovor treba da bude zaključen. 

U izveštaju iz stava 3. ovog člana obrazlažu se pravni i ekonomski razlozi za 
zaključenje ugovora i njegov sadržaj, uključujući i iznos naknade za upravljanje, 
odnosno način njenog određivanja. 
Izveštaj iz stava 3. ovog člana može biti sastavljen kao zajednički izveštaj 
za sva društva koja zaključuju ugovor. 
Ugovor o kontroli i upravljanju registruje se u skladu sa zakonom o 
registraciji i ne može stupiti na snagu pre dana registracije. 
Oglas o zaključenju ugovora o kontroli i upravljanju objavljuje se na internet 
stranici registra privrednih subjekata danom registracije tog ugovora, u trajanju 
od najmanje 90 dana od dana objavljivanja. 
Izmena i prestanak ugovora 
Član 556. 
Ugovor o kontroli i upravljanju menja se po postupku po kojem je i zaključen. 

Ako drugačije nije ugovoreno, a ugovor o kontroli i upravljanju je zaključen na 
neodređeno vreme, svaka od ugovornih strana ima pravo da ugovor raskine samo sa 
danom završetka poslovne godine ili drugog ugovorenog obračunskog perioda, 
obaveštenjem o raskidu koje je u obavezi da svim ostalim ugovornim stranama 
dostavi u pisanoj formi najmanje 30 dana pre isteka poslovne godine, odnosno 
drugog ugovorenog obračunskog perioda. 
Prestanak ugovora o kontroli i upravljanju po bilo kom osnovu registruje se u 
skladu sa zakonom o registraciji, i objavljuje se na način iz člana 555. stav 7. 
ovog zakona. 
Oglas iz stava 3. ovog člana mora sadržati i obaveštenje poveriocima o njihovom 
pravu da od kontrolnog društva zahtevaju odgovarajuću zaštitu u pogledu naplate 
svojih potraživanja prema kontrolisanom društvu. 
2.2. Prava, obaveze i odgovornosti iz ugovora o kontroli i upravljanju 

Obavezujuća uputstva 
Član 557. 
U slučaju postojanja ugovora o kontroli i upravljanju, kontrolno društvo ima 
pravo da daje obavezujuća uputstva zavisnom društvu o načinu vođenja poslova, 
rukovodeći se interesima grupe. 
Ako je za sprovođenje određenog uputstva iz stava 1. ovog člana potrebna 
odluka ili odobrenje odbora direktora kontrolisanog društva, odnosno nadzornog 
odbora ako je upravljanje zavisnim društvom dvodomno, a ta odluka ili odobrenje 
nisu dati u razumnom roku, direktor, odnosno izvršni odbor kontrolisanog društva 
dužan je da o tome obavesti kontrolno društvo bez odlaganja, ako drugačije nije 
predviđeno ugovorom o upravljanju i kontroli. 
U slučaju iz stava 2. ovog člana, uputstvo može biti ponovljeno samo uz 
saglasnost odbora direktora kontrolnog društva, odnosno nadzornog odbora ako je 
upravljanje kontrolnim društvom dvodomno. 
Odgovornost direktora kontrolnog društva 
Član 558. 
Direktori kontrolnog društva dužni su da uputstva kontrolisanom društvu iz 
člana 557. ovog zakona daju sa pažnjom dobrog privrednika, pri čemu se odredbe 
čl. 63. do 80. ovog zakona o posebnim dužnostima direktora shodno primenjuju na 
direktore kontrolnog društva i u odnosu na kontrolisano društvo. 
Isključenje odgovornosti direktora kontrolisanog društva 
Član 559. 
Direktori, odnosno članovi nadzornog odbora ne odgovaraju za štetu koja je 
nastala kao posledica povrede posebnih dužnosti prema društvu iz čl. 63. do 80. 
ovog zakona ako su postupali po uputstvima iz člana 557. ovog zakona. 

Odgovornost kontrolnog društva 
Član 560. 
Кontrolno društvo odgovara za štetu koju je pretrpelo kontrolisano društvo 
usled postupanja po obavezujućim uputstvima iz člana 557. stav 1. ovog zakona. 

2.3. Zaštita akcionara i poverilaca kontrolisanog društva 
Isplata naknade 
Član 561. 
Naknada po osnovu ugovora o kontroli i upravljanju ne može se isplatiti ako je 
kontrolisano društvo poslovalo sa gubitkom. 
U slučaju iz stava 1. ovog člana, naknada za period tokom kojeg je 
kontrolisano društvo poslovalo sa gubitkom može se isplatiti u godini kada je 
kontrolisano društvo ostvarilo dobit. 
Na potraživanje naknade iz stava 1. ovog člana ne obračunava se kamata. 

Primerena naknada spoljnim akcionarima 
Član 562. 
Spoljni akcionar u smislu ovog zakona je svaki akcionar kontrolisanog društva 
koji nije kontrolno društvo, niti je akcionar kontrolnog društva. 

Ugovorom o kontroli i upravljanju mora se odrediti primerena naknada po akciji 
koju je kontrolno društvo dužno da plaća spoljnim akcionarima na godišnjem nivou. 

Naknada iz stava 2. ovog člana određuje se prema proceni buduće prosečne 
očekivane dividende po akciji za naredne tri poslovne godine, koju bi društvo 
isplatilo kada ne bi bio zaključen ugovor o kontroli i upravljanju, a najmanje u 
visini prosečne dividende po akciji za prethodne tri poslovne godine. 

Ako je kontrolno društvo jedini akcionar podređenog društva ugovorom o 
kontroli i upravljanju ne predviđa se naknada iz stava 2. ovog člana. 

Za izmene ili prestanak ugovora o kontroli i upravljanju kojim se menja naknada 
manjinskim akcionarima neophodna je saglasnost tih akcionara koju oni daju kao 
posebna klasa akcija. 
Ispitivanje primerenosti naknade od strane suda 
Član 563. 
Spoljni akcionar podređenog društva može u roku od tri meseca od dana 
registracije ugovora o kontroli i upravljanju, odnosno njegovih izmena, u skladu sa 
zakonom o registraciji tražiti da nadležni sud u vanparničnom postupku odredi 
primerenu naknadu ako smatra da je naknada određena ugovorom neprimerena. 

Ako sud postupajući po zahtevu iz stava 1. ovog člana odredi naknadu u višem 
iznosu od ugovorene, kontrolno društvo ima pravo na raskid ugovora o kontroli i 
upravljanju u roku od tri meseca od dana pravnosnažnosti odluke suda, bez otkaznog 
roka. 
Pravo na prodaju akcija 
Član 564. 
Ugovor o kontroli i upravljanju mora predviđati pravo spoljnih akcionara da 
svoje akcije prodaju kontrolnom društvu po ceni koja odgovara tržišnoj vrednosti 
akcija utvrđenoj u skladu sa članom 57. ovog zakona. 
Umesto isplate cene iz stava 1. ovog člana, ugovor o kontroli i upravljanju 
može predvideti pravo na zamenu akcija za akcije kontrolnog društva, u srazmeri 
koja je određena ugovorom. 
Srazmera iz stava 2. ovog člana mora odgovarati srazmeri u kojoj bi se vršila 
zamena akcija kontrolisanog društva za akcije kontrolnog društva u slučaju 
pripajanja kontrolisanog društva kontrolnom društvu. 
U slučaju iz stava 2. ovog člana može se predvideti i doplata u novcu spoljnim 
akcionarima, na koju se primenjuju odredbe o doplati u novcu kod statusnih 
promena. 
Ugovor o kontroli i upravljanju koji ne predviđa pravo iz stava 1. ovog člana 
ili ne određuje cenu iz stava 1. ovog člana ništav je. 
Ispitivanje primerenosti cene od strane suda 
Član 565. 
Spoljni akcionar koji smatra da cena iz člana 564. stav 1. ovog zakona ili 
srazmera iz člana 564. stav 2. ovog zakona nije primerena može u roku od tri 
meseca od dana registracije ugovora o kontroli i upravljanju, odnosno njegovih 
izmena, u skladu sa zakonom o registraciji tražiti da nadležni sud u 
vanparničnom postupku odredi primerenu cenu, odnosno srazmeru. 
Ako sud po zahtevu spoljnog akcionara odredi višu cenu ili povoljniju srazmeru 
za spoljne akcionare, društvo je u obavezi da odluku suda odmah po 
pravnosnažnosti objavi na svojoj internet stranici i da je dostavi registru 
privrednih subjekata radi objavljivanja na internet stranici tog registra. 

Odluka suda iz stava 2. ovog člana obavezuje društvo u odnosu na sve spoljne 
akcionare. 
Zaštita poverilaca 
Član 566. 
Ako ugovor o kontroli i upravljanju prestane da važi, kontrolno društvo je u 
obavezi da poveriocu kontrolisanog društva na njegov pisani zahtev podnet u roku 
od šest meseci po prestanku važnosti tog ugovora pruži odgovarajuću zaštitu za 
naplatu njegovih potraživanja koja su nastala pre registracije prestanka važnosti 
tog ugovora u skladu sa zakonom o registraciji.

Pravo na odgovarajuću zaštitu nemaju poverioci kontrolisanog društva čija su 
potraživanja obezbeđena ili koja bi u slučaju stečaja kontrolisanog društva bila 
u prvom ili drugom isplatnom redu u smislu zakona kojim se uređuje stečaj. 

DEO JEDANAESTI 
OGRANAК PRIVREDNOG DRUŠTVA I PREDSTAVNIŠTVO STRANOG PRIVREDNOG DRUŠTVA 

1. Ogranak privrednog društva 
Pojam ogranka 
Član 567. 
Ogranak privrednog društva (u daljem tekstu: ogranak) je izdvojeni 
organizacioni deo privrednog društva na teritoriji 
Republike Srbije preko koga društvo obavlja delatnost u 
skladu sa zakonom. 
Ogranak nema svojstvo pravnog lica, a u pravnom prometu istupa u ime i za 
račun privrednog društva. 
Privredno društvo neograničeno odgovara za obaveze prema trećim licima koje 
nastanu u poslovanju njegovog ogranka. 
*Službeni glasnik RS, broj 44/2018
Obrazovanje ogranka 
Član 568. 
Ogranak se obrazuje odlukom koju donosi skupština, odnosno ortaci ili 
komplementari, ako osnivačkim aktom, odnosno statutom nije drugačije određeno. 

Odluka iz stava 1. ovog člana sadrži naročito: 
1) poslovno ime i matični broj društva; 
2) adresu ogranka; 
3) pretežnu delatnost ogranka, koja se može razlikovati od pretežne 
delatnosti društva; 
4) lično ime, odnosno poslovno ime zastupnika ogranka i obim ovlašćenja 
zastupnika, ako je zastupnik ogranka različit od zastupnika društva. 

Registracija ogranka 
Član 569.
Ogranak domaćeg i stranog privrednog društva 
registruje se u skladu sa zakonom o registraciji.
U registru se registruju promene podataka i prestanak, 
odnosno brisanje ogranka iz registra, u skladu sa zakonom o registraciji.
*Službeni glasnik RS, broj 44/2018
Dejstvo registracije zastupnika ogranka 
Član 570. 
Ako je zastupnik ogranka registrovan u skladu sa zakonom o registraciji, to 
lice smatra se zastupnikom celog privrednog društva i na pitanja u vezi sa 
dejstvom ograničenja ovlašćenja za zastupanje prema trećim licima shodno se 
primenjuju odredbe člana 33. ovog zakona. 
Upotreba poslovnog imena i drugih podataka 
Član 571. 
U pravnom prometu ogranak nastupa pod poslovnim imenom društva, uz navođenje: 

1) da je reč o ogranku; 
2) adrese ogranka, ako se razlikuje od adrese sedišta društva; 

3) naziva ogranka, ako ga ima. 
Na upotrebu poslovnog imena i drugih podataka u dokumentima ogranka shodno se 
primenjuju odredbe iz člana 25. ovog zakona koje se odnose na upotrebu poslovnog 
imena i drugih podataka u dokumentima društva. 
Na naziv ogranka shodno se primenjuju odredbe čl. 27. 
do 29. ovog zakona.
*Službeni glasnik RS, broj 44/2018
Prestanak ogranka 
Član 572. 
Ogranak prestaje: 
1) odlukom koju donosi skupština, odnosno ortaci ili komplementari, ako 
osnivačkim aktom, odnosno statutom nije drugačije određeno; 
2) prestankom postojanja privrednog društva u čijem je sastavu, 
osim ako u slučaju statusne promene postoji odluka pravnog sledbenika osnivača 
ogranka o nastavku rada ogranka. 

*Službeni glasnik RS, broj 44/2018
Specifičnost u vezi sa ogrankom stranog privrednog društva 
Član 573. 
Ogranak stranog privrednog društva je njegov izdvojeni organizacioni deo preko 
koga to društvo obavlja delatnost u Republici Srbiji u skladu sa zakonom. 

Na delatnosti ogranka stranog privrednog društva shodno se primenjuju odredbe 
člana 4. ovog zakona. 
Odluka o obrazovanju ogranka iz stava 1. ovog člana sadrži naročito: 

1) naziv i adresu ogranka; 
2) pretežnu delatnost ogranka; 
3) lično ime, odnosno poslovno ime zastupnika ogranka i obim ovlašćenja 
zastupnika; 
4) naziv i sedište registra u kom je osnivač ogranka registrovan; 

5) naziv, pravnu formu i sedište osnivača ogranka; 
6) matični/registarski broj osnivača ogranka; 
7) lično ime, odnosno poslovno ime zastupnika osnivača ogranka; 

8) podatak o registrovanom kapitalu osnivača, ako se prema pravu države u 
kojoj je registrovan osnivač takav podatak registruje;
9) adresu za prijem elektronske pošte.
Prilikom registracije ogranka iz stava 1. ovog člana 
registruju se podaci iz stava 3. ovog člana i finansijski izveštaji osnivača ako 
su sastavljeni, podvrgnuti reviziji i obelodanjeni na osnovu prava države po kojem 
osnivač ima tu obavezu.
*Službeni glasnik RS, broj 44/2018
2. Predstavništvo stranog privrednog društva 
Pojam predstavništva stranog privrednog društva 
Član 574. 
Predstavništvo stranog privrednog društva (u daljem tekstu: predstavništvo) je 
njegov izdvojen organizacioni deo koji može obavljati prethodne i pripremne radnje 
u cilju zaključenja pravnog posla tog društva. 
Predstavništvo nema svojstvo pravnog lica. 
Predstavništvo može zaključivati samo pravne poslove u vezi svog tekućeg 
poslovanja. 
Strano privredno društvo odgovara za obaveze prema trećim licima koje nastanu 
u poslovanju njegovog predstavništva. 
Obrazovanje predstavništva 
Član 575. 
Predstavništvo se obrazuje odlukom nadležnog organa stranog privrednog 
društva. 
Odluka iz stava 1. ovog člana obavezno sadrži: 
1) naziv i sedište registra u kom je osnivač predstavništva registrovan; 

2) naziv, pravnu formu i sedište osnivača predstavništva; 
3) matični/registarski broj osnivača predstavništva; 
4) lično ime, odnosno poslovno ime zastupnika osnivača predstavništva; 

5) adresu predstavništva; 
6) lično ime, odnosno poslovno ime zastupnika predstavništva;
7) adresu za prijem elektronske pošte.
*Službeni glasnik RS, broj 44/2018
Prestanak predstavništva 
Član 576. 
Predstavništvo prestaje: 
1) odlukom o prestanku predstavništva; 
2) prestankom postojanja osnivača predstavništva, 
osim ako u slučaju statusne promene postoji odluka pravnog sledbenika osnivača 
predstavništva o nastavku rada predstavništva. 
*Službeni glasnik RS, broj 44/2018
Registracija predstavništva 
Član 577. 
Predstavništvo se obavezno registruje u skladu sa zakonom o registraciji. 

Prilikom registracije predstavništva registruju se podaci iz člana 575. stav 
2. ovog zakona, a u skladu sa zakonom o registraciji registruje se i: 

1) promene podataka iz člana 575. stav 2. ovog zakona; 
2) prestanak predstavništva. 
DEO JEDANAESTI A
EVROPSКO DRUŠTVO
*Službeni glasnik RS, broj 44/2018
1. Osnovne odredbe
*Službeni glasnik RS, broj 44/2018
Pojam
*Službeni glasnik RS, broj 44/2018
Član 577a
U Republici Srbiji može se osnovati Evropsko 
akcionarsko društvo (Societas Europea).
Evropsko akcionarsko društvo (u daljem tekstu: evropsko 
društvo) osniva se u pravnoj formi akcionarskog društva, čiji je osnovni kapital 
podeljen na akcije koje ima jedan ili više akcionara, koji ne odgovaraju za 
obaveze društva, osim u slučajevima iz člana 18. ovog zakona.
*Službeni glasnik RS, broj 44/2018
Shodna primena
*Službeni glasnik RS, broj 44/2018
Član 577b
Na pitanja koja nisu propisana odredbama ovog dela 
zakona, primenjuju se odredbe ovog zakona koje se odnose na akcionarsko društvo.
*Službeni glasnik RS, broj 44/2018
Sticanje svojstva pravnog lica
*Službeni glasnik RS, broj 44/2018
Član 577v
Evropsko društvo koje se osniva na teritoriji 
Republike Srbije stiče svojstvo pravnog lica registracijom u registar privrednih 
subjekata u skladu sa zakonom o registraciji.
Pravna forma evropskog društva se u poslovnom imenu 
označava latiničkom oznakom: „SE”.
*Službeni glasnik RS, broj 44/2018
Način osnivanja evropskog društva
*Službeni glasnik RS, broj 44/2018
Član 577g
Evropsko društvo na teritoriji Republike Srbije može 
se osnovati: 
1) pripajanjem, odnosno spajanjem akcionarskih društava, 
od kojih je najmanje jedno registrovano na teritoriji Republike Srbije, a drugo 
na teritoriji druge države članice, pri čemu se:
(1) jedno ili više akcionarskih društava pripajaju 
akcionarskom društvu registrovanom na teritoriji Republike Srbije, prenošenjem na 
to društvo celokupne imovine i obaveza, čime društva koja se pripajaju prestaju 
da postoje bez sprovođenja postupka likvidacije, a društvo sticalac menja pravnu 
formu u formu evropskog društva, ili
(2) dva ili više društava spajaju uz osnivanje 
evropskog društva prenošenjem na to društvo celokupne imovine i obaveza, čime 
društva koja se spajaju prestaju da postoje bez sprovođenja postupka likvidacije;
2) kao holding koga osnivaju:
(1) najmanje dva društva, od kojih je najmanje jedno, 
društvo iz člana 139. ili člana 245. ovog zakona registrovano na teritoriji 
Republike Srbije i najmanje jedno, društvo kapitala registrovano na teritoriji 
druge države članice, ili
(2) najmanje dva društva iz člana 139. ili člana 245. 
ovog zakona registrovana na teritoriji Republike Srbije od kojih svako, u 
periodu od najmanje dve godine, na teritoriji druge države članice ima 
registrovan ogranak ili kontrolisano društvo čiji je isključivi vlasnik;
3) osnivanjem kontrolisanog društva u formi evropskog 
društva, koga osnivaju:
(1) najmanje dva društva, od kojih je najmanje jedno, 
društvo iz člana 139. ili člana 245. ovog zakona registrovano na teritoriji 
Republike Srbije i najmanje jedno, društvo kapitala registrovano na teritoriji 
druge države članice, ili
(2) najmanje dva društva iz člana 139. ili člana 245. 
ovog zakona registrovana na teritoriji Republike Srbije od kojih svako, u 
periodu od najmanje dve godine, na teritoriji druge države članice ima 
registrovan ogranak ili kontrolisano društvo čiji je isključivi vlasnik;
4) promenom pravne forme akcionarskog društva koje u 
periodu od najmanje dve godine, na teritoriji druge države članice ima 
registrovano kontrolisano društvo čiji je isključivi vlasnik.
U slučaju iz stava 1. tačka 2) ovog člana društva koja 
osnivaju evropsko društvo kao holding, nastavljaju da postoje.
Promena pravne forme u slučaju iz stava 1. tačka 4) 
ovog člana ne utiče na pravni subjektivitet akcionarskog društva i nema za 
posledicu osnivanje novog pravnog lica.
*Službeni glasnik RS, broj 44/2018
Osnovni kapital
*Službeni glasnik RS, broj 44/2018
Član 577d
Osnovni kapital evropskog društva izražava se u evrima 
i iznosi najmanje 120.000 evra u dinarskoj protivvrednosti po srednjem kursu 
Narodne banke Srbije na dan uplate.
Na osnovni kapital evropskog društva, povećanje i 
smanjenje osnovnog kapitala, akcije i druge hartije od vrednosti primenjuju se 
odredbe ovog zakona kojima se uređuju akcionarska društva.
*Službeni glasnik RS, broj 44/2018
Osnivački akt i statut
*Službeni glasnik RS, broj 44/2018
Član 577đ
Osnivački akt je konstitutivni akt evropskog društva.
Evropsko društvo pored osnivačkog akta ima i statut, 
kojim se uređuje upravljanje društvom i druga pitanja u skladu sa ovim zakonom. 
U osnivačkom aktu i statutu evropskog društva sedište 
društva određuje se u skladu sa odredbama člana 19. ovog zakona.
Izmene i dopune statuta donosi skupština evropskog 
društva dvotrećinskom većinom glasova svih akcionara sa pravom glasa.
Na osnivački akt i statut, ako je reč o elektronskom, 
odnosno digitalizovanom dokumentu, shodno se primenjuju odredbe člana 11. ovog 
zakona.
*Službeni glasnik RS, broj 44/2018
2. Osnivanje evropskog društva pripajanjem i spajanjem
*Službeni glasnik RS, broj 44/2018
Zajednički nacrt ugovora o pripajanju
*Službeni glasnik RS, broj 44/2018
Član 577e
Nadležni organi društava koja učestvuju u pripajanju 
pripremaju zajednički nacrt ugovora o pripajanju.
Zajednički nacrt ugovora o pripajanju sadrži naročito:
1) pravnu formu, poslovna imena i registrovana sedišta 
svih društava koja učestvuju u pripajanju, kao i poslovno ime i sedište evropskog 
društva;
2) podatke o srazmeri zamene akcija društva prenosioca 
za akcije u evropskom društvu, kao i visinu novčanog plaćanja ako postoji;
3) način preuzimanja akcija u evropskom društvu i datum 
od koga te akcije daju pravo učešća u dobiti evropskog društva i sve pojedinosti 
u vezi tog prava;
4) datum od koga se transakcije društva prenosioca 
smatraju, u računovodstvene svrhe, transakcijama obavljenim u ime evropskog 
društva;
5) očekivane posledice pripajanja na zaposlene društva 
prenosioca;
6) prava koja evropsko društvo daje akcionarima 
društva koji imaju posebna prava, kao i imaocima drugih hartija od vrednosti, 
odnosno mere koje se u odnosu na ta lica predlažu;
7) sve posebne pogodnosti koje se odobravaju članovima 
nadležnih organa iz stava 1. ovog člana društava koja učestvuju u pripajanju, kao 
i stručnim licima koja ocenjuju zajednički nacrt ugovora o pripajanju i sačinjavaju 
izveštaje o tome;
8) predlog osnivačkog akta i statuta evropskog 
društva;
9) ako je to odgovarajuće, informacije o postupcima 
kojima se određuju uslovi za učestvovanje zaposlenih u odlučivanju i ostvarivanju 
drugih prava u evropskom društvu, u skladu sa propisima kojima se uređuje 
učestvovanje zaposlenih u odlučivanju;
10) procenu vrednosti imovine i visine obaveza koje se 
prenose na evropsko društvo i njihov opis, kao i način na koji se taj prenos vrši 
evropskom društvu;
11) datume finansijskih izveštaja koji predstavljaju 
osnov za pripajanje. 
Кad sve akcije u pripojenom društvu ima društvo 
sticalac, zajednički nacrt ugovora o pripajanju ne mora da sadrži podatke iz 
stava 2. tač. 2) i 3) ovog člana.
*Službeni glasnik RS, broj 44/2018
Objavljivanje
*Službeni glasnik RS, broj 44/2018
Član 577ž
Zajednički nacrt ugovora o pripajanju društvo objavljuje 
na svojoj internet stranici, ako je ima i dostavlja registru privrednih subjekata 
radi objavljivanja na internet stranici tog registra, najkasnije mesec dana pre 
dana održavanja sednice skupštine na kojoj se donosi odluka o pripajanju.
Uz zajednički nacrt ugovora o pripajanju, objavljuju se 
i:
1) podaci o registrima u kojima su upisana društva 
koja učestvuju u pripajanju i broj pod kojim su ta društva upisana u registar;
2) obaveštenje poveriocima i manjinskim akcionarima 
društava koja učestvuju u pripajanju o načinu na koji je predviđeno da mogu 
ostvariti svoja prava, kao i o vremenu i mestu gde mogu, bez naknade, izvršiti 
uvid u dokumente i akte iz člana 577e ovog zakona;
3) obaveštenje članovima društva, predstavnicima 
zaposlenih, odnosno zaposlenima, o vremenu i mestu gde mogu, bez naknade, 
izvršiti uvid u dokument iz člana 577z ovog zakona, i
4) obaveštenje članovima društva o vremenu i mestu gde 
mogu, bez naknade, izvršiti uvid u dokument iz člana 577i ovog zakona.
*Službeni glasnik RS, broj 44/2018
Izveštaj nadležnog organa društva
*Službeni glasnik RS, broj 44/2018
Član 577z
Nadležni organ svakog društva koje je registrovano na 
teritoriji Republike Srbije, a koje učestvuje u pripajanju, sačinjava izveštaj o 
pripajanju iz člana 494. ovog zakona, najkasnije mesec dana pre dana održavanja 
sednice skupštine na kojoj se donosi odluka o pripajanju.
*Službeni glasnik RS, broj 44/2018
Izveštaj revizora o pripajanju
*Službeni glasnik RS, broj 44/2018
Član 577i
Svako pojedinačno društvo koje učestvuje u pripajanju 
imenuje revizora radi revizije zajedničkog nacrta ugovora o pripajanju, koji 
sačinjava izveštaj o pripajanju najkasnije mesec dana pre dana održavanja sednice 
skupštine na kojoj se donosi odluka o pripajanju.
Ako nadležni organ društva koje je registrovano u 
Republici Srbiji, a koje učestvuje u pripajanju, ne imenuje revizora iz stava 1. 
ovog člana, na zahtev društva, nadležni sud, u vanparničnom postupku, imenuje 
revizora koji sačinjava revizorski izveštaj o pripajanju za to društvo.
Sva društva koja učestvuju u pripajanju mogu sporazumno 
imenovati jednog revizora, koji sačinjava zajednički izveštaj o pripajanju iz 
stava 1. ovog člana.
Izuzetno, izveštaj revizora o pripajanju ne sačinjava se 
ako se svi članovi društava koja učestvuju u pripajanju izričito saglase da se 
taj izveštaj ne sačinjava.
Sud iz stava 2. ovog člana, na zajednički zahtev svih 
društava koja učestvuju u pripajanju, imenuje revizora koji sačinjava zajednički 
izveštaj o pripajanju za sva društva i određuje rok u kome je revizor obavezan da 
ovaj izveštaj dostavi svim društvima koja učestvuju u pripajanju.
Revizor sačinjava izveštaj o pripajanju u pisanoj formi, 
koji sadrži mišljenje o tome da li je srazmera u skladu sa kojom se vrši zamena 
akcija pravična i primerena, kao i obrazloženje u okviru kojeg je dužan da navede 
naročito:
1) koji su metodi procene vrednosti primenjeni prilikom 
utvrđivanja predložene srazmere zamene akcija i koji su ponderi dodeljeni 
vrednostima dobijenim primenom tih metoda;
2) da li su primenjeni metodi i ponderi dodeljeni 
vrednostima dobijenim primenom tih metoda primereni okolnostima tog slučaja, kao 
i kakva bi srazmera zamene akcija bila da su dodeljeni drugačiji ponderi;
3) koje okolnosti su otežavale procenu vrednosti i 
obavljanje revizije, ako ih je bilo.
*Službeni glasnik RS, broj 44/2018
Usvajanje na skupštini
*Službeni glasnik RS, broj 44/2018
Član 577j
Na skupštini svakog od društava koja učestvuju u 
pripajanju, nakon upoznavanja sa izveštajima iz čl. 577z i 577i ovog zakona, kao i 
mišljenjem predstavnika zaposlenih na izveštaj iz člana 577z ovog zakona, ako je 
dostavljeno, odlučuje se o usvajanju zajedničkog nacrta ugovora o pripajanju. 
Skupština svakog od društava koja učestvuju u 
pripajanju ima pravo da sprovođenje pripajanja uslovi hitnim postizanjem sporazuma o 
načinu učestvovanja zaposlenih u odlučivanju u evropskom društvu.
Кada je društvo sa teritorije Republike Srbije društvo 
koje se pripaja, a u postupku pripajanja učestvuju društva koja imaju 
registrovano sedište u drugim državama članicama u kojima nije propisana 
mogućnost vođenja sudskih postupaka ispitivanja srazmere zamene akcija, kao i 
sudskih postupaka u vezi sa ostvarivanjem posebnih prava akcionara koji ne 
sprečavaju registraciju pripajanja, postupak pripajanja će se sprovesti samo u 
slučaju da skupštine tih društava izričito prihvate mogućnost vođenja takvih 
postupaka u Republici Srbiji.
Odluka suda iz stava 3. ovog člana obavezuje evropsko 
društvo i sve njegove akcionare.
Zajednički nacrt ugovora o pripajanju smatra se 
ugovorom o pripajanju kada ga usvoje skupštine svih društava koja učestvuju u 
pripajanju.
*Službeni glasnik RS, broj 44/2018
Javnobeležnička isprava koja prethodi registraciji
*Službeni glasnik RS, broj 44/2018
Član 577 k
Na zahtev društva koje je registrovano na teritoriji 
Republike Srbije, a koje učestvuje u pripajanju, javni beležnik, u skladu sa 
zakonom kojim se uređuje javno beležništvo, izdaje javnobeležničku ispravu o 
tome da su sve radnje i aktivnosti u vezi sa pripajanjem sprovedene u skladu sa 
odredbama ovog zakona, odnosno da su ispunjeni svi propisani uslovi za pripajanje.
Javni beležnik je ovlašćen da od društva iz stava 1. 
ovog člana zatraži sve podatke, isprave i druge dokumente, kao i da preduzme sve 
ostale radnje za proveru ispunjenosti uslova za pripajanje.
U slučaju sudskih postupaka iz člana 577j stav 3. ovog 
zakona, javni beležnik u javnobeležničkoj ispravi iz stava 1. ovog člana 
obavezno navodi da su ti sudski postupci u toku.
*Službeni glasnik RS, broj 44/2018
Registracija
*Službeni glasnik RS, broj 44/2018
Član 577l
Ako se evropsko društvo registruje u Republici Srbiji, 
registracija se vrši u skladu sa zakonom o registraciji, s tim što se za ovu 
registraciju podnose i javnobeležnička isprava iz člana 577k ovog zakona i 
potvrda nadležnog organa druge države članice, u kojoj je registrovano društvo 
koje učestvuje u pripajanju, o ispunjenosti uslova za pripajanje u skladu sa pravom 
te države, koje ne mogu biti starije od šest meseci od dana njihovog izdavanja.
Evropsko društvo ne može se registrovati, ako nije 
zaključen sporazum o učestvovanju zaposlenih u evropskom društvu, u skladu sa 
propisima kojima se uređuje učestvovanje zaposlenih u odlučivanju u evropskom 
društvu.
Registar privrednih subjekata dužan je da, bez 
odlaganja, nadležnom organu druge države članice u kojoj je registrovano društvo 
koje učestvuje u pripajanju, dostavi obaveštenje o registraciji iz stava 1. ovog 
člana.
Ako je društvo koje se pripaja registrovano u 
Republici Srbiji, registracija brisanja tog društva iz registra privrednih 
subjekata vrši se u skladu sa zakonom o registraciji, s tim što se registracija 
brisanja ne može izvršiti pre prijema obaveštenja o izvršenoj registraciji 
evropskog društva od strane organa nadležnog za registraciju u državi članici u 
kojoj je registrovano evropsko društvo.
Ako je evropsko društvo registrovano u Republici 
Srbiji, pripajanje stupa na snagu danom registracije evropskog društva u registru 
privrednih subjekata.
Ako je društvo koje se pripaja registrovano u 
Republici Srbiji, pripajanje stupa na snagu danom registracije evropskog društva 
u registru druge države članice.
*Službeni glasnik RS, broj 44/2018
Pravne posledice osnivanja evropskog društva pripajanjem
*Službeni glasnik RS, broj 44/2018
Član 577lj
Osnivanjem evropskog društva pripajanjem nastupaju 
pravne posledice iz člana 505. ovog zakona.
Pravne posledice iz stava 1. ovog člana proizvode 
dejstvo danom registracije evropskog društva.
Ako je za prenos imovine i obaveza sa društva koje se 
pripaja na evropsko društvo, u skladu sa propisima država članica u kojima su 
registrovana društva koja učestvuju u pripajanju, potrebno ispuniti posebne 
uslove, odnosno postupke i procedure da bi taj prenos proizveo pravno dejstvo 
prema trećim licima, te uslove, odnosno postupke i procedure ispunjavaju društva 
koja učestvuju u pripajanju ili evropsko društvo.
*Službeni glasnik RS, broj 44/2018
Pojednostavljeni postupak osnivanja evropskog društva 
pripajanjem
*Službeni glasnik RS, broj 44/2018
Član 577m
Кada u osnivanju evropskog društva pripajanjem učestvuje 
društvo sticalac koje je registrovano na teritoriji Republike Srbije i jedini je 
član društva koje se pripaja, skupština društva sticaoca ne donosi odluku o 
usvajanju zajedničkog nacrta ugovora o pripajanju, a zajednički nacrt ugovora o 
pripajanju ne sadrži podatke iz člana 577e stav 2. tač. 2) i 3) ovog zakona.
U slučaju iz stava 1. ovog člana, ne sačinjava se 
izveštaj revizora o pripajanju iz člana 577i ovog zakona.
Кada u osnivanju evropskog društva pripajanjem učestvuje 
društvo sticalac koje je registrovano na teritoriji Republike Srbije koje ima 
najmanje 90% akcija u društvu koje se pripaja, ali ne i sve akcije i druge 
hartije od vrednosti koje daju pravo glasa, skupština društva sticaoca ne donosi 
odluku o usvajanju zajedničkog nacrta ugovora o pripajanju, osim u slučaju iz 
člana 501. stav 1. tačka 3) ovog zakona, a društvo koje se pripaja nije u 
obavezi da sačini izveštaj nadležnog organa društva iz člana 577z ovog zakona, 
kao ni izveštaj revizora o pripajanju iz člana 577i ovog zakona.
*Službeni glasnik RS, broj 44/2018
Učestvovanje zaposlenih u odlučivanju
*Službeni glasnik RS, broj 44/2018
Član 577n
Zaposleni u društvima koja učestvuju u pripajanju imaju 
pravo da učestvuju u odlučivanju u evropskom društvu koje je registrovano na 
teritoriji Republike Srbije, u skladu sa propisima kojima se uređuje učestvovanje 
zaposlenih u odlučivanju u evropskom društvu.
Zaposleni u društvu koje se pripaja i koje je 
registrovano na teritoriji Republike Srbije, imaju pravo da učestvuju u 
odlučivanju u evropskom društvu koje je registrovano na teritoriji druge države 
članice, u skladu sa propisima iz stava 1. ovog člana.
*Službeni glasnik RS, broj 44/2018
Ništavost registracije
*Službeni glasnik RS, broj 44/2018
Član 577nj
Nakon registracije evropskog društva u Republici 
Srbiji, registracija se ne može oglasiti ništavom.
*Službeni glasnik RS, broj 44/2018
Shodna primena
*Službeni glasnik RS, broj 44/2018
Član 577o
Odredbe ovog dela zakona o osnivanju evropskog društva 
pripajanjem shodno se primenjuju na osnivanje evropskog društva spajanjem.
Ako odredbama ovoga dela zakona nije drugačije 
propisano, na osnivanje evropskog društva pripajanjem, odnosno spajanjem shodno se 
primenjuju odredbe ovog zakona koje se odnose na statusne promene pripajanja i 
spajanja.
*Službeni glasnik RS, broj 44/2018
3. Osnivanje evropskog društva kao holdinga
*Službeni glasnik RS, broj 44/2018
Član 577p
Nadležni organi društava koja učestvuju u osnivanju 
evropskog društva kao holdinga (u daljem tekstu: holding), pripremaju zajednički 
plan osnivanja holdinga (u daljem tekstu: plan osnivanja).
Plan osnivanja, osim elemenata iz člana 577e ovog 
zakona, sadrži i planirani osnovni kapital holdinga, kao i planiranu srazmeru 
akcija, odnosno udela svakog društva koje učestvuje u osnivanju holdinga, a koje 
članovi moraju uložiti u osnivanje holdinga. Akcije, odnosno udeli koji se ulažu 
u osnivanje holdinga moraju činiti više od 50% akcija, odnosno udela koje daju 
pravo glasa.
Na objavljivanje plana osnivanja, izveštaj nadležnog 
organa, izveštaj revizora i usvajanje na skupštini shodno se primenjuju odredbe 
čl. 577ž do 577j ovog zakona.
U roku od tri meseca od dana usvajanja plana osnivanja 
na skupštini svakog od društava koja učestvuju u osnivanju holdinga, članovi 
svakog društva obaveštavaju društvo da li će uložiti svoje akcije, odnosno udele 
u holding.
Po isteku roka iz stava 4. ovog člana, ako su ispunjeni 
uslovi u pogledu minimalnog osnovnog kapitala, a prema srazmeri koja je utvrđena 
u planu osnivanja, kao i svi drugi uslovi, svako društvo je u obavezi da na 
svojoj internet stranici, kao i na internet stranici registra u kome je 
registrovano, objavi da su ispunjeni uslovi za osnivanje holdinga.
Članovi društava koji učestvuju u osnivanju holdinga, 
koji se u roku iz stava 4. ovog člana nisu izjasnili da li nameravaju da ulože 
svoje akcije, odnosno udele u holding, mogu se izjasniti u roku od mesec dana od 
dana objavljivanja obaveštenja iz stava 5. ovog člana.
Osnivački akt i statut holdinga usvajaju se po isteku 
roka iz stava 6. ovog člana.
*Službeni glasnik RS, broj 44/2018
Registracija
*Službeni glasnik RS, broj 44/2018
Član 577r
Ako se holding registruje u Republici Srbiji, 
registracija se vrši u skladu sa zakonom o registraciji, s tim što se za ovu 
registraciju podnose i javnobeležnička isprava iz člana 577k ovog zakona i 
potvrda nadležnog organa druge države članice, u kojoj je registrovano društvo 
koje učestvuje u osnivanju holdinga, o ispunjenosti uslova u skladu sa pravom te 
države, koje ne mogu biti starije od šest meseci od dana njihovog izdavanja.
*Službeni glasnik RS, broj 44/2018
4. Osnivanje kontrolisanog društva u formi evropskog društva
*Službeni glasnik RS, broj 44/2018
Opšta odredba
*Službeni glasnik RS, broj 44/2018
Član 577s
Na osnivanje kontrolisanog društva u formi evropskog 
društva, shodno se primenjuju odredbe ovog zakona koje se odnose na akcionarsko 
društvo, kao i odredbe čl. 577e do 577nj ovog zakona.
*Službeni glasnik RS, broj 44/2018
5. Osnivanje evropskog društva promenom pravne forme 
akcionarskog društva i promena pravne forme evropskog društva u akcionarsko 
društvo
*Službeni glasnik RS, broj 44/2018
Promena pravne forme akcionarskog društva u evropsko 
društvo
*Službeni glasnik RS, broj 44/2018
Član 577t
Jedan ili više direktora, odnosno odbor direktora 
akcionarskog društva koje je registrovano na teritoriji Republike Srbije, a menja 
pravnu formu u evropsko društvo, priprema plan promene pravne forme (u daljem 
tekstu: plan promene).
Plan promene naročito sadrži:
1) poslovno ime i adresu sedišta društva koje sprovodi 
postupak promene pravne forme;
2) predlog osnivačkog akta i statuta evropskog 
društva;
3) očekivane posledice promene pravne forme na 
zaposlene, kao i na učestvovanje zaposlenih u odlučivanju i ostvarivanju drugih 
prava u evropskom društvu;
4) planirani rok za promenu pravne forme;
5) prava za zaštitu akcionara i poverilaca.
Pored plana iz stava 1. ovog člana, jedan ili više 
direktora, odnosno odbor direktora najkasnije mesec dana pre dana održavanja 
sednice skupštine na kojoj se donosi odluka o promeni pravne forme, priprema i 
izveštaj o potrebi sprovođenja postupka promene pravne forme, koji obavezno 
sadrži razloge i analizu očekivanih efekata promene pravne forme i objašnjenje 
pravnih posledica promene pravne forme na akcionare i zaposlene.
Ako je upravljanje društvom dvodomno, akta i dokumente 
iz st. 1. i 2. ovog člana priprema jedan ili više direktora, odnosno izvršni 
odbor, a nadzorni odbor ih utvrđuje i dostavlja skupštini radi usvajanja.
Akcionarsko društvo iz stava 1. ovog člana imenuje 
revizora radi revizije plana promene, koji sačinjava izveštaj o promeni pravne 
forme, najkasnije mesec dana pre dana održavanja sednice skupštine na kojoj se 
donosi odluka o promeni pravne forme. Ako nadležni organ društva ne imenuje 
revizora, na zahtev društva, nadležni sud, u vanparničnom postupku, imenuje 
revizora koji sačinjava revizorski izveštaj o promeni pravne forme.
Revizor sačinjava izveštaj o promeni pravne forme u 
pisanoj formi, kojim potvrđuje da akcionarsko društvo raspolaže neto imovinom 
koja je jednaka najmanje njegovom osnovnom kapitalu uvećanom za rezerve, koje se 
ne raspoređuju.
Na objavljivanje plana promene, izveštaja o potrebi 
sprovođenja postupka promene pravne forme i revizorskog izveštaja o promeni 
pravne forme shodno se primenjuju odredbe člana 577ž ovog zakona.
Odluka o promeni pravne forme donosi se 
tročetvrtinskom većinom glasova prisutnih akcionara, ako statutom nije određena 
veća većina.
Prenos sedišta akcionarskog društva registrovanog na 
teritoriji Republike Srbije u drugu državu članicu ne može se vršiti istovremeno 
sa promenom pravne forme u evropsko društvo.
*Službeni glasnik RS, broj 44/2018
Registracija
*Službeni glasnik RS, broj 44/2018
Član 577ć
Registracija se vrši u 
skladu sa zakonom o registraciji, s tim što se za ovu registraciju podnose i 
javnobeležnička isprava iz člana 577k ovog zakona koja ne može biti starija od 
šest meseci od dana njenog izdavanja.
*Službeni glasnik RS, broj 44/2018
Promena pravne forme evropskog društva u akcionarsko 
društvo
*Službeni glasnik RS, broj 44/2018
Član 577u
Evropsko društvo registrovano na teritoriji Republike 
Srbije može promeniti pravnu formu u akcionarsko društvo.
Promena pravne forme iz stava 1. ovog člana može se 
sprovesti nakon isteka roka od dve godine od dana osnivanja, odnosno nakon 
usvajanja dva godišnja finansijska izveštaja.
Promena pravne forme iz stava 1. ovog člana ne utiče 
na pravni subjektivitet društva i nema za posledicu osnivanje novog pravnog lica.

Na promenu pravne forme evropskog društva u 
akcionarsko društvo shodno se primenjuju odredbe čl. 577t i 577ć ovog zakona.
*Službeni glasnik RS, broj 44/2018
6. Prenos sedišta evropskog društva
*Službeni glasnik RS, broj 44/2018
6.1. Prenos sedišta evropskog društva registrovanog na 
teritoriji Republike Srbije u drugu državu članicu
*Službeni glasnik RS, broj 44/2018
Plan prenosa i javnobeležnička potvrda
*Službeni glasnik RS, broj 44/2018
Član 577f
Jedan ili više direktora, odnosno odbor direktora 
evropskog društva koje je registrovano na teritoriji Republike Srbije, priprema 
plan prenosa sedišta.
Plan prenosa sedišta naročito sadrži:
1) poslovno ime i adresu sedišta evropskog društva;
2) predloženo novo sedište;
3) predlog izmena statuta evropskog društva;
4) očekivane posledice prenosa sedišta na zaposlene, 
kao i na učestvovanje zaposlenih u odlučivanju i ostvarivanju drugih prava u 
evropskom društvu;
5) planirani rok za prenos sedišta;
6) predviđena prava za zaštitu akcionara i poverilaca;
7) predviđenu novčanu naknadu za otkup akcija 
nesaglasnih akcionara.
Pored plana iz stava 2. ovog člana, jedan ili više 
direktora, odnosno odbor direktora evropskog društva najkasnije mesec dana pre 
dana održavanja sednice skupštine na kojoj se donosi odluka o prenosu sedišta u 
drugu državu članicu, priprema i izveštaj, koji obavezno sadrži razloge i 
analizu očekivanih efekata prenosa sedišta i objašnjenje pravnih posledica prenosa 
sedišta na akcionare i zaposlene.
Ako je upravljanje društvom dvodomno, izveštaj iz stava 
3. ovog člana dostavlja se nadzornom odboru na usvajanje pre podnošenja skupštini 
na odobrenje.
Plan prenosa sedišta evropsko društvo objavljuje na 
svojoj internet stranici, ako je ima i dostavlja registru privrednih subjekata 
radi objavljivanja na internet stranici tog registra najkasnije dva meseca pre 
dana održavanja sednice skupštine na kojoj se donosi odluka o prenosu sedišta.
Uz plan prenosa objavljuje se i obaveštenje akcionarima 
i poveriocima o načinu na koji je predviđeno da mogu ostvariti svoja prava, kao 
i o vremenu i mestu gde mogu, bez naknade, izvršiti uvid u dokumente i akte iz 
st. 2. i 3. ovog člana.
Odluka o prenosu sedišta donosi se dvotrećinskom 
većinom glasova prisutnih akcionara, ako osnivačkim aktom, odnosno statutom nije 
određena veća većina.
Na zahtev evropskog društva koje je registrovano na 
teritoriji Republike Srbije, a koje vrši prenos sedišta u drugu državu članicu, 
javni beležnik, u skladu sa zakonom kojim se uređuje javno beležništvo, izdaje 
javnobeležničku ispravu o tome da su sve radnje i aktivnosti u vezi sa prenosom 
sedišta sprovedene u skladu sa odredbama ovog zakona, odnosno da su ispunjeni svi 
propisani uslovi za prenos sedišta.
Pre izdavanja javnobeležničke isprave iz stava 8. ovog 
člana, evropsko društvo dokazuje da su interesi poverilaca i trećih lica u vezi 
sa obavezama evropskog društva nastalim pre objavljivanja plana prenosa sedišta 
zaštićeni u skladu sa odredbama ovog zakona.
Javni beležnik je ovlašćen da od evropskog društva 
zatraži sve podatke, isprave i druge dokumente, kao i da preduzme sve ostale 
radnje za proveru ispunjenosti uslova za prenos sedišta.
U slučaju sudskih postupaka u vezi sa ostvarivanjem 
posebnih prava nesaglasnih akcionara i zaštite poverilaca, javni beležnik u 
javnobeležničkoj ispravi iz stava 8. ovog člana obavezno navodi da su ti sudski 
postupci u toku.
*Službeni glasnik RS, broj 44/2018
Registracija
*Službeni glasnik RS, broj 44/2018
Član 577h
Planirani prenos sedišta evropskog društva registruje 
se u registru privrednih subjekata u skladu sa zakonom o registraciji, s tim što 
se za ovu registraciju podnose i:
1) javnobeležnička isprava iz člana 577f stav 8. ovog 
zakona, koja ne može biti starija od šest meseci od dana izdavanja, i
2) izjava direktora ili odbora direktora, odnosno 
izvršnog odbora da nisu nastupili stečajni razlozi u skladu sa zakonom kojim se 
uređuje stečaj, kao i da nisu nastupili razlozi za prinudnu likvidaciju u skladu 
sa ovim zakonom.
Registracija brisanja evropskog društva iz registra 
privrednih subjekata vrši se u skladu sa zakonom o registraciji, s tim što se 
registracija brisanja ne može izvršiti pre prijema obaveštenja o izvršenoj 
registraciji novog sedišta evropskog društva od strane organa nadležnog za 
registraciju u državi članici u koju se prenosi sedište.
Nakon prenosa sedišta evropskog društva u drugu državu 
članicu, tužba protiv evropskog društva koja se podnosi radi zaštite pravnog 
interesa nastalog iz pravnog posla pre prenosa sedišta, podnosi se nadležnom 
sudu u Republici Srbiji.
*Službeni glasnik RS, broj 44/2018
6.2. Prenos sedišta evropskog društva registrovanog na 
teritoriji druge države članice u Republiku Srbiju
*Službeni glasnik RS, broj 44/2018
Registracija
*Službeni glasnik RS, broj 44/2018
Član 577c
Ako se sedište evropskog društva prenosi u Republiku 
Srbiju, registracija se vrši u skladu sa zakonom o registraciji, s tim što se za 
ovu registraciju podnose i potvrda nadležnog organa države članice u kojoj je 
registrovano društvo koje prenosi sedište o ispunjenosti uslova za prenos 
sedišta, u skladu sa pravom te države, koja ne može biti starija od šest meseci 
od dana izdavanja.
Registar privrednih subjekata u Republici Srbiji, 
dužan je da bez odlaganja, nadležnom organu druge države članice u kojoj je 
registrovano evropsko društvo koje prenosi sedište, dostavi obaveštenje o 
registraciji iz stava 1. ovog člana, radi registracije brisanja evropskog društva 
iz registra nadležnog organa druge države članice.
Registracija prenosa sedišta evropskog društva iz 
druge države članice u Republiku Srbiju, stupa na snagu danom registracije 
prenosa sedišta evropskog društva u registru privrednih subjekata, s tim što se 
treća lica i dalje mogu pozivati na prethodno registrovano sedište, sve dok se ne 
izvrši brisanje društva iz prethodnog registra, osim ako evropsko društvo ne 
dokaže da su ta lica znala za novo registrovano sedište.
*Službeni glasnik RS, broj 44/2018
7. Upravljanje evropskim društvom
*Službeni glasnik RS, broj 44/2018
Član 577č
Upravljanje evropskim društvom koje je registrovano u 
Republici Srbiji može biti organizovano kao jednodomno ili dvodomno, u skladu sa 
odredbama člana 326. ovog zakona.
Na jednodomno upravljanje evropskim društvom shodno se 
primenjuju odredbe čl. 327. do 416. ovog zakona.
Izuzetno od odredaba stava 2. ovog člana, u evropskom 
društvu mora biti obrazovan odbor direktora, a sednice odbora direktora 
održavaju se najmanje jednom u tri meseca.
Na dvodomno upravljanje evropskim društvom shodno se 
primenjuju odredbe čl. 327. do 381. ovog zakona i odredbe čl. 417. do 467. ovog 
zakona.
Odredbe ovog zakona koje se odnose na skupštinu 
akcionarskog društva shodno se primenjuju i na skupštinu evropskog društva.
*Službeni glasnik RS, broj 44/2018
8. Prestanak evropskog društva i obaveza objavljivanja
*Službeni glasnik RS, broj 44/2018
Likvidacija i stečaj evropskog društva
*Službeni glasnik RS, broj 44/2018
Član 577dž
Odredbe ovog zakona o likvidaciji shodno se primenjuju 
i na likvidaciju evropskog društva.
Odredbe zakona kojim se uređuje stečaj shodno se 
primenjuju i na stečaj evropskog društva.
*Službeni glasnik RS, broj 44/2018
Objavljivanje u Službenom listu Evropske unije
*Službeni glasnik RS, broj 44/2018
Član 577 š
Registar privrednih subjekata u roku od mesec dana od 
dana registracije osnivanja evropskog društva, brisanja evropskog društva iz 
registra i prenosa sedišta, dostavlja Кancelariji za zvanična izdanja Evropskih 
zajednica obaveštenje o registrovanim podacima radi objavljivanja u „Službenom 
listu Evropske unije”.
*Službeni glasnik RS, broj 44/2018
DEO DVANAESTI 
POSLOVNA UDRUŽENJA 
Poslovno udruženje 
Član 578. 
Poslovno udruženje je pravno lice koje osnivaju dva ili više privrednih 
društava ili preduzetnika, radi postizanja zajedničkih interesa. 
Poslovno udruženje ne može obavljati delatnost radi sticanja dobiti, već samo 
radi postizanja zajedničkih interesa svojih članova. 
Pravna forma poslovnog udruženja se u poslovnom imenu označava sa: „poslovno 
udruženje” ili „p.u.” ili „pu”. 
Poslovno udruženje stiče svojstvo pravnog lica registracijom u skladu sa 
zakonom o registraciji. 
Promena pravne forme poslovnog udruženja
*Službeni glasnik RS, broj 99/2011
Član 579.
Poslovno udruženje ne može promeniti pravnu formu u 
formu privrednog društva.
*Službeni glasnik RS, broj 99/2011
Shodna primena propisa kojima se uređuje položaj udruženja
*Službeni glasnik RS, broj 99/2011
Član 580.
Na pitanja u vezi sa poslovnim udruženjima koja nisu 
uređena ovim zakonom shodno se primenjuju propisi kojima se uređuje položaj 
udruženja.
*Službeni glasnik RS, broj 99/2011
DEO DVANAESTI A
EVROPSКA EКONOMSКA INTERESNA GRUPACIJA
*Službeni glasnik RS, broj 44/2018
1. Osnovne odredbe
*Službeni glasnik RS, broj 44/2018
Pojam
*Službeni glasnik RS, broj 44/2018
Član 580a
U Republici Srbiji može se osnovati Evropska ekonomska 
interesna grupacija.
*Službeni glasnik RS, broj 44/2018
Pravni položaj
*Službeni glasnik RS, broj 44/2018
Član 580b
Evropska ekonomska interesna grupacija koja se osniva 
na teritoriji Republike Srbije (u daljem tekstu: grupacija) je pravno lice koje 
osnivaju najmanje dva privredna društva, preduzetnika, odnosno druga pravna ili 
fizička lica koja obavljaju poljoprivrednu ili drugu delatnost u skladu sa 
zakonom, od kojih je najmanje jedno registrovano na teritoriji Republike Srbije, 
a drugo na teritoriji druge države članice.
*Službeni glasnik RS, broj 44/2018
Cilj osnivanja i aktivnosti grupacije
*Službeni glasnik RS, broj 44/2018
Član 580v
Grupacija se osniva radi lakšeg ostvarivanja, razvoja, 
usklađivanja i zastupanja privrednih i drugih ekonomskih interesa i aktivnosti 
njenih članova.
Grupacija nema sopstvenu delatnost, a poslove i 
aktivnosti koje preduzima radi ostvarivanja cilja zbog kojeg je osnovana 
predstavlja dopunsku, odnosno pomoćnu aktivnost u obavljanju delatnosti njenih 
članova.
Cilj grupacije nije sticanje sopstvene dobiti.
Grupacija može imati predstavništvo u drugoj državi 
članici. 
Evropska ekonomska interesna grupacija koja je 
registrovana na teritoriji druge države članice može imati predstavništvo u 
Republici Srbiji.
Grupacija ne može:
1) neposredno ili posredno, upravljati ili vršiti 
nadzor nad delatnostima svojih članova ili drugih privrednih društava, naročito 
u pogledu zaposlenih i drugih angažovanih lica, finansija i ulaganja;
2) neposredno ili posredno, po bilo kom osnovu, imati 
u vlasništvu akcije ili udele u osnovnom kapitalu svojih članova, s tim da može 
posedovati akcije ili udele u drugim privrednim društvima, ako je to u interesu 
njenih članova i ako je neophodno za ostvarivanje ciljeva grupacije;
3) zapošljavati više od 500 lica;
4) direktoru člana grupacije ili sa njim povezanom licu 
davati zajam ili u korist tih lica raspolagati imovinom grupacije, niti se preko 
grupacije može vršiti prenos imovine sa člana grupacije na njegovog direktora ili 
sa njim povezanog lica;
5) biti član druge grupacije;
6) ne može promeniti pravnu formu u formu privrednog 
društva ili druge oblike organizovanja, niti sprovoditi statusne promene.
*Službeni glasnik RS, broj 44/2018
Osnivanje grupacije
*Službeni glasnik RS, broj 44/2018
Član 580g
Osnivački akt grupacije je ugovor o osnivanju 
grupacije, koji se sačinjava u pisanoj formi.
Lica koja osnivaju grupaciju i lica koja joj naknadno 
pristupe su članovi grupacije.
Grupacija se može osnovati na određeno ili neodređeno 
vreme. Smatra se da je grupacija osnovana na neodređeno vreme, ako ugovorom o 
osnivanju grupacije nije drugačije određeno.
Potpisi na ugovoru iz stava 1. ovog člana overavaju se 
u skladu sa zakonom kojim se uređuje overa potpisa, s tim da overu potpisa, ako 
je reč o elektronskom dokumentu, zamenjuje kvalifikovani elektronski potpis 
članova grupacije, osim ako to nije u suprotnosti sa propisima kojima se uređuje 
promet nepokretnosti.
Ugovor o osnivanju grupacije sadrži naročito:
1) poslovno ime, odnosno naziv grupacije uz navođenje 
oznake „Evropska ekonomska interesna grupacija” ili „EEIG”;
2) sedište i adresu sedišta grupacije;
3) cilj radi koga se osniva grupacija;
4) poslovno ime, odnosno naziv, pravnu formu, odnosno 
lično ime, uključujući jedinstveni matični broj građana ili broj pasoša i državu 
izdavanja pasoša za stranca, registrovano sedište i adresu člana grupacije, 
uključujući i datum i broj pod kojim je taj član grupacije registrovan u 
odgovarajućem registru;
5) vreme trajanja grupacije, ako se osniva na određeno 
vreme. 
Ugovorom o osnivanju grupacije uređuju se i finansiranje 
i upravljanje grupacijom, sticanje i prestanak svojstva člana grupacije, prestanak 
grupacije, kao i druga pitanja od značaja za rad grupacije.
*Službeni glasnik RS, broj 44/2018
Registracija grupacije
*Službeni glasnik RS, broj 44/2018
Član 580d
Na registraciju grupacije koja se osniva na teritoriji 
Republike Srbije shodno se primenjuju odredbe zakona kojim se uređuju udruženja, 
osim ako ovim delom zakona nije drugačije propisano.
U registru udruženja, obavezno se registruju i:
1) ugovor o osnivanju grupacije i njegove izmene;
2) podaci o članovima grupacije iz člana 580g stav 5. 
tačka 4) ovog zakona;
3) zastupnici grupacije i podaci iz člana 580g stav 5. 
tačka 4) ovog zakona za zastupnike, ograničenja ovlašćenja zastupnika, kao i 
promene podataka o zastupnicima;
4) obaveštenje o osnivanju, odnosno prestanku 
predstavništva grupacije u drugoj državi članici;
5) odluka nadležnog suda o zabrani rada grupacije;
6) podaci o promeni članova grupacije;
7) podaci o likvidaciji i stečaju grupacije;
8) prestanak grupacije;
9) promena sedišta grupacije;
10) klauzula ugovora o osnivanju grupacije ili drugi 
odgovarajući pisani dokument, kojim se novi član grupacije izuzima od obaveze 
plaćanja dugova i drugih obaveza grupacije koji su nastali pre njegovog 
pristupanja.
U registru stranih udruženja, u skladu sa zakonom kojim 
se uređuju udruženja, registruje se predstavništvo Evropske ekonomske interesne 
grupacije koja je registrovana na teritoriji druge države članice.
Registar udruženja, 
odnosno registar stranih udruženja u roku od mesec dana od dana registracije 
dostavlja Кancelariji za zvanična izdanja Evropskih zajednica podatke iz st. 1, 2. 
i 3. ovog člana radi objavljivanja u „Službenom listu Evropske unije”. 
*Službeni glasnik RS, broj 44/2018
Sticanje svojstva pravnog lica
*Službeni glasnik RS, broj 44/2018
Član 580đ
Grupacija koja se osniva na teritoriji Republike 
Srbije stiče svojstvo pravnog lica registracijom u registru udruženja u skladu sa 
zakonom kojim se uređuju udruženja.
Pravna forma grupacije se u poslovnom imenu označava 
sa: „Evropska ekonomska interesna grupacija” ili „EEIG”.
*Službeni glasnik RS, broj 44/2018
Finansiranje grupacije
*Službeni glasnik RS, broj 44/2018
Član 580e
U zavisnosti od cilja osnivanja grupacije i potrebnih 
sredstava za osnivanje i rad grupacije, grupacija se može osnovati i finansirati 
od uloga članova grupacije ili članarina, u skladu sa ugovorom o osnivanju 
grupacije.
Ulozi članova mogu biti novčani i nenovčani.
Nenovčani ulozi mogu biti u stvarima, pravima, radu, 
uslugama i veštinama.
Članovi grupacije stiču udele u grupaciji srazmerno 
svojim ulozima, osim ako ugovorom o osnivanju nije drugačije određeno.
Udeli u grupaciji ne mogu se sticati objavljivanjem 
javnog poziva.
Ugovor o osnivanju grupacije sadrži iznos i rok za 
uplatu novčanog uloga člana grupacije, opis vrste, vrednost, način i rok za unos 
nenovčanog uloga člana grupacije, odnosno iznos, rok i način plaćanja članarine.
Grupacija se može finansirati i iz kredita, kao i na 
drugi zakonom dozvoljen način.
*Službeni glasnik RS, broj 44/2018
Odgovornost za obaveze grupacije
*Službeni glasnik RS, broj 44/2018
Član 580ž
Članovi grupacije su neograničeno solidarno odgovorni 
celokupnom svojom imovinom za obaveze grupacije.
Lice koje posle osnivanja grupacije stekne svojstvo 
člana odgovara za obaveze grupacije, uključujući i obaveze nastale pre njegovog 
pristupanja grupaciji.
Izuzetno od stava 2. ovog člana, klauzulom ugovora o 
osnivanju grupacije ili drugim odgovarajućim pisanim dokumentom, novi član 
grupacije može biti izuzet od obaveze plaćanja dugova i drugih obaveza grupacije 
koji su nastali pre njegovog pristupanja grupaciji.
Ograničenje odgovornosti iz stava 3. ovog člana 
proizvodi pravno dejstvo prema trećim licima od dana objavljivanja na internet 
stranici registra udruženja.
Poverioci ne mogu zahtevati namirenje potraživanja od 
člana grupacije, u skladu sa stavom 1. ovog člana, pre okončanja likvidacije 
grupacije, osim ako su prvo zahtevali namirenje potraživanja od grupacije, a 
grupacija ne izmiri dospela potraživanja u predviđenom roku.
Članovi grupacije odgovaraju neograničeno solidarno za 
obaveze grupacije u likvidaciji i nakon brisanja grupacije iz registra udruženja.
Svaki član grupacije kome prestaje članstvo u 
grupaciji i dalje odgovara neograničeno solidarno za obaveze grupacije koje su 
nastale pre prestanka njegovog članstva.
Potraživanja poverilaca prema članovima grupacije iz 
st. 6. i 7. ovog člana zastarevaju u roku od pet godina od dana brisanja 
grupacije iz registra udruženja, odnosno od dana prestanka članstva.
Za obaveze proistekle iz aktivnosti koje su preduzete 
u ime grupacije, pre njene registracije, neograničeno solidarno odgovaraju lica 
koja su te aktivnosti preduzela, ako grupacija nakon registracije ne preuzme 
obaveze proistekle iz tih aktivnosti.
*Službeni glasnik RS, broj 44/2018
Promena sedišta
*Službeni glasnik RS, broj 44/2018
Član 580z
Odluku o promeni sedišta grupacije donose članovi 
grupacije jednoglasno, osim ako ugovorom o osnivanju grupacije nije drugačije 
određeno.
*Službeni glasnik RS, broj 44/2018
Prenos sedišta
*Službeni glasnik RS, broj 44/2018
Član 580i
Sedište grupacije može se preneti u drugu državu 
članicu.
Zastupnik grupacije sačinjava predlog odluke o prenosu 
sedišta.
Predlog odluke o prenosu sedišta, grupacija objavljuje 
na svojoj internet stranici, ako je ima i dostavlja registru udruženja radi 
objavljivanja na internet stranici tog registra, najkasnije dva meseca pre dana 
održavanja sednice skupštine na kojoj se donosi odluka o prenosu sedišta.
Skupština grupacije donosi odluku o prenosu sedišta 
jednoglasno.
Odluka o prenosu sedišta stupa na snagu danom 
registracije novog sedišta u nadležnom registru države članice u koju se prenosi 
sedište.
Registracija brisanja grupacije iz registra zbog 
prenosa sedišta, ne može se izvršiti pre prijema obaveštenja o izvršenoj 
registraciji novog sedišta od strane organa nadležnog za registraciju u državi 
članici u koju se prenosi sedište.
*Službeni glasnik RS, broj 44/2018
Organi grupacije
*Službeni glasnik RS, broj 44/2018
Član 580j
Organi grupacije su:
1) skupština i 
2) jedan ili više direktora, odnosno odbor direktora.
Ugovorom o osnivanju grupacije mogu se predvideti i 
drugi organi i njihova ovlašćenja.
*Službeni glasnik RS, broj 44/2018
Skupština grupacije
*Službeni glasnik RS, broj 44/2018
Član 580k
Skupštinu grupacije čine svi članovi grupacije.
Svaki član grupacije ima jedan glas.
Ugovorom o osnivanju grupacije može se predvideti da 
pojedini članovi grupacije imaju više od jednog glasa, s tim da nijedan član ne 
može imati većinu od ukupnog broja glasova.
Skupština grupacije odluke donosi jednoglasno, osim 
ako ugovorom o osnivanju nije drugačije određeno.
Jednoglasna odluka skupštine obavezna je za:
1) izmenu ciljeva grupacije;
2) izmenu broja glasova koji se dodeljuju određenom 
članu;
3) izmenu načina glasanja i broja glasova potrebnih za 
donošenje odluka;
4) produženje vremena trajanja grupacije, ako je 
osnovana na određeno vreme i
5) izmenu učešća članova grupacije u finansiranju 
grupacije.
*Službeni glasnik RS, broj 44/2018
Direktori grupacije
*Službeni glasnik RS, broj 44/2018
Član 580l
Grupacija ima jednog ili više direktora koji su 
zakonski zastupnici grupacije, koji mogu biti imenovani ugovorom o osnivanju 
grupacije ili odlukom skupštine.
Ugovorom o osnivanju grupacije određuje se broj 
direktora, a uslovi za imenovanje, ovlašćenja i opoziv direktora mogu biti 
određeni jednoglasnom odlukom skupštine, ako to ugovorom o osnivanju nije 
određeno.
Direktor iz stava 1. ovog člana može biti svako 
poslovno sposobno fizičko lice.
Direktor grupacije ne može biti lice:
1) koje je direktor ili član nadzornog odbora u više 
od pet privrednih društava, odnosno drugih pravnih lica;
2) koje je osuđeno za krivično delo protiv privrede, 
tokom perioda od pet godina računajući od dana pravnosnažnosti presude, s tim da 
se u taj period ne uračunava vreme provedeno na izdržavanju kazne zatvora;
3) kome je izrečena mera bezbednosti zabrana obavljanja 
delatnosti, za vreme dok traje ta zabrana.
Svaki direktor je ovlašćen da samostalno zastupa 
grupaciju, ako ugovorom o osnivanju nije drugačije određeno.
Pravni poslovi i radnje koje preduzima direktor prema 
trećim licima obavezuju grupaciju i u slučaju kada su ti poslovi i radnje 
preduzeti izvan ciljeva grupacije, osim ako grupacija dokaže da je treće lice 
znalo ili moralo znati da su ti poslovi i radnje izvan ciljeva grupacije.
Direktor je dužan da postupa u skladu sa ograničenjima 
svojih ovlašćenja koja su utvrđena ugovorom o osnivanju grupacije ili odlukom 
skupštine.
Ograničenja ovlašćenja direktora ne mogu se isticati 
prema trećim licima.
Izuzetno od stava 8. ovog člana, ograničenja ovlašćenja 
direktora u vidu zajedničkog zastupanja, odnosno obaveznog supotpisa mogu se 
isticati prema trećim licima, ako su registrovana u skladu sa članom 580d ovog 
zakona.
*Službeni glasnik RS, broj 44/2018
Pristupanje novog člana
*Službeni glasnik RS, broj 44/2018
Član 580lj
Odluku o pristupanju 
novih članova, skupština grupacije donosi jednoglasno. 
*Službeni glasnik RS, broj 44/2018
Prestanak svojstva člana
*Službeni glasnik RS, broj 44/2018
Član 580m
Svojstvo člana grupacije prestaje u slučaju:
1) istupanja člana;
2) isključenja člana;
3) brisanja člana koji je pravno lice iz nadležnog 
registra, kao posledice likvidacije, prinudne likvidacije ili zaključenja stečaja;

4) prenosa celokupnog udela;
5) smrti člana grupacije; 
6) u drugim slučajevima određenim ugovorom o osnivanju 
grupacije.
Nakon prestanka svojstva člana grupacije u slučajevima 
iz stava 1. ovog člana, grupacija nastavlja da postoji pod uslovima predviđenim u 
ugovoru o osnivanju ili jednoglasnom odlukom preostalih članova, ako ugovorom o 
osnivanju nije drugačije određeno.
*Službeni glasnik RS, broj 44/2018
Istupanje člana
*Službeni glasnik RS, broj 44/2018
Član 580n
Član grupacije može istupiti iz grupacije pod uslovima 
i na način određenim ugovorom o osnivanju, a ako ugovorom o osnivanju to nije 
određeno, o istupanju člana grupacije odlučuje skupština grupacije jednoglasno.

Svaki član grupacije može istupiti iz grupacije iz 
opravdanog razloga.
Član grupacije koji istupa iz grupacije ne može 
glasati u skupštini kada se donosi odluka o njegovom istupanju.
*Službeni glasnik RS, broj 44/2018
Isključenje člana
*Službeni glasnik RS, broj 44/2018
Član 580nj
Član grupacije može biti isključen iz grupacije na 
osnovu odluke skupštine grupacije, pod uslovima i na način određen ugovorom o 
osnivanju.
Grupacija može tužbom, koju podnosi nadležnom sudu 
prema mestu sedišta grupacije, zahtevati isključenje člana grupacije iz razloga 
koji su određeni ugovorom o osnivanju grupacije, a naročito ako član grupacije 
svojim radnjama i propuštanjem protivno ugovoru o osnivanju sprečava ili u 
značajnoj meri otežava aktivnosti grupacije, ne izvršava posebne obaveze prema 
grupaciji utvrđene ugovorom o osnivanju i namerno ili grubom nepažnjom prouzrokuje 
štetu grupaciji.
Tužbu iz stava 2. ovog člana mogu zajedno podneti 
članovi grupacije koji čine većinu, osim ako ugovorom o osnivanju nije drugačije 
određeno.
Član grupacije ne može glasati u skupštini kada se 
donosi odluka o njegovom isključenju iz grupacije.
*Službeni glasnik RS, broj 44/2018
Prenos udela
*Službeni glasnik RS, broj 44/2018
Član 580o
Svaki član grupacije može preneti svoj udeo u 
grupaciji, ili deo udela, drugom članu grupacije ili trećem licu.
Odluku o prenosu udela skupština grupacije donosi 
jednoglasno.
Član grupacije koji prenosi svoj udeo ili deo udela ne 
može glasati u skupštini kada se donosi odluka o prenosu udela.
*Službeni glasnik RS, broj 44/2018
Udeo kao sredstvo obezbeđenja
*Službeni glasnik RS, broj 44/2018
Član 580p
Član grupacije može svoj udeo koristiti kao sredstvo 
obezbeđenja samo ukoliko skupština grupacije to odobri, osim ako ugovorom o 
osnivanju nije drugačije određeno.
Odluku iz stava 1. ovog člana skupština grupacije 
donosi jednoglasno.
Član grupacije koji svoj udeo koristi kao sredstvo 
obezbeđenja ne može glasati u skupštini kada se donosi odluka iz stava 2. ovog 
člana.
Lice u čiju korist je dato sredstvo obezbeđenja iz 
stava 1. ovog člana, ne može na osnovu sredstva obezbeđenja postati član 
grupacije.
*Službeni glasnik RS, broj 44/2018
Prestanak svojstva člana usled smrti
*Službeni glasnik RS, broj 44/2018
Član 580r
U slučaju smrti člana grupacije, njegov naslednik ne 
može nastaviti članstvo u grupaciji, osim ako ugovorom o osnivanju grupacije nije 
drugačije određeno.
U slučaju da naslednik ne može nastaviti članstvo u 
grupaciji ili ne prihvati članstvo u grupaciji, grupacija je obavezna da 
nasledniku isplati protivvrednost udela u grupaciji.
*Službeni glasnik RS, broj 44/2018
Obaveza obaveštavanja o prestanku svojstva člana grupacije
*Službeni glasnik RS, broj 44/2018
Član 580s
Direktor, odnosno direktori grupacije o prestanku 
svojstva člana bez odlaganja obaveštavaju ostale članove grupacije i registru 
udruženja podnose prijavu za upis promene člana grupacije.
Prijavu za upis promene člana grupacije iz stava 1. 
ovog člana, može podneti i član kome prestaje svojstvo člana ili bilo koji drugi 
član grupacije.
*Službeni glasnik RS, broj 44/2018
Posledice prestanka svojstva člana
*Službeni glasnik RS, broj 44/2018
Član 580t
Vrednost prava i obaveza člana grupacije kome prestaje 
svojstvo člana, osim u slučaju iz člana 580o ovog zakona, utvrđuje se na osnovu 
stanja aktive i pasive grupacije u trenutku prestanka svojstva člana.
Vrednost prava i obaveza iz stava 1. ovog člana ne 
može se unapred odrediti.
*Službeni glasnik RS, broj 44/2018
Raspodela dobiti i pokriće gubitaka
*Službeni glasnik RS, broj 44/2018
Član 580ć
Dobit koju grupacija eventualno ostvari obavljanjem 
aktivnosti predstavlja dobit članova i raspodeljuje se između članova u srazmeri 
određenoj ugovorom o osnivanju grupacije, a ako ovim ugovorom srazmera nije 
određena, dobit se raspodeljuje između članova na jednake delove.
Članovi grupacije učestvuju u pokriću gubitaka 
grupacije u srazmeri određenoj ugovorom o osnivanju grupacije, a ako ovim 
ugovorom srazmera nije određena, članovi grupacije učestvuju u pokriću gubitaka 
grupacije u jednakim delovima.
*Službeni glasnik RS, broj 44/2018
Prestanak grupacije
*Službeni glasnik RS, broj 44/2018
Član 580u
Grupacija prestaje brisanjem iz registra udruženja u 
slučaju:
1) likvidacije grupacije usled:
(1) isteka vremena na koje je osnovana;
(2) ispunjenja cilja zbog kojeg je grupacija osnovana ili 
je njegovo postizanje onemogućeno;
(3) odluke skupštine;
(4) sudske odluke;
(5) ako je u grupaciji ostao samo jedan član ili kada 
grupacija ostane bez člana koji je registrovan u drugoj državi članici;
(6) nastupanja drugog razloga određenog ugovorom o 
osnivanju.
2) zaključenja stečaja grupacije.
Ako u roku od tri meseca od nastanka uslova iz stava 
1. tačka 1) podtač. (1) i (6) ovog člana, skupština grupacije ne donese odluku 
kojom se utvrđuje prestanak grupacije, svaki član grupacije može podneti tužbu 
nadležnom sudu za donošenje te odluke.
Direktor, odnosno direktori grupacije odluku o 
prestanku grupacije bez odlaganja, dostavljaju registru udruženja radi 
registracije.
Odluku iz stava 3. ovog člana registru udruženja može 
dostaviti i svaki član grupacije.
*Službeni glasnik RS, broj 44/2018
Prestanak grupacije po odluci suda
*Službeni glasnik RS, broj 44/2018
Član 580f
Po tužbi nadležnog organa ili zainteresovanog trećeg 
lica koje za to ima pravni interes, ako su učinjene povrede odredaba člana 580v i 
člana 580u stav 1. tačka 1) podtačka (5) ovog zakona, nadležni sud donosi odluku 
o prestanku grupacije, osim ako se razlozi za podnošenje tužbe otklone pre nego 
što se ta odluka donese.
Po tužbi člana grupacije, sud može doneti odluku o 
prestanku grupacije kada za to postoji opravdan razlog.
*Službeni glasnik RS, broj 44/2018
Ništavost osnivačkog akta i zabrana rada grupacije
*Službeni glasnik RS, broj 44/2018
Član 580h
Osnivački akt grupacije je ništav ako su ciljevi 
grupacije koji se navode u osnivačkom aktu suprotni prinudnim propisima ili 
javnom interesu.
Ništavost osnivačkog akta utvrđuje nadležni sud.
Ako grupacija obavlja bilo koju aktivnost u Republici 
Srbiji koja je protivna javnom interesu, Ustavni sud donosi odluku o zabrani 
rada grupacije.
*Službeni glasnik RS, broj 44/2018
Likvidacija grupacije
*Službeni glasnik RS, broj 44/2018
Član 580c
Odredbe ovog zakona o likvidaciji shodno se primenjuju 
i na likvidaciju grupacije.
Do okončanja likvidacije grupacija ima pravnu i 
poslovnu sposobnost.
*Službeni glasnik RS, broj 44/2018
Stečaj grupacije
*Službeni glasnik RS, broj 44/2018
Član 580č
Stečaj nad grupacijom može se otvoriti u slučaju 
postojanja stečajnog razloga u skladu sa zakonom kojim se uređuje stečaj.
Otvaranje stečaja nad grupacijom ne znači otvaranje 
stečaja nad članovima grupacije.
*Službeni glasnik RS, broj 44/2018
DEO TRINAESTI 
КAZNENE ODREDBE 
GLAVA I 
КRIVIČNA DELA 
Davanje izjave neistinitog sadržaja 
Član 581. 
Zakonski zastupnik društva ili član organa društva, kao i likvidacioni 
upravnik, ovlašćeni sudski veštak, revizor ili drugo stručno lice koje da pisanu 
izjavu neistinitog sadržaja, koja je propisana ovim zakonom kao uslov za 
sprovođenje konkretnog postupka, sa namerom da taj postupak započne i/ili 
sprovede i/ili okonča ili kao uslov za stupanje na snagu ili sprovođenje odluke 
društva, kazniće se zatvorom od šest meseci do pet godina i novčanom kaznom. 

Ako je delo iz stava 1. ovog člana izvršio u nameri da ošteti poverioce 
društva ili članove društva, a iznos za koji su oštećena ta lica prelazi deset 
miliona dinara, učinilac će se kazniti zatvorom od jedne do deset godina i 
novčanom kaznom. 
Uz kaznu zatvora sud može učiniocu izreći zabranu obavljanja funkcije, odnosno 
poziva u skladu sa Кrivičnim zakonikom. 
Zaključenje pravnog posla ili preduzimanje radnje u slučaju postojanja ličnog 
interesa 
Član 582. 
Ako lice iz člana 61. ovog zakona, koje ima posebnu dužnost prema društvu ne 
prijavi društvu pravni posao ili radnju u kojoj ima lični interes, odnosno od tog 
društva ne pribavi odobrenje pravnog posla ili radnje u slučaju postojanja ličnog 
interesa iz člana 66. ovog zakona, u nameri da to društvo zaključi ugovor ili 
preduzme radnju u kojoj će pretrpeti štetu, kazniće se novčanom kaznom ili 
zatvorom do jedne godine. 
Ako je usled izvršenja dela iz stava 1. ovog člana društvo pretrpelo štetu 
koja prelazi iznos od deset miliona dinara, učinilac će se kazniti zatvorom od 
šest meseci do pet godina i novčanom kaznom. 
Uz kaznu zatvora sud može učiniocu izreći zabranu obavljanja funkcije, odnosno 
poziva u skladu sa Кrivičnim zakonikom. 
Povreda dužnosti izbegavanja sukoba interesa 
Član 583. 
Ako lice iz člana 61. ovog zakona, koje ima posebnu dužnost prema društvu, 
povredi dužnost izbegavanja sukoba interesa iz člana 69. ovog zakona, u nameri 
pribavljanja za sebe ili drugoga imovinske koristi, kazniće se novčanom kaznom ili 
zatvorom do jedne godine. 
Ako je usled izvršenja dela iz stava 1. ovog člana društvo pretrpelo štetu 
koja prelazi iznos od deset miliona dinara, učinilac će se kazniti zatvorom od 
šest meseci do pet godina i novčanom kaznom. 
Uz kaznu zatvora sud može učiniocu izreći zabranu obavljanja funkcije, odnosno 
poziva u skladu sa Кrivičnim zakonikom. 
Povreda dužnosti zastupnika da postupa u skladu sa ograničenjima ovlašćenja za 
zastupanje 
Član 584. 
Ako zastupnik društva povredi dužnost postupanja u skladu sa ograničenjima 
svojih ovlašćenja, koja su utvrđena aktima društva ili odlukama nadležnih organa 
društva iz člana 33. stav 1. ovog zakona, kazniće se novčanom kaznom ili 
zatvorom do jedne godine. 
Ako je usled izvršenja dela iz stava 1. ovog člana društvo pretrpelo štetu 
koja prelazi iznos od deset miliona dinara, učinilac će se kazniti zatvorom od 
šest meseci do pet godina i novčanom kaznom. 
Uz kaznu zatvora sud može učiniocu izreći zabranu obavljanja funkcije, odnosno 
poziva u skladu sa Кrivičnim zakonikom. 
GLAVA II 
PRIVREDNI PRESTUPI 
Privredni prestupi privrednog društva i odgovornog lica 
Član 585. 
Novčanom kaznom od 100.000 do 1.000.000 dinara kazniće se za privredni 
prestup privredno društvo ako: 
1) obavlja delatnost bez prethodnog odobrenja, saglasnosti ili drugog akta 
nadležnog organa, ako je isto kao uslov za obavljanje te delatnosti propisano 
posebnim zakonom (član 4. stav 2. ovog zakona); 
2) u poslovanju poslovno ime i druge obavezne podatke ne upotrebljava u skladu 
sa članom 25. ovog zakona ili posluje pod poslovnim imenom pod kojim krši 
ograničenja iz člana 27. stav 1. ovog zakona; 
2a) ako na svojoj internet stranici ili na internet 
stranici registra privrednih subjekata ne objavi obaveštenje o zaključenom pravnom 
poslu, odnosno preduzetoj pravnoj radnji, sa detaljnim opisom tog posla ili radnje 
i sve relevantne činjenice o prirodi i obimu ličnog interesa, u roku od
3 dana od dana zaključenja tog pravnog posla, odnosno preduzimanja te pravne radnje (član 
66. stav 9. ovog zakona);
3) brisana je (vidi član 21. Zakona - 99/2011-14)
4) pruža finansijsku podršku za sticanje svojih udela ili akcija (član 154. 
stav 1. i član 279. ovog zakona); 
5) vrši plaćanja članovima suprotno odredbama o ograničenju plaćanja (čl. 184. i 
275. ovog zakona); 
6) ako ne otuđi, poništi ili raspodeli sopstvene akcije u skladu sa obavezom 
otuđenja sopstvenih akcija (član 287. ovog zakona); 
7) ne drži i ne čuva akta i dokumenta u skladu ovim zakonom (član 240, član 
348. stav 7. i član 464. ovog zakona); 
8) smanjenje kapitala vrši suprotno odredbama o zaštiti poverilaca (član 319. 
ovog zakona); 
9) prilikom statusne promene povredi zabranu stvaranja prividnog kapitala 
(član 503. ovog zakona); 
10) za vreme likvidacije preduzima nove poslove ili članovima isplaćuje 
dividende ili raspodeljuje imovinu (član 531. i član 535. stav 3. ovog zakona); 

11) ne sastavi dokumente koje nakon isplate poverilaca treba da sastavi u 
skladu sa članom 540. ovog zakona; 
12) kao kontrolisano društvo isplati, odnosno kao kontrolno društvo primi 
naknadu po osnovu ugovora o kontroli i upravljanju, ako je kontrolisano društvo 
poslovalo sa gubitkom (član 561. ovog zakona); 
13) ne pruži odgovarajuću zaštitu poveriocu kontrolisanog društva, pošto mu 
je prestalo svojstvo kontrolnog društva, u skladu sa članom 566. ovog zakona; 

13a) ako obavlja delatnost u ogranku koji nije 
registrovan (član 569. stav 1. ovog zakona);
14) se ne uskladi sa odredbama ovog zakona ili se ne uskladi u propisanom 
roku u skladu sa ovim zakonom. 
Za radnje iz stava 1. ovog člana, kazniće se za privredni prestup i odgovorno 
lice u društvu novčanom kaznom od 20.000 do 200.000 dinara.

*Službeni glasnik RS, broj 44/2018
**Službeni glasnik RS, broj 91/2019
Privredni prestupi privrednog društva koje je javno akcionarsko društvo i 
odgovornog lica 
Član 586. 
Novčanom kaznom od 200.000 do 2.000.000 dinara kazniće se za privredni 
prestup privredno društvo koje je javno akcionarsko društvo ako: 
1) nastupe izmenjene okolnosti iz člana 54. ovog zakona, a društvo ne izvrši 
novu procenu vrednosti nenovčanog uloga u skladu sa čl. 51. do 53. ovog zakona; 

2) odredi emisionu cenu akcija ili popust na tu cenu u suprotnosti sa članom 
260. ovog zakona; 
3) odredi emisionu cenu zamenljivih obveznica u suprotnosti sa članom 263. 
ovog zakona; 
4) sa akcionarima koji su ga osnovali, u periodu od dve godine od dana 
registracije osnivanja, zaključi ugovor u suprotnosti sa članom 268. ovog zakona; 

5) akcionaru dividendu isplaćuje u suprotnosti sa članom 272. ovog zakona; 

6) akcionaru isplaćuje privremenu dividendu u suprotnosti sa članom 273. ovog 
zakona; 
7) ako ne vrati uplaćeni, odnosno uneti ulog najkasnije u roku od 15 dana od 
isteka roka za upis akcija, u slučaju neuspelog povećanja kapitala (član 298. 
stav 5. ovog zakona); 
8) ako ne omogući davanje punomoćja za glasanje elektronskim putem u skladu sa 
članom 344. stav 9. ovog zakona; 
9) ako ne učini dostupnim akcionarima rezultate glasanja u skladu sa članom 
356. ovog zakona. 
Za radnje iz stava 1. ovog člana, kazniće se za privredni prestup i odgovorno 
lice u društvu novčanom kaznom od 40.000 do 400.000 dinara.

GLAVA III 
PREКRŠAJI 
Prekršaji fizičkih lica 
Član 587. 
Novčanom kaznom od 50.000 do 150.000 dinara kazniće se za prekršaj fizičko 
lice ako: 
1) u svojstvu člana društva zloupotrebi pravo na informisanje i pristup aktima 
i dokumentima društva i iste objavi ili saopšti trećim licima (član 82. ovog 
zakona); 
2) ponudi ili da novčanu naknadu ili drugu korist: 
(1) akcionaru javnog akcionarskog društva u cilju pribavljanja punomoćja za 
glasanje na skupštini tog društva; 
(2) za to da neko na skupštini javnog akcionarskog društva glasa ili ne glasa 
na određen način. 
Novčanom kaznom od 20.000 do 150.000 dinara kazniće se za prekršaj fizičko 
lice ako obavlja delatnost a to ne čini kroz propisane oblike obavljanja privredne 
delatnosti, uključujući i privredno društvo i preduzetnika; 
Prekršaji preduzetnika 
Član 588. 
Novčanom kaznom od 50.000 do 200.000 dinara kazniće se za prekršaj 
preduzetnik ako: 
1) on ili lice koja zapošljava ne ispunjavaju uslove utvrđene propisom kojim se 
uređuje zaštita stanovništva od zaraznih bolesti; 
2) obavlja delatnost iz mesta koje nije registrovano u skladu sa zakonom o 
registraciji, osim u slučaju kada je po prirodi same delatnosti obavljanje 
delatnosti van tog mesta jedino moguće ili uobičajeno (član 87. ovog zakona); 

3) ne istakne svoje poslovno ime u svom sedištu, kao i na drugom mestu 
obavljanja delatnosti u skladu sa članom 87. stav 5. ovog zakona; 
4) obavlja delatnost iz mesta koje ne ispunjava uslove utvrđene propisom koji 
uređuje uslove za obavljanje te delatnosti (član 87. stav 6. ovog zakona); 

5) obavlja delatnost preko poslovođe koji nije registrovan u skladu sa zakonom 
o registraciji ili koji ne ispunjava posebne uslove koji su propisani u pogledu 
ličnih kvalifikacija preduzetnika (član 89. ovog zakona); 
6) koristi rad lica koja nisu kod njega u radnom odnosu suprotno članu 89. st. 
9. i 10. ovog zakona. 
Za prekršaj iz stava 1. ovog člana oduzeće se imovinska korist ostvarena 
izvršenjem prekršaja, a može se izreći i mera zabrane obavljanja delatnosti u 
trajanju od šest meseci do godinu dana. 
Za prekršaj iz stava 1. ovog člana može se na licu mesta naplatiti kazna u 
iznosu od 20.000 dinara. 
DEO ČETRNAESTI 
PRELAZNE I ZAVRŠNE ODREDBE 
Obaveza usklađivanja kapitala 
Član 589. 
Postojeća društva dužna su da svoj osnovni kapital usklade sa odredbama ovog 
zakona do 1. januara 2014. godine, osim u pogledu uloga u radu i uslugama koji 
su upisani do dana stupanja na snagu ovog zakona. 
Registrator koji vodi registar privrednih subjekata će u roku 
od 90 dana od 
dana početka primene ovog zakona po službenoj dužnosti osnovni kapital 
postojećih društava koji je registrovan u skladu sa Zakonom o registraciji 
privrednih subjekata („Službeni glasnik RS”, br. 55/04, 61/05 i 111/09 – dr. 
zakon) iskazati u dinarima po zvaničnom srednjem kursu Narodne banke Srbije 
važećem na dan uplate odgovarajućeg uloga, pri čemu se udeli članova društva u 
osnovnom kapitalu društva ne menjaju, a u slučaju akcionarskih društava u iznosu 
osnovnog kapitala koji je upisan u Centralnom registru. 
*Službeni glasnik RS, broj 99/2011
Dodatni ulozi 
Član 590. 
Ako osnivačkim aktom društva nije drugačije određeno, dodatni ulozi u 
postojećim društvima ugovoreni ili uplaćeni do dana stupanja na snagu ovog zakona 
smatraju se zajmom i na te uloge će se primenjivati odredbe ovog zakona koje 
uređuju zajam društvu. 
Obaveza usklađivanja postojećih društava s ograničenom odgovornošću 

Član 591. 
Postojeća društva s ograničenom odgovornošću dužna su da svoje organe usklade 
sa odredbama ovog zakona do dana početka primene ovog zakona. 
Postojeća društva s ograničenom odgovornošću dužna su da izvršene promene iz 
stava 1. ovog člana registruju u skladu sa zakonom o registraciji u roku od tri 
meseca od dana početka primene ovog zakona. 
Nad postojećim društvima s ograničenom odgovornošću koja ne postupe u skladu 
sa odredbama stava 2. ovog člana registrator koji vodi registar privrednih 
subjekata pokreće postupak prinudne likvidacije. 
Obaveza usklađivanja postojećih akcionarskih društava 
Član 592. 
Postojeća akcionarska društva dužna su da svoj osnivački akt usklade sa 
odredbama ovog zakona do 30. juna 2012. godine.
Usklađivanje osnivačkog akta iz stava 1. ovog člana 
vrši se tako da taj akt sadrži:
1) poslovno ime i sedište društva;
2) pretežnu delatnost društva;
3) iznos novčanog i nenovčanog dela osnovnog kapitala 
koji je upisan u Centralnom registru, sa naznakom o ukupnom iznosu novčanih i 
nenovčanih uloga koji su uplaćeni, odnosno uneti u društvo;
4) podatke o vrstama i klasama akcija koje je društvo 
izdalo, sa bitnim elementima svake klase akcija u smislu zakona kojim se uređuje 
tržište kapitala.
Postojeća akcionarska društva dužna su da svoj statut 
i organe usklade sa 
odredbama ovog zakona, do 30. juna 2012. godine, 
odnosno da u istom roku donesu statut ako ga nisu donela do dana stupanja na 
snagu ovog zakona, a tim statutom mogu imenovati 
direktore, kao i članove nadzornog odbora, ako je upravljanje društvom dvodomno.
Postojeća otvorena i zatvorena akcionarska društva usklađuju se 
u smislu st. 
1, 2. i 3. ovog člana sa odredbama ovog zakona kojima se uređuju akcionarska 
društva, a otvorena akcionarska društva i sa odredbama ovog zakona kojima se 
uređuju javna akcionarska društva. 
Postojeća akcionarska društva dužna su da izvršene promene
registruju u skladu sa zakonom o registraciji, 
a najkasnije do 15. jula 2012. godine.
Nad postojećim akcionarskim društvima koja ne postupe u skladu sa odredbama 
stava 5. ovog člana registrator koji vodi registar privrednih subjekata pokreće 
postupak prinudne likvidacije.
Na postojeća akcionarska društva do njihovog 
usklađivanja u smislu ovog člana primenjivaće se odredbe ovog zakona pri čemu:
1) odredbe osnivačkog akta, statuta i drugih opštih 
akata tih društava primenjivaće se ako nisu u suprotnosti sa odredbama ovog 
zakona; 
2) postojeći upravni odbori obavljaće nadležnosti 
odbora direktora u smislu ovog zakona.
*Službeni glasnik RS, broj 99/2011
Brisani privredni subjekti 
Član 593. 
Članovi, odnosno vlasnici privrednih subjekata koji su brisani iz registra 
privrednih subjekata u skladu sa članom 452. stav 4. Zakona o privrednim 
društvima („Službeni glasnik RS”, broj 125/04) danom stupanja na snagu ovog 
zakona postaju suvlasnici nad imovinom tih privrednih subjekata, u idealnim 
delovima koji odgovaraju njihovim vlasničkim udelima u osnovnom kapitalu tih 
privrednih subjekata. 
Lica iz stava 1. ovog člana mogu ugovorom urediti način raspodele imovine iz 
stava 1. ovog člana, između sebe, i na drugačiji način. 
Postojeći tereti na imovini iz stava 1. ovog člana ostaju na snazi. 

Lica iz stava 1. ovog člana odgovaraju za obaveze brisanih subjekata iz stava 
1. ovog člana do visine vrednosti imovine koja je u skladu sa ovim članom, 
odnosno ugovorom iz stava 2. ovog člana prešla u njihovo vlasništvo. 

Postojeći preduzetnici koji nisu prevedeni iz registra opštinskih jedinica 
lokalnih samouprava i postojeće ortačke radnje 
Član 594. 
Preduzetnici koji nisu prevedeni iz registra opštinskih jedinica lokalnih 
samouprava u registar privrednih subjekata u skladu sa Zakonom o registraciji 
privrednih subjekata („Službeni glasnik RS”, br. 55/04, 61/05 i 111/09 – dr. 
zakon), danom početka primene ovog zakona smatraju se brisanim iz registra u 
koji su upisani. 
Vlasnici postojećih ortačkih radnji dužni su da svoju formu obavljanja 
delatnosti promene u pravnu formu privrednog društva propisanu ovim zakonom, 
najkasnije do 1. marta 2013. godine. 
Ako vlasnici postojećih ortačkih radnji registru privrednih subjekata ne 
prijave promenu pravne forme u roku iz stava 2. ovog člana, registrator koji 
vodi registar privrednih subjekata po službenoj dužnosti će ih prevesti u pravnu 
formu ortačkog društva. 
Izuzetak od primene odredaba o prinudnoj likvidaciji 
Član 595. 
Odredbe ovog zakona o prinudnoj likvidaciji ne primenjuju se na postupak 
prinudne likvidacije propisan Zakonom o privatizaciji („Službeni glasnik RS”, 
br. 38/01, 18/03, 45/05, 123/07 – dr. zakon i 30/10). 
Postojeća poslovna udruženja 
Član 596. 
Danom početka primene ovog zakona, poslovna udruženja koja su osnovana po 
Zakonu o preduzećima („Službeni list SRJ”, br. 29/96, 33/96 – ispravka, 29/97, 
59/98, 74/99, 9/01 – SUS i 36/02 i „Službeni glasnik RS”, 125/04 – dr. zakon) i 
prevedena u registar privrednih subjekata, nastavljaju da posluju po ovom zakonu. 

Poslovna udruženja iz stava 1. ovog člana dužna su da svoja osnivačka akta i 
poslovanje usklade sa odredbama ovog zakona do dana početka primene ovog zakona. 

Postojeća poslovna udruženja dužna su da izvršene promene iz stava 2. ovog 
člana registruju u skladu sa zakonom o registraciji u roku od tri meseca od dana 
početka primene ovog zakona. 
Nad postojećim poslovnim udruženjima koja ne postupe u skladu sa odredbama 
stava 3. ovog člana registar privrednih subjekata pokreće postupak prinudne 
likvidacije. 
Prestanak važenja postojećih propisa 
Član 597. 
Danom početka primene ovog zakona prestaje da važi Zakon o privrednim 
društvima („Službeni glasnik RS”, broj 125/04), osim odredbe člana 456. tog 
zakona koja se primenjuje do okončanja privatizacije postojećih društvenih 
preduzeća i privrednih društava koja posluju društvenim ili državnim kapitalom. 

Danom početka primene ovog zakona prestaje da važi Zakon o privatnim 
preduzetnicima („Službeni glasnik SRS”, br. 54/89 i 9/90 i „Službeni glasnik 
RS”, br. 19/91, 46/91, 31/93 – US, 39/93, 53/93, 67/93, 48/94, 53/95, 35/02, 
101/05 – dr. zakon, 55/04 – dr. zakon i 61/05 – dr. zakon), osim odredaba koje 
se odnose na ortačke radnje koje prestaju da važe 1. januara 2013. godine. 

Danom početka primene ovog zakona prestaju da važe odredbe člana 4. Zakona o 
spoljnotrgovinskom poslovanju („Službeni glasnik RS”, broj 36/09). 
Izuzetak od primene zakona kojim se uređuje parnični postupak 
Član 598. 
Od dana početka primene ovog zakona odredba člana 214. tačka 5) Zakona o 
parničnom postupku („Službeni glasnik RS”, br. 125/04 i 111/09) ne primenjuje se 
u pogledu postupaka likvidacije koji budu pokrenuti u skladu sa odredbama ovog 
zakona. 
Rok za donošenje podzakonskih akata 
Član 599. 
Podzakonski akti za sprovođenje ovog zakona biće doneti u roku od tri meseca 
od dana stupanja na snagu ovog zakona. 
Stupanje na snagu i početak primene 
Član 600. 
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, a primenjivaće se od 1. februara 2012. godine, osim 
člana 344. stav 9. i člana 586. stav 1. tačka 8) ovog zakona, koji će se 
primenjivati od 1. januara 2014. godine. 

ODREDBE КOJE NISU UNETE U "PREČIŠĆENI TEКST" ZAКONA
Zakon o izmenama i dopunama Zakona o privrednim društvima: "Službeni glasnik 
RS", broj 99/2011-14  
Član 24.
Registrator koji vodi registar privrednih subjekata će do 30. aprila 2012. 
godine, po službenoj dužnosti, poslovna imena postojećih društava i preduzetnika 
koja su registrovana u skladu sa Zakonom o registraciji privrednih subjekata 
(„Službeni glasnik RS”, br. 55/04, 61/05 i 111/09 – dr. zakon) uskladiti sa 
odredbama čl. 22. i 86. Zakona o privrednim društvima („Službeni glasnik RS”, 
broj 36/11).
Član 25.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopuni Zakona o privrednim društvima: "Službeni glasnik 
RS", broj 5/2015-3
Član 3.
Odredbe čl. 1. i 2. ovog zakona primenjuju se i na sopstvene akcije stečene 
pre stupanja na snagu ovog zakona.
Član 4.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o privrednim 
društvima: "Službeni glasnik RS", broj 44/2018-27
Član 153.
Privredna društva i drugi oblici obavljanja 
privredne delatnosti koji nisu prevedeni u registar privrednih subjekata u 
skladu sa Zakonom o registraciji privrednih subjekata („Službeni glasnik RS”, 
br. 55/04, 61/05 i 111/09 – dr. zakon) i Zakonom o postupku registracije u 
Agenciji za privredne registre („Službeni glasnik RS”, br. 99/11 i 83/14) danom 
početka primene ovog zakona, smatraju se brisanim iz registra u koji su upisani.
Na imovinu privrednih subjekata iz stava 1. 
ovog člana primenjuju se odredbe člana 593. Zakona o privrednim društvima 
(„Službeni glasnik RS”, br. 36/11, 99/11, 83/14 – dr. zakon i 5/15).
Odredba stava 1. ovog člana ne odnosi se na 
privredna društva i druge oblike obavljanja privredne delatnosti čije se sedište 
nalazi na teritoriji Autonomne pokrajine Кosovo i Metohija, koja posluju 
društvenim ili javnim kapitalom. 
Registrator koji vodi registar privrednih 
subjekata će u roku od 30 dana od dana dostavljanja inicijative nadležnog organa, 
po službenoj dužnosti izvršiti prevođenje pravnih lica iz stava 3. ovog člana u 
registar privrednih subjekata. 
Član 154.
Članovi, odnosno osnivači privrednih 
subjekata koji su brisani iz registra privrednih subjekata, kao neaktivni u 
skladu sa članom 68. stav 2. Zakona o registraciji privrednih subjekata 
(„Službeni glasnik RS”, br. 55/04, 61/05 i 111/09 – dr. zakon) danom početka 
primene ovog zakona postaju suvlasnici nad imovinom tih privrednih subjekata, u 
idealnim delovima koji odgovaraju njihovim vlasničkim udelima u osnovnom kapitalu 
tih privrednih subjekata.
Lica iz stava 1. ovog člana mogu ugovorom 
urediti način raspodele imovine iz stava 1. ovog člana, između sebe i na 
drugačiji način. 
Postojeći tereti na imovini iz stava 1. ovog 
člana ostaju na snazi. 
Lica iz stava 1. ovog člana odgovaraju za 
obaveze brisanih subjekata iz stava 1. ovog člana do visine vrednosti imovine 
koja je u skladu sa ovim članom, odnosno ugovorom iz stava 2. ovog člana prešla 
u njihovo vlasništvo. 
Član 155.
Privredni subjekt nad kojim je zaključen 
stečajni postupak rešenjem koje je postalo pravnosnažno pre 25. jula 2012. 
godine, prestaje da postoji danom pravnosnažnosti tog rešenja.
Registrator koji vodi registar privrednih 
subjekata, po službenoj dužnosti, donosi rešenje o brisanju privrednog subjekta iz 
stava 1. ovog člana.
Član 156.
Postupci prinudne likvidacije koji su 
započeti pre početka primene ovog zakona, okončaće se u skladu sa odredbama 
Zakona o privrednim društvima („Službeni glasnik RS”, br. 36/11, 99/11, 83/14 – 
dr. zakon i 5/15).
Postupci prinudnog otkupa akcija započeti kod 
Centralnog registra pre početka primene ovog zakona, okončaće se u skladu sa 
odredbama čl. 515. do 521. i odredbama člana 523. Zakona o privrednim društvima 
(„Službeni glasnik RS”, br. 36/11, 99/11, 83/14 – dr. zakon i 5/15).
Postupci prava na prodaju akcija u kojima je 
zahtev za prodaju dostavljen društvu pre početka primene ovog zakona, okončaće se 
u skladu sa odredbama čl. 522. i 523. Zakona o privrednim društvima („Službeni 
glasnik RS”, br. 36/11, 99/11, 83/14 – dr. zakon i 5/15). 
Član 157.
Domaća privredna društva koja imaju 
obrazovane ogranke, dužna su da te ogranke registruju u roku od godinu dana od 
dana početka primene ovog zakona.
Član 158.
Postojeća privredna društva, preduzetnici, 
predstavništva i ogranci stranih privrednih društava koji nemaju registrovanu 
adresu za prijem elektronske pošte dužni su da registruju tu adresu u roku od 
godinu dana od dana početka primene ovog zakona. 
Član 159.
Danom pristupanja Republike Srbije Evropskoj 
uniji prestaje da se primenjuje odredba člana 287. stav 5. Zakona o privrednim 
društvima („Službeni glasnik RS”, br. 36/11, 99/11, 83/14 – dr. zakon i 5/15).
Član 160.
Danom početka primene ovog zakona prestaju da 
važe odredbe sledećih zakona i drugih propisa, u delu u kom se ustanovljava 
obaveza upotrebe pečata u poslovanju društava i preduzetnika, i to u:
1) članu 19. stav 2. tačka 12) i članu 23. 
stav 3. tačka 6) u Zakonu o javnim skladištima za poljoprivredne proizvode 
(„Službeni glasnik RS”, broj 41/09);
2) članu 40. stav 2. u Zakonu o državnoj 
revizorskoj instituciji („Službeni glasnik RS”, br. 101/05, 54/07 i 36/10);
3) članu 12. stav 4. u Zakonu o žigovima 
(„Službeni glasnik RS”, br. 104/09 i 10/13);
4) članu 11. stav 1. i članu 34. stav 1. u 
Zakonu o zadužbinama i fondacijama („Službeni glasnik RS”, br. 88/10 i 99/11 – 
dr. zakon);
5) članu 21. stav 6. u Zakonu o inspekcijskom 
nadzoru („Službeni glasnik RS”, broj 36/15);
6) članu 14. st. 4. i 5. u Zakonu o oznakama 
geografskog porekla („Službeni glasnik RS”, broj 18/10);
7) članu 15. stav 5. u Zakonu o pravnoj 
zaštiti industrijskog dizajna („Službeni glasnik RS”, br. 104/09 i 45/15);
8) članu 76. tač. 1) i 2), članu 78. stav 3, 
članu 79. stav 6, članu 83. stav 2, članu 84. stav 7, članu 85. stav 2, članu 
86. stav 3, članu 91. stav 3, članu 115. stav 1. tačka 2), članu 124. stav 3, 
članu 150. stav 1. tačka 1), članu 169. stav 1. tačka 17) i članu 170. stav 1. 
tač. 20), 25), 28), 29) i 32) u Zakonu o prevozu putnika u drumskom saobraćaju 
(„Službeni glasnik RS”, broj 68/15);
9) članu 19. stav 3. u Zakonu o trgovini 
(„Službeni glasnik RS”, br. 53/10 i 10/13);
10) članu 11. stav 3. i članu 12. stav 4. u 
Zakonu o udruženjima („Službeni glasnik RS”, br. 51/09 i 99/11 – dr. zakon);
11) obrascima zahteva u Uredbi o izvozu i 
uvozu robe koja bi se mogla koristiti za izvršenje smrtne kazne, mučenje ili drugo 
okrutno, neljudsko ili ponižavajuće postupanje ili kažnjavanje („Službeni glasnik 
RS”, broj 120/17);
12) obrascu u Uredbi o kriterijumima na 
osnovu kojih se utvrđuje šta se, u smislu Zakona o porezu na dodatu vrednost, 
smatra pretežnim prometom dobara u inostranstvo („Službeni glasnik RS”, br. 
124/04, 27/05, 4/13 i 21/15);
13) obrascima u Uredbi o načinu i roku 
plaćanja naknade za primenjena geološka istraživanja mineralnih i drugih geoloških 
resursa i naknade za zadržavanje istražnog prostora („Službeni glasnik RS”, broj 
10/16);
14) obrascima u Uredbi o načinu plaćanja 
naknade i uslovima odlaganja plaćanja duga po osnovu naknade za korišćenje 
mineralnih sirovina i geotermalnih resursa („Službeni glasnik RS”, br. 16/16 i 
8/17);
15) obrascima u Uredbi o postupanju sa 
supstancama koje oštećuju ozonski omotač, kao i o uslovima za izdavanje dozvola 
za uvoz i izvoz tih supstanci („Službeni glasnik RS”, br. 114/13 i 23/18);
16) obrascima u Uredbi o postupanju sa 
fluorovanim gasovima sa efektom staklene bašte, kao i o uslovima za izdavanje 
dozvola za uvoz i izvoz tih gasova („Službeni glasnik RS”, broj 120/13);
17) članu 3. stav 6. i obrascu propisanom u 
članu 7. u Uredbi o privremenim uslovima za obavljanje prometa brašna („Službeni 
glasnik RS”, br. 69/06 i 49/10);
18) članu 33. u Uredbi o raspodeli stranih 
dozvola za međunarodni javni prevoz stvari domaćim prevoznicima („Službeni 
glasnik RS”, broj 113/15);
19) članu 4. stav 1. tačka 13), članu 11. 
stav 1. tačka 10), članu 14. tačka 14), članu 19. stav 1. tačka 6), članu 20. 
stav 1. tačka 9), članu 21. stav 1. tačka 5), članu 22. stav 1. tačka 5), članu 
23. stav 1. tačka 9), članu 25. stav 1. tačka 11) i članu 27. stav 1. tačka 8) u 
Uredbi o sadržini Registra prijava i Registra žigova, sadržini zahteva i 
predloga koji se podnose u postupku za priznanje i zaštitu žiga i podacima koji 
se objavljuju u službenom glasilu nadležnog organa („Službeni glasnik RS”, broj 
43/10);
20) članu 4. tačka 16), članu 8. stav 1. 
tačka 11), članu 16. stav 1. tačka 9), članu 20. stav 1. tačka 5), članu 21. 
stav 1. tačka 8), članu 23. stav 1. tačka 10), članu 25. stav 1. tačka 7) i 
članu 28. stav 1. tačka 7) u Uredbi o sadržini Registra prijava i Registra 
industrijskog dizajna, sadržini zahteva koji se podnose u postupku za priznanje i 
zaštitu prava na industrijski dizajn i podacima koji se objavljuju u službenom 
glasilu nadležnog organa („Službeni glasnik RS”, broj 43/10);
21) obrascima propisanim u članu 20. stav 1, 
članu 21. stav 1. i članu 25. stav 1. u Uredbi o uslovima i postupku sticanja 
statusa povlašćenog proizvođača električne energije, privremenog povlašćenog 
proizvođača i proizvođača električne energije iz obnovljivih izvora energije 
(„Službeni glasnik RS”, br. 56/16 i 60/17);
22) obrascu zahteva propisanom u Uredbi o 
utvrđivanju uslova, kriterijuma i načina akreditacije za obavljanje poslova 
regionalnog razvoja i oduzimanja akreditacije pre isteka roka na koji je izdata 
(„Službeni glasnik RS”, br. 74/10 i 4/12);
23) obrascu u Pravilniku o podsticajima za 
sprovođenje aktivnosti u cilju podizanja konkurentnosti kroz uvođenje i 
sertifikaciju sistema kvaliteta hrane, organskih proizvoda i proizvoda sa 
oznakom geografskog porekla („Službeni glasnik RS”, broj 41/17);
24) obrascu prijave u Pravilniku o 
podsticajima za unapređenje ekonomskih aktivnosti na selu kroz podršku 
nepoljoprivrednim aktivnostima („Službeni glasnik RS”, broj 67/16);
25) članu 17. stav 2. tačka 13), članu 19. 
stav 2. tačka 2) podtačka (5) u Pravilniku o uslovima za stavljanje u promet i 
načinu obeležavanja ulovljene divljači i trofeja divljači, kao i o načinu vođenja 
evidencije („Službeni glasnik RS”, br. 16/12, 31/12 i 67/13);
26) obrascima zahteva u Pravilniku o obrascu 
i sadržini zahteva za izdavanje dozvole, obrascu dozvole i drugim obrascima koji 
prate izvoz i uvoz naoružanja i vojne opreme („Službeni glasnik RS”, broj 28/15);
27) obrascu zahteva u Pravilniku o 
podsticajima za sprovođenje aktivnosti u cilju podizanja konkurentnosti kroz 
diversifikaciju ekonomskih aktivnosti kroz podršku investicijama u preradu i 
marketing na poljoprivrednom gazdinstvu („Službeni glasnik RS”, broj 88/17);
28) članu 7. stav 2. i obrascu u Pravilniku o 
sadržini i načinu vođenja evidencije o volontiranju i podnošenju izveštaja o 
volontiranju („Službeni glasnik RS”, broj 92/10);
29) obrascima u Pravilniku o bližim uslovima 
i postupku dodeljivanja sredstava za sufinansiranje projekata („Službeni glasnik 
RS”, br. 6/10 i 69/10); 
30) obrascima u Pravilniku o dodeli poreskog 
identifikacionog broja pravnim licima, preduzetnicima i drugim subjektima za 
čiju je registraciju nadležna Agencija za privredne registre („Službeni glasnik 
RS”, br. 32/09, 70/10, 6/12, 11/16 i 100/16);
31) obrascima u Pravilniku o evidenciji 
prometa („Službeni glasnik RS”, broj 99/15);
32) obrascima zahteva u Pravilniku o 
energetskoj dozvoli („Službeni glasnik RS”, broj 15/15);
33) prilozi u Pravilniku o zahtevima za 
projektovanje, izradu i ocenjivanje usaglašenosti gasnih aparata („Službeni glasnik 
RS”, broj 41/15);
34) članu 9g stav 3. u Pravilniku o ispravi o 
zdravstvenom osiguranju i posebnoj ispravi za korišćenje zdravstvene zaštite 
(„Službeni glasnik RS”, br. 68/06, 49/07, 50/07 – ispravka, 95/07, 127/07, 
37/08, 54/08, 61/08, 1/09, 25/09, 42/10, 45/10, 103/10, 89/11, 91/11 – ispravka, 
34/12, 78/12, 81/12 – ispravka, 96/12, 98/12 – ispravka, 114/12, 110/13, 71/14, 
17/15 – US, 91/15 i 98/16);
35) obrascima u Pravilniku o kontroli 
proizvodnje semena, sadržini i načinu vođenja evidencije o proizvodnji rasada 
poljoprivrednog bilja i obrascu izveštaja o proizvodnji micelija jestivih i 
lekovitih gljiva („Službeni glasnik RS”, broj 60/06);
36) obrascima u Pravilniku o licenci za 
obavljanje energetske delatnosti i sertifikaciji („Službeni glasnik RS”, broj 
87/15);
37) obrascu u Pravilniku o načinu vođenja 
evidencije o organizatorima volontiranja („Službeni glasnik RS”, broj 92/10);
38) obrascima u Pravilniku o načinu vođenja 
obaveznih evidencija o ostvarenom prometu po automatu („Službeni glasnik RS”, 
br. 129/04 i 16/11);
39) obrascu u Pravilniku o načinu vođenja 
obaveznih evidencija o ostvarenom prometu u kladionicama („Službeni glasnik RS”, 
broj 129/04); 
40) obrascima u Pravilniku o načinu vođenja 
Registra lica ovlašćenih za obavljanje poslova izvoza i uvoza naoružanja i vojne 
opreme, brokerskih usluga i tehničke pomoći („Službeni glasnik RS”, broj 28/15);

41) članu 28. stav 2, stav 3. tačka 7) i stav 
4, članu 29. stav 3, stav 4. tačka 8) i stav 5, član 29a stav 2, stav 3. tačka 
8), član 34. stav 4. tačka 8) i stav 5. i obrascu u Pravilniku o načinu i 
postupku ostvarivanja poreskih oslobođenja kod PDV sa pravom na odbitak prethodnog 
poreza („Službeni glasnik RS”, br. 120/12, 40/15, 82/15, 86/15, 11/16 i 21/17);

42) obrascima u Pravilniku o načinu i 
postupku proizvodnje sadnog materijala voćaka, vinove loze i hmelja („Službeni 
glasnik RS”, br. 40/06, 58/06 i 51/09); 
43) obrascima u Pravilniku o načinu i 
uslovima za plaćanje poreske obaveze putem kompenzacije („Službeni glasnik RS”, 
broj 63/03); 
44) članu 3. stav 1. i obrascu u Pravilniku o 
načinu ostvarivanja prava na osnovne podsticaje u biljnoj proizvodnji i obrascu 
zahteva za ostvarivanje tih podsticaja („Službeni glasnik RS”, br. 29/13 i 9/16);

45) obrascu i prilozima u Pravilniku o načinu 
ostvarivanja prava na podsticaje u stočarstvu za proizvodnju konzumne ribe 
(„Službeni glasnik RS”, br. 61/13 i 44/14); 
46) članu 5. u Pravilniku o načinu unutrašnjeg 
uzbunjivanja, načinu određivanja ovlašćenog lica kod poslodavca, kao i drugim 
pitanjima od značaja za unutrašnje uzbunjivanje kod poslodavca koji ima više od 
deset zaposlenih („Službeni glasnik RS”, broj 49/15); 
47) članu 6. u Pravilniku o načinu utvrđivanja 
i evidentiranja korisnika javnih sredstava i o uslovima i načinu za otvaranje i 
ukidanje podračuna kod Uprave za trezor („Službeni glasnik RS”, br. 113/13, 8/14 
i 24/16); 
48) obrascu u Pravilniku o obliku i sadržini 
izveštaja o poslovanju slobodne zone („Službeni glasnik RS”, br. 70/06 i 117/17);

49) obrascima u Pravilniku o obrascima 
izveštaja o upravljanju ambalažom i ambalažnim otpadom („Službeni glasnik RS”, br. 
21/10 i 10/13); 
50) obrascu u Pravilniku o obrascu i sadržini 
zahteva za upis u Registar distributera i uvoznika sredstava za zaštitu bilja i 
sadržini tog registra („Službeni glasnik RS”, broj 5/10);
51) obrascima zahteva u Pravilniku o obrascu 
i sadržini zahteva za upis u Registar sredstava za ishranu bilja i oplemenjivača 
zemljišta i sadržini i načinu vođenja tog registra, sadržini zahteva i 
dokumentacije koja se prilaže uz zahtev za korišćenje sredstava za ishranu bilja i 
oplemenjivača zemljišta koji se koriste u naučno-istraživačke svrhe i stavljanje u 
promet na određeno vreme i u određenoj količini („Službeni glasnik RS”, broj 
104/09); 
52) članu 2. stav 2. tačka 6) i obrascu 
zahteva u Pravilniku o obrascu i sadržini zahteva za upis u Registar 
distributera i uvoznika sredstava za ishranu bilja i sadržini i načinu vođenja tog 
registra („Službeni glasnik RS”, br. 66/09 i 46/11);
53) članu 6. stav 1. i obrascima u Pravilniku 
o obrascu obaveštenja o upućivanju zaposlenih na privremeni rad u inostranstvo 
(„Službeni glasnik RS”, broj 111/15); 
54) članu 60. stav 5. u Pravilniku o opštim 
uslovima za obavljanje poštanskih usluga („Službeni glasnik RS”, br. 24/10, 58/10, 
2/11, 13/11, 65/11, 93/13 i 97/15); 
55) obrascu u Pravilniku o podnošenju poreske 
prijave elektronskim putem za velike poreske obveznike („Službeni glasnik RS”, 
br. 18/12 i 113/13); 
56) obrascima zahteva u Pravilniku o 
podsticajima za investicije u preradu i marketing poljoprivrednih i prehrambenih 
proizvoda i proizvoda ribarstva za nabavku opreme u sektoru mleka, mesa, voća, 
povrća i grožđa („Službeni glasnik RS”, broj 29/17); 
57) obrascima zahteva u Pravilniku o 
podsticajima za investicije u fizičku imovinu poljoprivrednog gazdinstva za 
nabavku novih mašina, opreme i kvalitetnih priplodnih grla za unapređenje 
primarne poljoprivredne proizvodnje („Službeni glasnik RS”, br. 36/17 i 26/18);
58) obrascima zahteva u Pravilniku o 
podsticajima za investicije u fizičku imovinu poljoprivrednog gazdinstva za 
nabavku novog traktora („Službeni glasnik RS”, broj 29/17);
59) članu 9. stav 2. tačka 3) i članu 12. st. 
2. i 3. u Pravilniku o podsticajima za očuvanje biljnih genetičkih resursa 
(„Službeni glasnik RS”, broj 85/13); 
60) obrascu u Pravilniku o podsticajima za 
očuvanje životinjskih genetičkih resursa („Službeni glasnik RS”, br. 83/13, 35/15 
i 28/16);
61) obrascu u Pravilniku o podsticajima za 
sprovođenje aktivnosti u cilju podizanja konkurentnosti kroz uvođenje i 
sertifikaciju sistema kvaliteta hrane, organskih proizvoda i proizvoda sa 
oznakom geografskog porekla („Službeni glasnik RS”, broj 41/17); 
62) obrascu u Pravilniku o podsticajima 
programima za diversifikaciju dohotka i unapređenje kvaliteta života u ruralnim 
područjima kroz podršku mladim poljoprivrednicima („Službeni glasnik RS”, br. 
29/17 i 33/17);
63) obrascu u Pravilniku o podsticajima 
programima za investicije u poljoprivredi za unapređenje konkurentnosti i 
dostizanje standarda kvaliteta kroz podršku unapređenja kvaliteta vina i rakije 
(„Službeni glasnik RS”, br. 48/13, 33/16 i 18/18); 
64) obrascu zahteva u Pravilniku o 
podsticajima programima za unapređenje konkurentnosti za investicije u fizičku 
imovinu poljoprivrednog gazdinstva kroz podršku podizanja višegodišnjih proizvodnih 
zasada voćaka, vinove loze i hmelja („Službeni glasnik RS”, broj 37/17);
65) obrascima u Pravilniku o poreskom 
identifikacionom broju („Službeni glasnik RS”, br. 57/03, 68/03, 32/09 i 48/10);

66) članu 13. stav 2. i članu 17. stav 2. i 
obrascima u Pravilniku o poslovnim knjigama i iskazivanju finansijskog rezultata 
po sistemu prostog knjigovodstva („Službeni glasnik RS”, broj 140/04); 

67) članu 4. stav 2. alineja treća u 
Pravilniku o postupku i načinu izdavanja i izgledu obrazaca potvrda o 
rezidentnosti („Službeni glasnik RS”, broj 80/10); 
68) članu 6b stav 6. i obrascima u Pravilniku 
o postupku ostvarivanja prava na povraćaj PDV i o načinu i postupku refakcije i 
refundacije PDV („Službeni glasnik RS”, br. 107/04, 65/05, 63/07, 107/12, 
120/12, 74/13 i 66/14);
69) članu 18. stav 10. i obrascima u 
Pravilniku o postupku fiskalizacije, sadržaju evidencije o ovlašćenim servisima 
i serviserima i izgledu, sadržaju i načinu vođenja dosijea i servisne knjižice 
fiskalne kase („Službeni glasnik RS”, broj 140/04); 
70) prilogu IV u Pravilniku o pregledima 
opreme pod pritiskom tokom veka upotrebe („Službeni glasnik RS”, br. 87/11 i 
75/13); 
71) članu 4. stav 1. tačka 12), članu 5. st. 
1, 3. i 4. u Pravilniku o putnom listu za domaći vanlinijski prevoz putnika 
(„Službeni glasnik RS”, broj 16/17); 
72) članu 4. stav 1. tačka 12), članu 5. stav 
4. u Pravilniku o putnom listu za međunarodni vanlinijski prevoz putnika 
(„Službeni glasnik RS”, broj 19/17); 
73) članu 5. stav 2. tačka 1), podtačka (2), 
članu 11. stav 4. u Pravilniku o registraciji motornih i priključnih vozila 
(„Službeni glasnik RS”, br. 69/10, 101/10, 53/11, 22/12, 121/12, 42/14, 108/14, 
65/15, 95/15 i 71/17); 
74) članu 21. stav 2. i prilozima u 
Pravilniku o Registru hemikalija („Službeni glasnik RS”, br. 16/16, 6/17 i 
117/17); 
75) obrascu u Pravilniku o saglasnosti za 
skladištenje i snabdevanje naftom, derivatima nafte i biogorivima za sopstvene 
potrebe („Službeni glasnik RS”, broj 12/16);
76) članu 2. tačka 20) u Pravilniku o 
sadržaju zahteva za dobijanje dozvole za proizvodnju, odnosno promet prekursora 
prve, druge ili treće kategorije („Službeni glasnik RS”, broj 21/17); 

77) obrascu prijave u Pravilniku o sadržaju i 
načinu vođenja evidencije organizacija u dijaspori i evidencije organizacija Srba 
u regionu („Službeni glasnik RS”, broj 6/10); 
78) obrascima u Pravilniku o sadržaju i 
načinu obeležavanja spoljnjeg i unutrašnjeg pakovanja leka, dodatnom obeležavanju, kao 
i sadržaja uputstva za lek („Službeni glasnik RS”, broj 41/11); 
79) članu 4. u Pravilniku o sadržaju obračuna 
zarade, odnosno naknade zarade („Službeni glasnik RS”, broj 90/14); 

80) obrascu u Pravilniku o sadržaju poreske 
prijave za obračun poreza na dobit pravnih lica („Službeni glasnik RS”, br. 
30/15 i 101/16); 
81) članu 4. stav 2. i članu 9. stav 2. tač. 
5) i 8) i stav 6. tačka 3) i stav 9. tač. 4) i 6) i u obrascima u Pravilniku o 
sadržini, načinu vođenja i izgledu Registra robnih zapisa za poljoprivredne 
proizvode, kao i sadržini i načinu izdavanja robnog zapisa, načinu vođenja 
evidencije o izdatim robnim zapisima i obrascu robnog zapisa („Službeni glasnik 
RS”, br. 35/10 i 10/14); 
82) obrascima u Pravilniku o sadržini 
evidencija o osnovicama za obračunavanje i plaćanje naknade za priređivanje 
posebnih igara na sreću u igračnicama i napojnicama i o sadržini mesečnog 
obračuna naknade za priređivanje tih igara („Službeni glasnik RS”, broj 35/06);

83) članu 2. tačka 7), članu 5. tačka 8), 
članu 7. tačka 10), članu 18. tačka 13), članu 20. stav 2. tačka 4), članu 22. 
tačka 8), članu 23. tačka 8) i članu 25. tačka 7) u Pravilniku o sadržini 
zahteva za registrovanje oznaka geografskog porekla i sadržini zahteva za 
priznavanje statusa ovlašćenog korisnika oznake geografskog porekla („Službeni 
glasnik RS”, broj 93/10); 
84) članu 2. stav 1. tačka 9) u Pravilniku o 
sadržini i izgledu potvrde o volontiranju („Službeni glasnik RS”, broj 92/10);

85) obrascima u Pravilniku o sadržini i 
načinu vođenja evidencija od strane proizvođača duvanskih proizvoda, trgovaca na 
veliko i malo duvanskim proizvodima, uvoznika i izvoznika duvana, obrađenog 
duvana, odnosno duvanskih proizvoda („Službeni glasnik RS”, br. 114/05 i 
118/07); 
86) članu 8. u Pravilniku o sadržini i načinu 
vođenja podrumarske evidencije („Službeni glasnik RS”, broj 102/16); 

87) članu 8. tačka 12) i članu 9. tačka 16) u 
Pravilniku o sadržini i načinu vođenja Registara i evidencionih lista o 
proizvodnji, obradi i prometu duvana i duvanskih proizvoda („Službeni glasnik 
RS”, broj 114/05); 
88) članu 5. stav 2. tačka 8) u Pravilniku o 
sadržini i načinu vođenja Registra pravnih lica za obavljanje veterinarske 
delatnosti i Registra preduzetnika koji obavljaju poslove veterinarske delatnosti 
(„Službeni glasnik RS”, broj 11/08); 
89) obrascu u Pravilniku o sadržini i načinu 
vođenja registra udruženja, društva i saveza u oblasti sporta („Službeni glasnik 
RS”, broj 32/16); 
90) članu 2. stav 1. tačka 13) i obrascima u 
Pravilniku o sadržini i načinu evidentiranja prometa izdavanjem fiskalnog računa, 
načinu otklanjanja greške u evidentiranju prometa preko fiskalne kase i o sadržini 
i vođenju knjige dnevnih izveštaja („Službeni glasnik RS”, broj 140/04); 

91) članu 14. stav 2, članu 32. stav 2. i 
članu 46. stav 2. u Pravilniku o sadržini i načinu izrade planskih dokumenata u 
lovstvu („Službeni glasnik RS”, broj 9/12); 
92) članu 3. tačka 3), članu 7. tačka 3), 
članu 11. tačka 3) i obrascima u Pravilniku o sadržini i obrascu zahteva za 
izdavanje vodnih akata, sadržini mišljenja u postupku izdavanja vodnih uslova i 
sadržini izveštaja u postupku izdavanja vodne dozvole („Službeni glasnik RS”, 
broj 72/17); 
93) obrascu u Pravilniku o sadržini i obrascu 
zahteva za priznavanje sorte poljoprivrednog bilja, kao i dokumentaciji koja se uz 
taj zahtev prilaže („Službeni glasnik RS”, broj 53/10);
94) obrascu u Pravilniku o sadržini i obrascu 
zahteva za upis strane sorte voćaka i vinove loze u Registar sorti 
poljoprivrednog bilja („Službeni glasnik RS”, broj 72/10); 
95) članu 3. stav 1. tačka 6) u Pravilniku o 
sadržini i obrascu prijave za upotrebu u zatvorenim sistemima genetički 
modifikovanih organizama, načinu zaštite poverljivih podataka iz prijave, kao i o 
sadržini prijave za obnavljanje odobrenja za upotrebu u zatvorenim sistemima 
(„Službeni glasnik RS”, broj 69/12); 
96) obrascima u Pravilniku o sadržini prijave 
za upis u Registar isplatilaca prihoda po osnovu estradnih programa zabavne i 
narodne muzike i drugih zabavnih programa i sadržini obaveštenja o zaključenim 
ugovorima o izvođenju tih programa („Službeni glasnik RS”, broj 139/04); 

97) obrascima u Pravilniku o sadržini prijave 
za upis u Registar poslodavaca („Službeni glasnik RS”, broj 102/06); 

98) članu 5. stav 1. tačka 10) u Pravilniku o 
sadržini registara, prijava i zahteva u postupku zaštite topografija 
poluprovodničkih proizvoda, kao i o vrstama podataka, načinu podnošenja prijave i 
objavljivanja topografija („Službeni glasnik RS”, broj 8/14); 
99) obrascu zahteva u Pravilniku o sadržini, 
izgledu i načinu popunjavanja zahteva za izdavanje integrisane dozvole („Službeni 
glasnik RS”, br. 30/06 i 32/16);
100) članu 16. stav 5. i obrascima u 
Pravilniku o tehničkim i funkcionalnim karakteristikama i tehničkoj ispravnosti 
automata i stolova za igre na sreću („Službeni glasnik RS”, broj 12/10);
101) obrascu u Pravilniku o upisu u Registar 
poljoprivrednih gazdinstava i obnovi registracije, kao i o uslovima za pasivan 
status poljoprivrednog gazdinstva („Službeni glasnik RS”, br. 17/13, 102/15, 6/16 
i 46/17);
102) članu 38. stav 2. u Pravilniku o 
uslovima za dobijanje licence za obavljanje radijacione delatnosti, („Službeni 
glasnik RS”, br. 61/11 i 101/16);
103) članu 13. stav 1. tačka 3) i član 15. 
stav 1. tačka 3) i obrascima u Pravilniku o uslovima za raspodelu i korišćenje 
sredstava Budžetskog fonda za vode Republike Srbije i o načinu raspodele tih 
sredstava („Službeni glasnik RS”, br. 13/17 i 79/17);
104) članu 6. stav 1. u Pravilniku o uslovima 
i načinu vođenja računa za uplatu javnih prihoda i raspored sredstava sa tih 
računa („Službeni glasnik RS”, br. 16/16, 49/16, 107/16, 46/17, 114/17 i 36/18);

105) obrascu zahteva u Pravilniku o uslovima 
i načinu ostvarivanja prava na podsticaje u stočarstvu za kvalitetna priplodna 
grla („Službeni glasnik RS”, br. 26/17, 20/18 i 34/18); 
106) obrascu u Pravilniku o uslovima i načinu 
ostvarivanja prava na podsticaje u stočarstvu za krave dojilje („Službeni glasnik 
RS”, br. 46/15 i 26/18); 
107) obrascu zahteva u Pravilniku o uslovima 
i načinu ostvarivanja prava na podsticaje u stočarstvu za krave za uzgoj teladi 
za tov („Službeni glasnik RS”, br. 36/17 i 25/18);
108) obrascima u Pravilniku o uslovima i 
načinu ostvarivanja prava na podsticaje u stočarstvu za tov junadi, tov svinja, 
tov jagnjadi i tov jaradi („Službeni glasnik RS”, br. 111/15, 9/16 i 110/16);

109) obrascu u Pravilniku o uslovima i načinu 
ostvarivanja prava na podsticaje u stočarstvu po košnici pčela („Službeni glasnik 
RS”, br. 33/15, 14/16 i 20/18); 
110) članu 14. stav 3. u Pravilniku o 
uslovima i postupku za dobijanje, obnavljanje i oduzimanje akcizne dozvole, načinu i 
kontroli otpremanja i dopremanja proizvoda u akcizno skladište i o vođenju 
evidencije u akciznom skladištu („Službeni glasnik RS”, br. 41/09, 99/12, 64/13 
i 67/15);
111) obrascu u Pravilniku o uslovima, načinu 
i obrascu zahteva za ostvarivanje prava na podsticaje za premiju osiguranja useva, 
plodova, višegodišnjih zasada, rasadnika i životinja („Službeni glasnik RS”, broj 
61/17);
112) obrascima u Pravilniku o uslovima, 
načinu i obrascu zahteva za ostvarivanje prava na premiju za mleko („Službeni 
glasnik RS”, br. 28/13 i 36/14);
113) obrascu u Pravilniku o uslovima, načinu 
i obrascu zahteva za ostvarivanje prava na regres za đubrivo („Službeni glasnik 
RS”, broj 30/18); 
114) članu 15. stav 1. tačka 7) u Pravilniku 
o uslovima, sadržini i načinu izdavanja sertifikata o energetskim svojstvima 
zgrada („Službeni glasnik RS”, broj 69/12); 
115) obrascima u Odluci o bližim uslovima za 
plaćanje, odnosno naplatu u robi, odnosno uslugama („Službeni glasnik RS”, broj 
109/05);
116) obrascima u Odluci o obrascima prijava 
podataka za matičnu evidenciju o osiguranicima i korisnicima prava iz penzijskog 
i invalidskog osiguranja („Službeni glasnik RS”, br. 118/03, 11/06, 54/10 – dr. 
propis);
117) Prilogu u Odluci o uslovima pod kojima 
se mogu reprodukovati novčanice i kovani novac („Službeni glasnik RS”, broj 
18/11).
Član 161.
Ovaj zakon stupa na snagu narednog dana od 
dana objavljivanja u „Službenom glasniku Republike Srbije”, osim:
1) odredaba čl. 1. do 26, čl. 28. do 78, čl. 
81. do 118, čl. 121. do 128, čl. 130. do 149, čl. 152. do 158. i člana 160. ovog 
zakona, koje se primenjuju od 1. oktobra 2018. godine;
2) odredaba čl. 129, 150. i 151. ovog zakona, 
koje se primenjuju od 1. januara 2022. godine. 
Zakon o izmenama i dopunama Zakona o privrednim 
društvima: "Službeni glasnik RS", broj 91/2019-61
Član 11.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, osim odredaba čl. 1, 2, 3, 
4, 5. i 6. ovog zakona, koje se primenjuju od 1. aprila 2020. godine.




	

