



Redakcijski prečišćen tekst






ZAКON

o ambalaži i 
ambalažnom otpadu

“Službeni 
glasnik RS”, broj 36 od 15. maja 2009, 95 od 8. decembra 2018 
		- dr. zakon


I. OSNOVNE 
ODREDBE

Predmet 
zakona

Član 1.

Ovim zakonom 
uređuju se uslovi zaštite životne sredine koje ambalaža mora da ispunjava za 
stavljanje u promet, upravljanje ambalažom i ambalažnim otpadom, izveštavanje o 
ambalaži i ambalažnom otpadu, ekonomski instrumenti, kao i druga pitanja od 
značaja za upravljanje ambalažom i ambalažnim otpadom. 

Odredbe ovog 
zakona primenjuju se na uvezenu ambalažu, ambalažu koja se proizvodi, odnosno 
stavlja u promet i sav ambalažni otpad koji je nastao privrednim aktivnostima na 
teritoriji Republike Srbije, bez obzira na njegovo poreklo, upotrebu i korišćeni 
ambalažni materijal.

Izuzeci od 
primene

Član 2.

Odredbe ovog 
zakona ne primenjuju se na kontejnere i velika sredstva za pakovanje – IBC koji se 
koriste za drumski, železnički, vodni ili vazdušni međunarodni transport.

Cilj zakona

Član 3.

Cilj ovog zakona 
je da u skladu sa načelom održivog razvoja obezbedi:

1) očuvanje 
prirodnih resursa;

2) zaštitu 
životne sredine i zdravlja ljudi;

3) razvoj 
savremenih tehnologija proizvodnje ambalaže;

4) uspostavljanje 
optimalnog sistema upravljanja ambalažom i ambalažnim otpadom u skladu sa načelom 
podele odgovornosti;

5) funkcionisanje 
tržišta u Republici Srbiji;

6) prevenciju 
stvaranja trgovinskih prepreka, izbegavanje poremećaja i ograničenja u 
konkurenciji.

Osnovna 
načela

Član 4.

Osnovna načela 
upravljanja ambalažom i ambalažnim otpadom jesu:

1) podela 
odgovornosti svih privrednih subjekata u skladu sa načelom „zagađivač plaća” 
tokom životnog ciklusa proizvoda; 

2) sprečavanje, 
odnosno smanjenje stvaranja ambalaže i ambalažnog otpada, kao i njihove štetnosti po 
životnu sredinu;

3) ponovna 
upotreba ambalaže, reciklaža i drugi oblici ponovnog iskorišćenja i smanjenje 
konačnog odlaganja ambalažnog otpada;

4) dobrovoljno 
sporazumevanje o upravljanju ambalažnim otpadom.

Značenje 
pojmova

Član 5.

Pojmovi 
upotrebljeni u ovom zakonu imaju sledeće značenje:

1) ambalaža 
jeste proizvod napravljen od materijala različitih svojstava, koji služi za 
smeštaj, čuvanje, rukovanje, isporuku, predstavljanje robe i zaštitu njene sadržine, 
a uključuje i predmete koji se koriste kao pomoćna sredstva za pakovanje, 
umotavanje, vezivanje, nepropusno zatvaranje, pripremu za otpremu i označavanje 
robe. Ambalaža može biti: 

– primarna 
ambalaža kao najmanja ambalažna jedinica u kojoj se proizvod prodaje konačnom 
kupcu;

– sekundarna 
ambalaža kao ambalažna jedinica koja sadrži više proizvoda u primarnoj ambalaži 
sa namenom da na prodajnom mestu omogući grupisanje određenog broja jedinica za 
prodaju, bez obzira da li se prodaje krajnjem korisniku ili se koristi za 
snabdevanje na prodajnim mestima. Ova ambalaža se može ukloniti sa proizvoda bez 
uticaja na njegove karakteristike;

– tercijarna 
(transportna) ambalaža namenjena za bezbedan transport i rukovanje proizvoda u 
primarnoj ili sekundarnoj ambalaži. Ova ambalaža ne obuhvata kontejnere za 
drumski, železnički, vodni ili vazdušni transport.

2) 
jednokratna ambalaža je ambalaža koja je projektovana radi korišćenja samo 
jednom;

3) povratna 
ambalaža je ambalaža koja se, nakon vraćanja od strane potrošača, ponovno 
upotrebljava za istu namenu;

4) ambalažni 
materijal je materijal različitog svojstva od koga se pravi ambalaža;

5) ambalažni 
otpad jeste svaka ambalaža ili ambalažni materijal koji ne može da se 
iskoristi u prvobitne svrhe, izuzev ostataka nastalih u procesu proizvodnje;

6) komunalni 
ambalažni otpad jeste otpad od primarne i sekundarne ambalaže koji nastaje 
kao otpad u domaćinstvima (kućni otpad) ili u industriji, zanatskim 
delatnostima, uslužnim ili drugim delatnostima (komercijalni otpad), a koji je 
sličan otpadu iz domaćinstva u pogledu njegove prirode ili sastava i sakuplja se 
sa određene teritorijalne celine, u skladu sa zakonom;

7) ambalažni 
otpad koji nije komunalni otpad je otpad od primarne, sekundarne ili 
tercijarne ambalaže koji nastaje kao otpad u procesu proizvodnje, maloprodaji, 
uslužnim i drugim delatnostima koji nije sakupljen kroz sistem sakupljanja koji 
organizuje javno komunalno preduzeće, odnosno drugo pravno lice ili preduzetnik 
(u daljem tekstu: komunalno preduzeće);

8) upravljanje 
ambalažnim otpadom jeste planiranje i organizovanje aktivnosti vezanih za 
sakupljanje, transport, skladištenje, tretman i odlaganje ambalažnog otpada, 
uključujući nadzor nad tim aktivnostima i brigu o postrojenjima za upravljanje 
otpadom posle zatvaranja;

9) prevencija 
(sprečavanje) jeste smanjenje sadržaja opasnih materija u materijalu i 
supstancama na nivou procesa proizvodnje, stavljanja u promet, distribuciji, 
korišćenju i u fazi uklanjanja, posebno usavršavanjem proizvoda i razvojem 
savremenih tehnologija;

10) ponovna 
upotreba jeste svaka operacija kojom se ambalaža, koja je tako planirana i 
projektovana da obavi minimalan broj pražnjenja i punjenja tokom upotrebe 
(višekratna upotreba), ponovo napuni ili upotrebi za istu namenu za koju je 
planirana, sa ili bez pomoćnih sredstava prisutnih na tržištu koja omogućavaju 
da se ambalaža ponovo napuni. Ponovo upotrebljena ambalaža postaje otpad ako se 
duže vreme ponovo ne upotrebi;

11) 
komponenta ambalaže je deo ambalaže koji se može ručno ili jednostavnim 
fizičkim postupkom odvojiti;

12) 
funkcionalna jedinica ambalaže podrazumeva više komponenata spojenih zajedno 
u obliku koji krajnji korisnik koristi;

13) kompletan 
sistem pakovanja podrazumeva primarnu, sekundarnu i tercijarnu ambalažu, tj. 
krajnji oblik pakovanja koji proizvođač distribuira isporučiocu; 

14) sastavni 
deo ambalaže je deo od koga je izrađena ambalaža ili njena komponenta koji se 
ne može odvojiti ručno ili jednostavnim fizičkim putem;

15) 
višeslojna ambalaža je ambalaža sačinjena od različitih materijala koji se ne 
mogu odvojiti ručno;

16) ponovno 
iskorišćenje je bilo koji postupak ili metoda iskorišćenja u smislu propisa 
kojima se uređuje upravljanje otpadom;

17) reciklaža 
ambalažnog otpada je ponovna prerada ambalažnog otpada u okviru proizvodnog 
procesa za prvobitnu namenu ili za ostale namene, uključujući organsku reciklažu 
a isključujući iskorišćenje u enrgetske svrhe;

18) 
iskorišćenje ambalažnog otpada u energetske svrhe je korišćenje ambalažnog 
otpada u direktnom spaljivanju sa ili bez prisustva druge vrste otpada sa 
primarnim ciljem iskorišćenja toplote;

19) organski 
postupak reciklaže jeste aerobni (proizvodnja komposta) ili anaerobni 
(proizvodnja biogasa), tretman biorazgradljivih delova ambalažnog otpada pod 
kontrolisanim uslovima i uz korišćenje mikroorganizama kojim se dobija kompost 
ili metan. Odlaganje otpada na specijalno projektovane deponije ne smatra se 
oblikom organske reciklaže;

20) odlaganje 
ambalažnog otpada je bilo koji postupak ili metoda postupanja sa ambalažnim 
otpadom kada ne postoje mogućnosti regeneracije, reciklaže, prerade, direktnog 
ponovnog korišćenja ili upotrebe kao alternativnog izvora energije, u skladu sa 
propisima kojima se uređuje upravljanje otpadom; 

21) subjekti 
upravljanja ambalažom i ambalažnim otpadom jesu: 

– proizvođač, 
kao pravno lice ili preduzetnik, koji proizvodi ambalažu;

– uvoznik, kao 
pravno lice ili preduzetnik, koji uvozi sirovine za proizvodnju ambalaže i 
ambalažu;

– paker/punilac, 
kao pravno lice ili preduzetnik, koji pakuje/puni ambalažu;

– isporučilac, 
kao pravno lice ili preduzetnik, koji stavlja u promet ambalažu ili upakovan 
proizvod, nezavisno od toga da li je to lice istovremeno i proizvođač, uvoznik, 
paker/punilac ili trgovac na veliko; 

– sakupljač 
ambalažnog otpada, kao pravno lice, preduzetnik ili fizičko lice, koje sakuplja 
razvrstani otpad;

– krajnji 
korisnik, kao potrošač koji, u svrhu krajnje potrošnje ili konzumacije upakovane 
robe, skida ambalažu sa robe ili je prazni tako da ona postaje ambalažni otpad 
ili trgovac na malo koji, u cilju dalje prodaje robe skida ambalažu sa robe ili je 
prazni tako da ona postaje otpad sekundarne ili tercijarne ambalaže;

– krajnji 
snabdevač, kao lice koje snabdeva ambalažom ili upakovanom robom krajnjeg 
korisnika, nezavisno od toga da li je to lice istovremeno i proizvođač, uvoznik, 
paker/punilac i isporučilac;

– prevoznik, kao 
pravno lice, preduzetnik ili fizičko lice, koje vrši prevoz ambalažnog otpada;

– operater 
sistema upravljanja ambalažnim otpadom (u daljem tekstu: operater), kao privredno 
društvo ili drugo pravno lice koje upravlja postrojenjem ili ga kontroliše ili je 
ovlašćeno za donošenje ekonomskih odluka u oblasti upravljanja ambalažnim otpadom i 
na čije se ime izdaje dozvola za upravljanje ambalažnim otpadom;

22) dobrovoljni 
sporazum je pisani sporazum zaključen između Republike Srbije koju zastupa Vlada 
i zainteresovanih subjekata iz različitih privrednih grana, koji je otvoren za 
sve koji žele da pristupe i ispune uslove sporazuma radi postizanja nacionalnih 
ciljeva iz ovog zakona.

Primena 
propisa

Član 6.

Ambalažni otpad 
nastao u Republici Srbiji se sakuplja, transportuje, skladišti, tretira i odlaže 
pod uslovima i na način, propisan zakonom kojim se uređuje upravljanje otpadom, 
zakonom kojim se uređuje komunalna delatnost i ovim zakonom. 

Na izdavanje 
dozvola za upravljanje ambalažnim otpadom primenjuju se odredbe zakona kojim se 
uređuje upravljanje otpadom, ako ovim zakom nije drukčije propisano. 

Na ambalažu i 
ambalažni otpad primenjuju se i posebni propisi kojima se uređuje bezbednost i 
zdravlje ljudi, zdravstvena ispravnost upakovanog proizvoda, promet opasnih 
materija, kao i uslovi za transport proizvoda. 

II. USLOVI 
ZAŠTITE ŽIVOTNE SREDINE КOJE AMBALAŽA MORA DA ISPUNJAVA ZA STAVLJANJE U PROMET

Stavljanje u 
promet

Član 7.

Ambalaža se može 
staviti u promet pod uslovom da ispunjava osnovne zahteve koji se odnose na 
proizvodnju i sastav ambalaže, njenu ponovnu upotrebu i ponovno iskorišćenje, 
uključujući pogodnost ambalaže za reciklažu.

Ministar 
nadležan za poslove zaštite životne sredine (u daljem tekstu: ministar) propisuje 
kriterijume za određivanje šta može biti ambalaža, sa primerima za primenu 
kriterijuma i utvrđuje listu srpskih standarda koji se odnose na osnovne zahteve 
(u daljem tekstu: srpski standardi).

Usaglašenost 
sa osnovnim zahtevima

Član 8.

Ambalaža je 
usaglašena sa osnovnim zahtevima za stavljanje u promet ukoliko je u skladu sa 
svim specifičnim zahtevima koji se odnose na:

1) proizvodnju 
ambalaže;

2) sastav 
ambalaže;

3) ponovnu 
upotrebu ambalaže; 

4) ambalažu koja 
je ponovno iskoristiva reciklažom materijala;

5) ambalažu koja 
je ponovno iskoristiva kompostiranjem i biorazgradnjom;

6) ambalažu koja 
je ponovno iskoristiva u obliku energije.

Zahtevi iz stava 
1. tačka 1) ovog člana primenjuju se na kompletan sistem pakovanja.

Zahtevi iz stava 
1. tačka 2) ovog člana primenjuju se na komponentu ambalaže.

Zahtevi iz stava 
1. tač. 3) do 6) ovog člana primenjuju se na funkcionalnu jedinicu ambalaže.


Proizvođač i 
uvoznik ambalaže dužan je da prilikom stavljanja ambalaže u promet ili upotrebe 
izda, odnosno obezbedi deklaraciju o usaglašenosti ambalaže sa zahtevima za 
stavljanje u promet, u skladu sa zakonom.

Ambalaža je 
usaglašena sa određenim specifičnim zahtevom ukoliko je proizvedena u skladu sa 
srpskim standardom sa liste standarda iz člana 7. stav 2. ovog zakona koji se 
odnosi na taj specifični zahtev.

Ukoliko ambalaža 
nije proizvedena u skladu sa srpskim standardom, usaglašenost ambalaže sa 
određenim specifičnim zahtevom može se dokazivati i na drugi odgovarajući način 
(tehnička specifikacija, tehnička dokumentacija sa izveštajima o ispitivanju i 
slično). 

Specifični 
zahtevi za proizvodnju ambalaže

Član 9.

Ambalaža treba 
da bude proizvedena tako da njena zapremina i/ili težina materijala sadržanih u 
njoj bude ograničena na najmanju odgovarajuću meru uz održavanje nivoa:

1) bezbednosti i 
zdravstvene ispravnosti upakovanog proizvoda;

2) 
funkcionalnosti unutar lanca isporuke i upotrebe;

3) 
prihvatljivosti upakovanog proizvoda od strane potrošača.

Pri proizvodnji 
ambalaže identifikuje se kritično područje, odnosno područje ispod koga nije 
moguće dalje smanjenje upotrebljenih materijala. 

Ako nijedno 
kritično područje nije identifikovano, ambalaža nije usaglašena za zahtevima za 
njenu proizvodnju. 

Specifični 
zahtevi za sastav ambalaže

Član 10.

Ambalaža treba 
da bude proizvedena tako da ukupan nivo koncentracije olova, kadmijuma, žive i 
šestovalentnog hroma u ambalaži ili njenim komponentama ne prelazi propisanu 
graničnu vrednost. 

Određivanje 
koncentracije teških metala, zavisno od materijala ambalaže ili njene komponente 
vrši se prema metodologiji utvrđenoj srpskim standardom.

Ambalaža treba 
da bude proizvedena tako da koncentracija opasnih materija u emisiji, pepelu i 
procednim vodama bude minimizirana.

Identifikacija 
prisustva opasnih materija u ambalaži ili njenim komponentama i mogućnost njihovog 
prisustva u emisiji, pepelu i procednim vodama sa deponija vrši se u skladu sa 
srpskim standardom. 

Ako su 
identifikovane opasne materije u ambalaži ili njenoj komponenti koje se mogu 
ispustiti u životnu sredinu, ambalaža mora da zadovolji zahtev za njihovu 
minimizaciju na način utvrđen srpskim standardom.

Ministar 
propisuje graničnu vrednost ukupnog nivoa koncentracije olova, kadmijuma, žive i 
šestovalentnog hroma u ambalaži ili njenim komponentama, izuzetke od primene i 
rok za primenu granične vrednosti.

Specifični 
zahtevi za ponovnu upotrebu ambalaže

Član 11.

Fizičke i druge 
karakteristike ambalaže moraju biti takve da obezbede adekvatan kvalitet 
ambalaže i omoguće njenu ponovnu upotrebu za istu namenu tako da:

1) dizajn 
ambalaže omogući ponovno punjenje ili utovar, kao i odgovarajući broj ciklusa 
punjenja ili pražnjenja; 

2) se ambalaža 
može osposobiti za ponovno korišćenje uzimajući u obzir zaštitu zdravlja i zahteve 
bezbednosti;

3) na tržištu 
postoji dostupan sistem za ostvarivanje ponovne upotrebe (sakupljanje povratne 
ambalaže, ponovno punjenje ili utovar).

Identifikikacija 
najpogodnijeg sistema ponovne upotrebe za određenu vrstu ambalaže, uzimajući u 
obzir specifične okolnosti njene nameravane upotrebe, vrši se na način utvrđen 
srpskim standardom.

Ambalaža koju 
nije moguće ponovo upotrebiti, kao ni ponovno iskoristiti putem reciklaže, 
biorazgradnje ili kontrolisanog spaljivanja, postaje ambalažni otpad namenjen za 
odlaganje u skladu sa zakonom. 

Specifični 
zahtevi za ambalažu koja je ponovno iskoristiva reciklažom materijala

Član 12.

Ambalaža mora 
biti projektovana i proizvedena tako da kada postane ambalažni otpad omogući 
reciklažu materijala upotrebljenih u proizvodnji te ambalaže u određenom masenom 
procentu. Vrednosti masenih procenata zavise od ambalažnog materijala.

Osnovni 
kriterijumi za ambalažu koja je pogodna za reciklažu utvrđeni su srpskim 
standardom i odnose se na:

1) kontrolu 
dizajna, sastava ambalaže i procesa njene izrade;

2) postojanje 
raspoložive tehnologije reciklaže;

3) ispuštanje u 
životnu sredinu, kao posledica procesa reciklaže.

Specifični 
zahtevi za ambalažu koja je ponovno iskoristiva kompostiranjem i biorazgradnjom

Član 13.

Ambalaža koja je 
ponovno iskoristiva kompostiranjem mora da bude proizvedena tako da kada postane 
ambalažni otpad taj otpad obrađen za potrebe kompostiranja ima takva 
biorazgradiva prirodna svojstva da ne sprečava odvojeni proces sakupljanja, 
kompostiranja ili aktivnost koja je tim procesom započeta.

Ambalaža koja je 
ponovno iskoristiva biorazgradnjom mora da bude proizvedena tako da kada postane 
ambalažni otpad, taj otpad treba da ima takva prirodna svojstva da može da bude 
podvrgnut fizičkom, hemijskom, termalnom ili biološkom raspadanju i da se većina 
gotovih komposta na kraju razloži u ugljen-dioksid, biomasu i vodu. 

Ambalaža koja se 
sastoji od različitih komponenti smatra se pogodnom za kompostiranje ili 
biorazgradnju ako se komponente pogodne za kompostiranje mogu lako razdvojiti od 
komponenti koje nisu pogodne za kompostiranje ili ako su svi ambalažni materijali 
pogodni za kompostiranje.


Specifični zahtevi za ambalažu koja je ponovno iskoristiva u obliku energije


Član 14.


Ambalaža mora biti projektovana i proizvedena tako da ispunjava termodinamičke 
zahteve za dozvoljeno kontrolisano spaljivanje ambalažnog otpada uz iskorišćenje 
energije. 


Specifikacija minimalne donje toplotne moći, kao i način određivanja toplotne 
dobiti, prikazuje se po metodologiji i postupku za primenu te metodologije koji 
su utvrđeni u odgovarajućem srpskom standardu ili po ekvivalentnoj metodologiji.


Identifikacija i označavanje


Član 15.


Ambalaža se identifikuje i označava prema prirodnim svojstvima ambalažnih 
materijala koji su korišćeni u njenoj proizvodnji da bi se olakšalo sakupljanje, 
ponovna upotreba i ponovno iskorišćenje, uključujući i reciklažu, kompostiranje, 
biorazgradnju i iskorišćenje u energetske svrhe.


Ambalaža nosi odgovarajuću oznaku ili na samoj ambalaži ili na etiketi, a 
ukoliko veličina ambalaže to ne dozvoljava, na priloženom uputstvu. 


Oznaka ukazuje na vrstu materijala upotrebljenog u proizvodnji ambalaže, kao i na 
mogućnost ponovne upotrebe i reciklaže, ukoliko postoji.


Oznaka treba da bude jasna, vidljiva i lako čitljiva, odnosno izdržljiva i trajna, 
čak i kada je ambalaža otvorena.


Ministar propisuje način numerisanja, skraćenice i simbole na kojima se zasniva 
sistem identifikacije i označavanja ambalažnih materijala. 


III. UPRAVLJANJE AMBALAŽOM I AMBALAŽNIM OTPADOM


Nacionalni ciljevi


Član 16.


Nacionalni ciljevi upravljanja ambalažom i ambalažnim otpadom utvrđuju se Planom 
smanjenja ambalažnog otpada (u daljem tekstu: Plan). 


Plan sadrži nacionalne ciljeve koji se odnose na sakupljanje ambalaže i ambalažnog 
otpada, ponovno iskorišćenje i reciklažu ambalažnog otpada.


Prilikom proizvodnje i stavljanja u promet ambalaže, kao i postupanja sa ambalažnim 
otpadom, obavezno se uzimaju u obzir nacionalni ciljevi utvrđeni Planom, koji se 
odnose na:

1) 
količinu ambalažnog otpada koji je neophodno ponovno iskoristiti;

2) 
količinu sirovina u ambalažnom otpadu koje je neophodno reciklirati, a u okviru 
količine prerađenog ambalažnog otpada;

3) 
količinu pojedinih materijala u ukupnoj masi reciklažnih materijala u ambalažnom 
otpadu koje je neophodno reciklirati. 


Plan donosi Vlada na predlog ministarstva nadležnog za poslove zaštite životne 
sredine (u daljem tekstu: ministarstvo) za period od pet godina.


Dobrovoljni sporazum


Član 17.


Dobrovoljni sporazum sadrži naročito:

1) 
specifične ciljeve i rokove za njihovo postizanje;

2) 
obavezu proizvođača, uvoznika, pakera/punilaca i isporučilaca da vrše periodični 
monitoring, dostavljaju izveštaj o postignutim rezultatima ministarstvu i o tome 
obaveštavaju javnost;

3) 
obavezu ugovornih strana da vrše analizu rezultata, naročito u pogledu 
postignutog napretka u realizaciji specifičnih ciljeva iz dobrovoljnog sporazuma;

4) 
mere koje se preduzimaju u slučaju da proizvođači, uvoznici, pakeri/punioci i 
isporučioci ne postupaju u skladu sa dobrovoljnim sporazumom;

5) 
stupanje na snagu dobrovoljnog sporazuma;

6) 
druga pitanja od značaja za njegovo sprovođenje. 

Na 
ambalažu koja je predmet depozitnog sistema i dobrovoljnog sporazuma primenjuju se 
odredbe režima propisanog dobrovoljnim sporazumom.


Dobrovoljni sporazum zaključuju Vlada i zainteresovani subjekti iz različitih 
privrednih grana (proizvođači, uvoznici, pakeri/punioci i isporučioci).


Dobrovoljni sporazum se objavljuje u „Službenom glasniku Republike Srbije.” 



Preuzimanje otpada


Član 18.


Proizvođač, uvoznik, paker/punilac i isporučilac dužan je da besplatno preuzme 
otpad od sekundarne ili tercijarne ambalaže na zahtev krajnjeg korisnika. 



Кrajnji korisnik koji nabavlja robu od proizvođača, uvoznika, pakera/punioca i 
isporučioca može otpad od sekundarne ili tercijarne ambalaže ostaviti neposredno 
na mestu nabavke ili ga kasnije besplatno vratiti.


Odredba iz stava 2. ovog člana primenjuje se i na otpad od primarne ambalaže koja 
istovremeno vrši funkciju sekundarne ili tercijarne ambalaže.


Proizvođač, uvoznik, paker/punilac i isporučilac dužan je da, na zahtev krajnjeg 
korisnika, besplatno preuzme ambalažni otpad koji nije komunalni otpad, a potiče 
od primarne ambalaže, ukoliko za takvu ambalažu nije propisan poseban način 
preuzimanja i sakupljanja.


Prostor za preuzimanje, sakupljanje, razvrstavanje i privremeno skladištenje 
ambalažnog otpada


Član 19.


Proizvođač, uvoznik, paker/punilac i isporučilac dužan je da obezbedi određeni 
prostor za preuzimanje, sakupljanje, razvrstavanje i privremeno skladištenje 
ambalažnog otpada koji je, u skladu s članom 18. ovog zakona, preuzet ili je 
nastao njihovom delatnošću, ukoliko godišnja količina takvog ambalažnog otpada 
prelazi propisanu količinu.

U 
slučaju da godišnja količina ambalažnog otpada ne prelazi propisanu količinu 
proizvođač, uvoznik, paker/punilac i isporučilac obezbeđuje postupanje sa 
ambalažnim otpadom u smislu odredbe člana 23. ovog zakona.


Ministar propisuje godišnju količinu ambalažnog otpada po vrstama tog otpada za 
koje se obavezno obezbeđuje prostor za preuzimanje, sakupljanje, razvrstavanje i 
privremeno skladištenje.


Кomunalni ambalažni otpad


Član 20.


Кrajnji korisnik je dužan da prikupi, skladišti, odloži ili prosledi komunalni 
ambalažni otpad, u skladu sa zakonom kojim se uređuje upravljanje otpadom i 
zakonom kojim se uređuje komunalna delatnost.


Кrajnji korisnik je dužan da komunalni ambalažni otpad razvrstava i/ili odvojeno 
skladišti, tako da ne bude izmešan sa drugim otpadom, kako bi mogao da bude 
prosleđen ili vraćen, sakupljen, ponovo iskorišćen, prerađen ili odložen u skladu 
sa zakonom kojim se uređuje upravljanje otpadom.


Ambalažni otpad koji nije komunalni otpad


Član 21.


Zabranjeno je prosleđivanje ili vraćanje ambalažnog otpada koji nije komunalni 
otpad komunalnim preduzećima, osim kada za to postoji zaključen ugovor.


Кrajnji korisnik mora da obezbedi da ambalaža i ambalažni otpad koji nije 
komunalni otpad, koji se prosleđuje ili vraća, ne bude zagađen opasnim ili 
drugim materijama koje nisu sadržane u upakovanoj robi, a koje čine ponovno 
iskorišćenje ili reciklažu nemogućom ili izvodljivom jedino po nesrazmerno višem 
trošku. 


Ambalažni otpad koji je zagađen opasnim materijama


Član 22.


Кrajnji korisnik, kao držalac otpada, mora da obezbedi da se sa ambalažnim 
otpadom, koji je zagađen opasnim ili drugim materijama koje nisu sastavni deo 
upakovane robe, postupa u skladu sa zakonom kojim se uređuje upravljanje otpadom.


Preuzimanje i sakupljanje ambalažnog otpada


Član 23.


Proizvođač, uvoznik, paker/punilac i isporučilac dužan je za ambalažu koju 
stavlja u promet:

1) 
da obezbedi da komunalno preduzeće redovno preuzima komunalni ambalažni otpad;


2) 
da redovno preuzima i sakuplja ambalažni otpad koji nije komunalni otpad od 
krajnjih korisnika;

3) 
da obezbedi ponovno iskorišćenje, reciklažu ili odlaganje u skladu sa zakonom.


Obaveza iz stava 1. ovog člana ne primenjuje se na ambalažu koja je izvezena kao 
ambalaža ili upakovana roba.


Obaveze iz stava 1. tač. 2) i 3) ovog člana primenjuje se i na trgovca na malo 
koji prodaje robu u primarnoj ambalaži koja nije komunalni otpad, osim ako za 
takvu ambalažu nije predviđen poseban način preuzimanja i sakupljanja.


Prenošenje obaveze na operatera


Član 24.


Proizvođač, uvoznik, paker/punilac i isporučilac može da prenese svoju obavezu 
upravljanja ambalažnim otpadom, ugovorom koji zaključuje sa operaterom koji, u 
skladu sa zakonom, obavlja delatnosti upravljanja ambalažnim otpadom.


Operater je dužan da u ime proizvođača, uvoznika, pakera/punioca i isporučioca:

1) 
obezbedi da komunalno preduzeće redovno preuzima komunalni ambalažni otpad;


2) 
redovno preuzima i sakuplja ambalažni otpad koji nije komunalni otpad od krajnjih 
korisnika;

3) 
obezbedi ponovno iskorišćenje, reciklažu ili odlaganje u skladu sa zakonom.

Za 
svaku vrstu ambalaže, za koju proizvođač, uvoznik, paker/punilac i isporučilac 
iz člana 23. ovog zakona ili krajnji korisnik iz člana 27. ovog zakona, prenese 
svoju obavezu na operatera, taj operater je dužan da osigura upravljanje 
ambalažnim otpadom u celini (na svim nivoima stavljanja ambalaže i upakovane robe 
u promet i na području gde nastaje ambalažni otpad), u skladu sa zaključenim 
ugovorom.


Dozvola za sopstveno upravljanje ambalažnim otpadom


Član 25.


Proizvođač, uvoznik, paker/punilac i isporučilac može sam da sakuplja ambalažni 
otpad koji nije komunalni otpad od krajnjih korisnika i da obezbedi njegovo 
ponovno iskorišćenje, reciklažu i odlaganje, ukoliko pre plasiranja robe na 
tržište, pribavi dozvolu ministarstva. 

Uz 
zahtev za izdavanje dozvole lice iz stava 1. ovog člana podnosi:

1) 
dokaz o registraciji proizvođača, uvoznika, pakera/punioca ili isporučioca, kao 
i dokaz o registraciji podizvođača, ukoliko postoji;

2) 
plan upravljanja ambalažnim otpadom;

3) 
druge dokaze, po zahtevu ministarstva.


Plan upravljanja ambalažnim otpadom koji lice iz stava 1. ovog člana donosi za 
period od pet godina sadrži naročito podatke o:

1) 
vrsti ambalaže kojom sam upravlja;

2) 
načinu i učestalosti preuzimanja otpada koji nije komunalni otpad od krajnjeg 
korisnika;

3) 
vrsti i kapacitetu opreme, postrojenja i uređaja za sakupljanje, privremeno 
skladištenje, razvrstavanje ili drugim aktivnostima kojima se obezbeđuje ponovno 
iskorišćenje, reciklaža ili odlaganje ambalažnog otpada;

4) 
predviđenoj ukupnoj masi ambalažnog otpada koji treba prikupiti u toku godine i 
masi ambalažnih sirovina koje je neophodno reciklirati, u skladu sa nacionalnim 
ciljevima;

5) 
metodama i podizvođačima koji obezbeđuju ponovno iskorišćenje, reciklažu ili 
odlaganje sakupljenog ambalažnog otpada;

6) 
predviđenoj količini prerađenog ambalažnog otpada, kao i o količini pojedinih 
recikliranih materijala u skladu sa nacionalnim ciljevima.


Ministarstvo izdaje dozvolu iz stava 1. ovog člana na period od pet godina, ako 
na osnovu plana iz stava 3. ovog člana, utvrdi da su ispunjeni uslovi koji se 
tiču postizanja količine prerađene ambalaže i recikliranih sirovina, u skladu sa 
nacionalnim ciljevima.


Dozvola iz stava 1. ovog člana sadrži naročito: vrstu ambalažnog otpada koji 
treba sakupiti, količinu amabalažnog otpada koji treba ponovno iskoristiti i 
reciklirati, kao i količinu sirovina u amabalažnom otpadu predviđenu za 
reciklažu izraženu u procentima.


Promena uslova u dozvoli, odnosno revizija dozvole, može se vršiti u roku važenja 
dozvole.


Proizvođač, uvoznik, paker/punilac i isporučilac može bez dozvole ministarstva 
da prikuplja ambalažni otpad, ukoliko se radi o sopstvenoj povratnoj ambalaži 
koja je vraćena od krajnjeg korisnika, a nije više pogodna za ponovnu upotrebu.


Dozvola se izdaje rešenjem koje je konačno.


Obaveze lica koje obezbeđuje sopstveno upravljanje ambalažnim otpadom


Član 26.


Proizvođač, uvoznik, paker/punilac i isporučilac koji obezbeđuje sopstveno 
upravljanje ambalažnim otpadom dužan je da:

1) 
obezbedi da se ambalažni otpad koji preuzme ili prikupi u svakoj kalendarskoj 
godini ponovno iskoristi, reciklira ili odloži do kraja te kalendarske godine, 
tako da postigne utvrđene nacionalne ciljeve;

2) 
snosi troškove ponovnog iskorišćenja, reciklaže ili odlaganja ambalažnog otpada 
koji se, uprkos sistemu prikupljanja koji je sam uspostavio, pojavi u sistemu 
prikupljanja koji sprovodi operater;

3) 
putem obaveštenja na ambalaži koju stavlja u promet ili na drugi način, obavesti 
krajnjeg korisnika o mogućnosti da ambalažni otpad ostavi neposredno na mestu 
nabavke ili ga naknadno besplatno vrati krajnjem snabdevaču na mestu određenom za 
tu namenu.


Obaveze krajnjeg korisnika koji nema snabdevača


Član 27.


Кrajnji korisnik koji uvozi ili kupuje ambalažu ili ambalažne sirovine za potrebe 
sopstvene delatnosti, a nema snabdevača, mora da obezbedi upravljanje tim 
ambalažnim otpadom koji nije komunalni otpad, tako što će zaključiti ugovor sa 
operaterom ili sam obezbediti ponovno iskorišćenje, reciklažu ili odlaganje 
ambalažnog otpada.


Odredbe čl. 25. i 34. ovog zakona primenjuju se na lice iz stava 1. ovog člana 
ukoliko sam obezbeđuje ponovno iskorišćenje, reciklažu ili odlaganje ambalažnog 
otpada.


Obaveze trgovca


Član 28.


Trgovac na veliko kao krajnji snabdevač i/ili trgovac na malo nije dužan da 
obezbedi propisano upravljanje ambalažnim otpadom ako se radi o ambalaži na kojoj 
postoji deklaracija prethodnog snabdevača o tome da on garantuje upravljanje 
ambalažnim otpadom ili ako se radi o ambalaži na kojoj postoji poseban znak 
putem koga operater garantuje da je ta ambalaža uključena u njegov sistem 
upravljanja ili ako se radi o ambalaži navedenoj u čl. 29. stav 1. i 30. st. 1. i 
2. ovog zakona.


Deklaracija prethodnog snabdevača mora biti zabeležena na svakom računu ili 
fakturi za prodatu ili primljenu robu.


Izuzeci od primene u pogledu količine ambalaže


Član 29.


Proizvođač, uvoznik, paker/punilac i isporučilac nije dužan da obezbedi 
propisano upravljanje ambalažnim otpadom, u smislu odredbe čl. 23. do 27. ovog 
zakona, ako ukupna količina ambalažnih sirovina, korišćenih za upakovanu robu 
koju stavljaju u promet, u toku jedne kalendarske godine ne prelazi propisanu 
količinu.


Odredba stava 1. ovog člana ne primenjuje se na ambalažu:

1) 
u koju je roba upakovana ili napunjena na mestu kupovine robe;

2) 
u koju su upakovane hemikalije u skladu sa propisima o hemikalijama;

3) 
u koju su upakovana sredstva za zaštitu bilja i drveća.

Ministar 
propisuje vrstu i količinu ambalaže iz stava 1. ovog člana. 

Ambalaža sa 
dugim vekom trajanja i povratna ambalaža

Član 30.

Proizvođač, 
uvoznik, paker/punilac i isporučilac nije dužan da obezbedi propisano upravljanje 
ambalažnim otpadom ako u promet stavlja ambalažu sa dugim vekom trajanja.

Proizvođač, 
uvoznik, paker/punilac i isporučilac nije dužan da obezbedi propisano upravljanje 
ambalažnim otpadom, u smislu odredbe čl. 23. do 26. ovog zakona, ukoliko u 
promet stavlja povratnu ambalažu za koju je garantovan povraćaj kroz poseban 
sistem sakupljanja, a time svaki put i ponovna upotreba ili za nalepnice i etikete 
koje su stavljene u promet zajedno sa povratnom ambalažom, a masa tih nalepnica i 
etiketa ne prelazi 5% mase povratne ambalaže.

Ministar 
propisuje vrste ambalaže sa dugim vekom trajanja.

Uslovi za 
izdavanje dozvole operateru

Član 31.

Operater ne može 
da upravlja ambalažnim otpadom bez dozvole ministarstva.

Dozvola se 
izdaje operateru koji:

1) je 
registrovan za obavljanje delatnosti sakupljanja, odnošenja, ponovnog iskorišćenja, 
reciklaže ili odlaganja otpada u skladu sa zakonom kojim se uređuje klasifikacija 
delatnosti;

2) sam ili čiji 
podizvođač raspolaže opremom, postrojenjima i uređajima koji obezbeđuju upravljanje 
ambalažnim otpadom u skladu sa zakonom; 

3) sam ili čiji 
podizvođač obezbeđuje uslove za ponovno iskorišćenje, reciklažu ili odlaganje 
ambalažnog otpada u skladu sa zakonom.

Odredbe člana 
25. st. 3, 4, 5. i 6. ovog zakona koje se odnose na rok važenja plana upravljanja 
ambalažnim otpadom, rok važenja dozvole i njen sadržaj, promenu uslova u dozvoli i 
reviziju dozvole primenjuju se i na dozvolu koja se izdaje operateru.

Rešenje kojim se 
izdaje dozvola operateru je konačno.

Zahtev za 
izdavanje dozvole

Član 32.

Operater uz 
zahtev za izdavanje dozvole podnosi:

1) dokaz o 
registraciji operatera, kao i registraciji podizvođača;

2) plan 
upravljanja ambalažnim otpadom;

3) prikaz 
simbola ambalaže, ako postoji namera da se koristi u sistemu postupanja sa 
ambalažnim otpadom, a kao garancija postupanja sa ambalažnim otpadom u skladu sa 
ovim zakonom;

4) druge dokaze 
o ispunjavanju uslova iz člana 31. stav 2. ovog zakona.

Plan 
upravljanja ambalažnim otpadom

Član 33.

Plan upravljanja 
ambalažnim otpadom sadrži podatke o:

1) vrsti 
ambalaže za koju operater organizuje upravljanje u skladu sa ovim zakonom;

2) proizvođaču, 
uvozniku, pakeru/puniocu i isporučiocu iz člana 24. stav 1. ovog zakona i 
krajnjem korisniku iz člana 27. stav 1. ovog zakona koji je preneo svoju obavezu 
na operatera;

3) načinu i 
učestalosti preuzimanja komunalnog ambalažnog otpada od komunalnih preduzeća;

4) načinu i 
učestalosti preuzimanja amabalažnog otpada koji nije komunalni otpad od krajnjeg 
korisnika;

5) broju i 
lokaciji mesta za sakupljanje koje operater namerava da organizuje;

6) vrsti i 
kapacitetu opreme, postrojenja i uređaja za preuzimanje, sakupljanje, privremeno 
skladištenje, razvrstavanje otpada, odnosno o drugim aktivnostima kojima se 
obezbeđuje ponovno iskorišćenje, reciklaža i odlaganje; 

7) predviđenoj 
ukupnoj masi ambalažnog otpada koji treba prikupiti u toku godine i masi 
ambalažnih sirovina koje je neophodno reciklirati, u skladu sa nacionalnim 
ciljevima;

8) predviđenim 
metodama i podizvođačima koji obezbeđuju ponovno iskorišćenje, reciklažu ili 
odlaganje prikupljenog ambalažnog otpada; 

9) predviđenoj 
količini prerađenog ambalažnog otpada, kao i o količini sirovina u prerađenom i 
recikliranom ambalažnom otpadu, u skladu sa nacionalnim ciljevima; 

10) mere zaštite 
od požara i druge mere, u skladu sa zakonom.

Oduzimanje 
dozvole

Član 34.

Ministarstvo će 
oduzeti dozvolu licu kome je, u skladu sa ovim zakonom, izdata dozvola za 
upravljanje ambalažnim otpadom, ako: 

1) ne obezbedi 
upravljanje ambalažnim otpadom u skladu sa zakonom;

2) ne dostavi 
godišnji izveštaj o upravljanju ambalažom i ambalažnim otpadom u skladu sa ovim 
zakonom;

3) ne ispuni 
obaveze u skladu sa nacionalnim ciljevima.

Centri za 
sakupljanje, razvrstavanje i privremeno skladištenje

Član 35.

Operater je 
dužan da organizuje jedan ili više centara za sakupljanje, razvrstavanje i 
privremeno skladištenje prikupljenog ambalažnog otpada, pri čemu će uzeti u obzir:

1) gustinu 
naseljenosti i količinu komunalnog ambalažnog otpada;

2) raspored 
mesta za sakupljanje ambalažnog otpada i količinu prikupljenog ambalažnog otpada 
koji nije komunalni otpad;

3) prostorni 
raspored i/ili udaljenost uređaja i postrojenja u kojima se prikupljeni ambalažni 
otpad reciklira, iskorišćuje energija ili na drugi način prerađuje ili odlaže;

4) mere zaštite 
od požara i druge mere, u skladu sa zakonom.

Operater je 
dužan da organizuje mesta za sakupljanje ambalažnog otpada koji nije komunalni 
otpad, na koja će krajnji korisnik donositi taj otpad, ako preuzimanje nije 
obezbeđeno direktno od krajnjeg korisnika ili krajnjeg snabdevača. 

Ponovno 
iskorišćenje, reciklaža ili odlaganje

Član 36.

Operater je 
dužan da obezbedi da ambalažni otpad koji preuzme ili prikupi u toku svake 
kalendarske godine bude ponovno iskorišćen, recikliran ili odložen najkasnije do 
kraja naredne kalendarske godine tako da se postignu nacionalni ciljevi u pogledu 
količina prerađenog ambalažnog otpada i recikliranih sirovina, utvrđeni u 
dozvoli iz člana 31. ovog zakona.

Postrojenja za 
tretman i odlaganje otpada

Član 37.

Ponovno 
iskorišćenje, reciklaža i odlaganje ambalažnog otpada može se vršiti u 
postrojenjima za čiji rad je izdata propisana dozvola za tretman i/ili odlaganje 
otpada, u skladu sa uslovima predviđenim zakonom kojim se uređuje upravljanje 
otpadom i drugim propisima.

IV. IZVEŠTAVANJE 
O AMBALAŽI I AMBALAŽNOM OTPADU

Obaveštavanje 
javnosti

Član 38.

Operater je 
dužan da obaveštava javnost i krajnje korisnike o svrsi, ciljevima, načinu i mestu 
sakupljanja ambalaže, kao i mogućnostima ponovnog iskorišćenja i reciklaže 
ambalažnog otpada.

Lice iz stava 1. 
ovog člana vrši obaveštavanje javnosti grada, grada Beograda, odnosno opštine na 
čijoj teritoriji se nalazi mesto za prikupljanje putem sredstava javnog 
informisanja ili interneta, odnosno na uobičajen lokalni način.

Izveštaj 
proizvođača, uvoznika, pakera/punioca i isporučioca

Član 39.

Proizvođač, 
uvoznik, paker/punilac i isporučilac iz člana 23. ovog zakona dužan je da do 31. 
marta tekuće godine dostavi Agenciji za zaštitu životne sredine (u daljem tekstu: 
Agencija) izveštaj o upravljanju ambalažom i ambalažnim otpadom u prethodnoj 
godini. 

Izveštaj iz 
stava 1. ovog člana sadrži naročito podatke o:

1) nazivu, 
adresi, delatnosti i šifri delatnosti;

2) količini i 
vrsti ambalaže stavljene u promet ili izvezene u drugu državu, odnosno uvezene za 
potrebe sopstvene delatnosti;

3) količini i 
vrsti ambalaže stavljene u promet za koju je obaveza upravljanja preneta operateru;

4) količini i 
vrsti ambalaže stavljene u promet za koju sam obezbeđuje upravljanje ambalažnim 
otpadom;

5) ukupnoj 
količini i vrsti ambalažnog otpada koji nije komunalni otpad koji je sam preuzeo 
ili prikupio od krajnjih korisnika; 

6) količini i 
vrsti pojedinih sirovina u preuzetom i prikupljenom ambalažnom otpadu, navedenom 
u stavu 2. tačka 5) ovog člana; 

7) količini i 
vrsti ponovno iskorišćenog ili odloženog ambalažnog otpada, za svaki metod 
iskorišćenja ili odlaganja posebno;

8) količini 
sirovina koje su reciklirane, za svaku vrstu sirovine posebno;

9) druge 
propisane podatke.

Кrajnji korisnik 
iz člana 27. ovog zakona dostavlja Agenciji izveštaj iz stava 1. ovog člana do 
31. marta tekuće godine, koji sadrži podatke o vrsti i količini ambalaže koju je 
sam uvezao za sopstvene potrebe.

Izveštaj 
operatera

Član 40.

Operater je 
dužan da dostavi Agenciji izveštaj o upravljanju ambalažom i ambalažnim otpadom u 
toku prethodne godine do 31. marta tekuće godine.

Izveštaj iz 
stava 1. ovog člana sadrži naročito podatke o:

1) nazivu, 
adresi, delatnosti i šifri delatnosti proizvođača, uvoznika, pakera/punioca, 
isporučioca i krajnjeg korisnika, koji su operateru preneli svoju obavezu 
upravljanja ambalažnim otpadom;

2) količini 
ambalaže koju su lica iz stava 2. tačka 1) ovog člana stavila u promet, uvezla 
ili izvezla u drugu državu;

3) ukupnoj 
količini i vrsti komunalnog ambalažnog otpada koji je operater preuzeo od 
komunalnih preduzeća; 

4) ukupnoj 
količini i vrsti ambalažnog otpada koji nije komunalni otpad koji je operater 
preuzeo ili sakupio od krajnjih korisnika;

5) količini i 
vrsti pojedinih sirovina u preuzetom i prikupljenom ambalažnom otpadu, odnosno 
koje su prerađene;

6) količini i 
vrsti ponovno iskorišćenog ili odloženog ambalažnog otpada, za svaki metod 
iskorišćenja ili odlaganja posebno;

7) druge 
propisane podatke.

Izuzetak od 
obaveze dostavljanja izveštaja

Član 41.

Trgovac iz člana 
28. stav 1. ovog zakona, kao i lica iz člana 29. stav 1. i člana 30. st. 1. i 2. 
ovog zakona nisu dužni da dostave godišnji izveštaj Agenciji.

Registar i 
izveštaj

Član 42.

Ministarstvo 
uspostavlja i vodi registar izdatih dozvola u skladu sa ovim zakonom.

Podaci upisani u 
registar iz stava 1. ovog člana su javni. 

Agencija 
sastavlja i objavljuje svake godine izveštaj o količini proizvedene, uvezene i 
izvezene ambalaže i upravljanju ambalažnim otpadom u Republici Srbiji i dostavlja 
ga Ministarstvu.

Ministar 
propisuje sadržinu i način vođenja registra izdatih dozvola, kao i obrazac 
izveštaja iz čl. 39. i 40. ovog zakona.

V. 
EКONOMSКI INSTRUMENTI


Naknada za stavljanje ambalaže u promet


Član 43.

Prestao je da važi (vidi član 278. Zakona - 95/2018-267)

Depozitni i 
kaucijski sistem

Član 44.

Vlada može 
uspostaviti depozitni sistem za jednokratnu ambalažu u slučaju kada se utvrdi da 
je to neophodno radi postizanja nacionalni ciljeva. 

Кrajnji snabdevač 
koji proizvod upakovan u jednokratnu ambalažu stavlja u promet, naplaćuje od 
krajnjeg korisnika depozit po jedinici prodajne ambalaže radi uspostavljanja 
sistema povraćaja iskorišćene jednokratne ambalaže. 

Proizvođač ili 
uvoznik proizvoda koji je upakovan u povratnu ambalažu ustanovljava kaucijski 
sistem. 

Кrajnji snabdevač 
koji stavlja u promet proizvod upakovan u povratnu ambalažu dužan je da od 
krajnjeg korisnika naplati kauciju za ovu vrstu ambalaže. 

Кrajnji snabdevač 
dužan je da od krajnjeg korisnika prihvati jednokratnu i povratnu ambalažu.

Nakon povraćaja 
ambalaže iz stava 5. ovog člana krajnji snabdevač dužan je da vrati naplaćen 
depozit, odnosno kauciju krajnjem korisniku. 

Vlada propisuje 
vrste jednokratne ambalaže za koje se uspostavlja depozitni sistem, način 
funkcionisanja tog sistema, visinu depozita i način njegove naplate.

Кaucija za 
hemikalije

Član 45.

Proizvođač ili 
uvoznik određene hemikalije dužan je da utvrdi iznos kaucije koju potrošač plaća 
za pojedinačnu ambalažu u koju je smeštena ta hemikalija. 

Кaucija iz stava 
1. ovog člana ne može biti manja od 10% ni veća od 30% od cene hemikalije koja je 
smeštena u ambalažu, osim za određenu ambalažu za koju ministar propisuje visinu 
kaucije.

Proizvođač i 
uvoznik hemikalije dužni su da, o sopstvenom trošku, od trgovca prikupe povratnu 
ambalažu u koju je bila smeštena ta hemikalija i nastao ambalažni otpad.

Ako kaucija 
prikupljena od strane trgovca ne može biti vraćena zbog prekida ili prestanka 
njegove delatnosti, proizvođač ili uvoznik hemikalije dužan je da od potrošača 
preuzme povratnu ambalažu u koju je bila smeštena ta hemikalija i vrati kauciju 
potrošaču. 

Ministar 
propisuje:

1) za koje 
hemikalije je proizvođač ili uvoznik dužan da utvrdi kauciju za pojedinačnu 
ambalažu u koju je smeštena ta hemikalija;

2) visinu 
kaucije za određenu ambalažu zavisno od vrste ambalaže ili hemikalije koja je u 
nju smeštena. 

Trgovac je dužan 
da naplati kauciju za pojedinačnu ambalažu u koju je smeštena hemikalija u 
iznosu utvrđenom u skladu sa ovim zakonom.

Trgovac je dužan 
da od potrošača prihvati povratnu ambalažu u koju je bila smeštena hemikalija i 
nastao ambalažni otpad kako bi ih predao proizvođaču ili uvozniku. 

Po prihvatanju 
povratne ambalaže u koju je bila smeštena hemikalija i nastalog ambalažnog 
otpada, trgovac je dužan da potrošaču vrati naplaćenu kauciju.

Trgovac mora da 
ima dozvolu za obavljanje delatnosti sakupljanja i transporta ambalažnog otpada 
nastalog od ambalaže u koju je bila smeštena opasna hemikalija na koje se 
primenjuje zakon kojim se uređuje upravljanje otpadom.

Potrošač iz 
stava 7. ovog člana je dužan da trgovcu vrati povratnu ambalažu i nastao 
ambalažni otpad. 

VI. 
NADZOR


Nadzor nad radom


Član 46.


Ministarstvo vrši nadzor nad radom Agencije, autonomne pokrajine, jedinice 
lokalne samouprave, kao i ovlašćenih pravnih lica, u vršenju poverenih poslova, u 
skladu sa zakonom o upravljanju otpadom i ovim zakonom. 


Inspekcijski nadzor


Član 47.


Inspekcijski nadzor nad primenom odredaba ovog zakona i propisa donetih za 
njegovo izvršavanje vrši ministarstvo, ako zakonom o upravljanju otpadom i ovim 
zakonom nije drukčije propisano. 


Autonomnoj pokrajini poverava se vršenje inspekcijskog nadzora nad aktivnostima 
upravljanja ambalažnim otpadom koji se obavlja na teritoriji autonomne pokrajine.


Inspekcijski nadzor vrši se preko inspektora za zaštitu životne sredine u okviru 
delokruga utvrđenog zakonom o upravljanju otpadom i ovim zakonom. 


Nadzor nad primenom odredaba ovog zakona koje se odnose na stavljanje ambalaže u 
promet vrši ministarstvo nadležno za trgovinu preko tržišnih inspektora.

Prava i 
dužnosti inspektora

Član 48.

U vršenju 
inspekcijskog nadzora nadležni inspektor ima pravo i dužnost da utvrđuje:

1) da li su 
ispunjeni uslovi za stavljanje ambalaže u promet;

2) da li je 
ambalaža propisno označena;

3) da li 
proizvođač, uvoznik, paker/punilac i isporučilac ispunjava propisane obaveze;

4) da li trgovac 
na veliko kao krajnji snabdevač i/ili trgovac na malo ispunjava propisane obaveze 
u skladu sa zakonom;

5) da li se 
sakupljanje, transport, skladištenje, tretman i odlaganje ambalažnog otpada vrši na 
propisan način;

6) da li je 
proizvođač, uvoznik, paker/punilac, isporučilac ili krajnji korisnik koji je 
ambalažu uvezao ili kupio za potrebe sopstvene delatnosti pribavio dozvolu za 
sopstveno upravljanje ambalažnim otpadom, da li postupa u skladu sa tom dozvolom 
ili je svoju obavezu upravljanja ambalažnim otpadom preneo na operatera;

7) da li je 
operater pribavio dozvolu za upravljanje ambalažnim otpadom, odnosno da li je 
organizovao jedan ili više centara za sakupljanje, razvrstavanje i privremeno 
skladištenje ambalažnog otpada;

8) da li 
operater obaveštava javnost i krajnje korisnike o svrsi, ciljevima, načinu i mestu 
sakupljanja ambalaže, kao i mogućnostima ponovnog iskorišćenja i reciklaže 
ambalažnog otpada;

9) da li je 
proizvođač, uvoznik, paker/punilac i isporučilac, odnosno operater podneo 
ministarstvu, u roku utvrđenom zakonom, godišnji izveštaj o upravljanju ambalažom i 
ambalažnim otpadom;

10) da li 
trgovac isplaćuje kauciju, odnosno potrošač vrši povraćaj ambalaže;

11) da li 
proizvođač i uvoznik hemikalija ispunjavaju propisane obaveze;

12) da li se 
sprovode druge propisane mere, u skladu sa ovim zakonom. 

Ovlašćenja 
inspektora

Član 49.

U vršenju poslova 
inspekcijskog nadzora, inspektor je ovlašćen da: 

1) da zabrani 
proizvođaču da stavlja u promet ambalažu koja ne ispunjava propisane uslove;

2) da naredi 
proizvođaču, uvozniku, pakeru/puniocu i isporučiocu da izvrši propisane obaveze;

3) da naredi 
proizvođaču, odnosno uvozniku da o svom trošku stavi odgovarajuću oznaku na 
ambalažu, etiketu ili na priloženo uputstvo; 

4) da naredi 
proizvođaču da na primeren način na prodajnom mestu obaveštava trgovca i 
potrošača o bitnim svojstvima proizvoda i ambalaže, opasnim i štetnim 
supstancama koje oni sadrže, kao i načinu postupanja sa proizvodom i ambalažom 
kada postanu otpad;

5) naredi 
krajnjem korisniku, trgovcu na veliko kao krajnjem snabdevaču i/ili trgovcu na 
malo da izvrši propisane obaveze;

6) zabrani 
upravljanje ambalažnim otpadom licu koje nema dozvolu ministarstva;

7) da naredi 
licu koje upravlja ambalažnim otpadom da postupa u skladu sa zakonom; 

8) naredi 
proizvođaču, uvozniku i trgovcu da ispunjava propisane obaveze u pogledu ambalaže 
u koju je smeštena hemikalija;

9) naredi 
izvršenje drugih obaveza propisanih ovim zakonom.

VII. NADLEŽNOST 
ZA REŠAVANJE O ŽALBI

Član 50.

O merama iz 
člana 49. ovog zakona nadležni inspektor donosi rešenje.

Na rešenje 
nadležnog inspektora može se izjaviti žalba ministru u roku od 15 dana od dana 
prijema rešenja. 

Žalba na rešenje 
nadležnog inspektora ne odlaže izvršenje rešenja. 

Rešenje ministra 
po žalbi iz stava 3. ovog člana je konačno. 

VIII. КAZNENE 
ODREDBE

Prekršaji

Član 51.

Novčanom kaznom 
od 500.000 do 1.000.000 dinara kazniće se za prekršaj privredno društvo, 
preduzeće ili drugo pravno lice ako:

1) stavlja u 
promet ambalažu koja ne ispunjava propisane uslove (čl. 7. do 14);

2) ne označava 
ambalažu na propisan način (član 15);

3) otpad ne 
preuzima na propisan način (član 18. st. 1. i 4);

4) ne organizuje 
prostor za preuzimanje, sakupljanje, razvrstavanje i privremeno skladištenje 
ambalažnog otpada (član 19. stav 1);

5) ne postupa sa 
ambalažnim otpadom koji nije komunalni otpad na propisan način (član 21);

6) ne postupa sa 
ambalažnim otpadom koji je zagađen opasnim materijama na propisan način (član 
22);

7) ne obezbedi 
preuzimanje, sakupljanje, ponovno iskorišćenje, reciklažu ili odlaganje ambalažnog 
otpada na propisan način (član 23);

8) ne obezbedi 
upravljanje ambalažnim otpadom u ime proizvođača, uvoznika, pakera/punioca i 
isporučioca sa kojim je zaključio ugovor (član 24. stav 2);

9) upravlja 
ambalažnim otpadom koji nije komunalni otpad bez dozvole ministarstva i suprotno 
uslovima utvrđenim u dozvoli (član 25. stav 5);

10) ne postupa 
sa ambalažnim otpadom u skladu sa članom 26. ovog zakona;

11) ne upravlja 
ambalažnim otpadom koji nije komunalni otpad u skladu sa članom 27. ovog zakona;

12) upravlja 
ambalažnim otpadom bez dozvole ministarstva (član 31. stav 1); 

13) ne 
organizuje centre za sakupljanje, razvrstavanje i privremeno skladištenje ambalažnog 
otpada u skladu sa članom 35. ovog zakona; 

14) ne obezbedi 
ponovno iskorišćenje, reciklažu ili odlaganje ambalažnog otpada u skladu sa članom 
36. ovog zakona; 

15) ne 
obaveštava javnost i krajnje korisnike o upravljanju ambalažom i ambalažnim otpadom 
(član 38); 

16) ne dostavi 
Agenciji godišnji izveštaj o upravljanju ambalažom i ambalažnim otpadom (član 39);


17) ne dostavi 
Agenciji godišnji izveštaj o upravljanju ambalažnim otpadom za koji je ugovorom 
preuzeo obavezu upravljanja (član 40);

18) ne naplati 
od krajnjeg korisnika depozit za jednokratnu ambalažu, odnosno kauciju za 
povratnu ambalažu, ne prihvati tu ambalažu od krajnjeg korisnika, nakon povraćaja 
ambalaže ne vrati krajnjem korisniku naplaćen depozit, odnosno kauciju (član 44);

19) ne utvrdi 
iznos kaucije koju potrošač plaća za ambalažu u koju je smeštena hemikalija ili 
iznos kaucije utvrdi suprotno ovom zakonu, ne prikupi od trgovca o sopstvenom 
trošku povratnu ambalažu u koju je bila smeštena hemikalija i nastali ambalažni 
otpad, ne prihvati povratnu ambalažu u koju je bila smeštena hemikalija i ne 
vrati kauciju potrošaču u slučaju prekida ili prestanka delatnosti trgovca (član 
45. st. 1. do 4);

20) ne naplati 
kauciju za pojedinačnu ambalažu u koju je bila smeštena hemikalija u utvrđenom 
iznosu, ne prihvati povratnu ambalažu u koju je bila smeštena hemikalija i 
nastali ambalažni otpad kako bi ih predao proizvođaču ili uvozniku, odnosno po 
njihovom prihvatanju ne vrati potrošaču naplaćenu kauciju (član 45. st. 6. do 8).

Za prekršaj iz 
stava 1. ovog člana može se izreći novčana kazna u srazmeri sa visinom pričinjene 
štete ili neizvršene obaveze, vrednosti robe ili druge stvari koja je predmet 
prekršaja, a najviše do dvadesetostrukog iznosa tih vrednosti.

Za prekršaj iz 
stava 1. ovog člana kazniće se i odgovorno lice u privrednom društvu, preduzeću 
ili drugom pravnom licu novčanom kaznom od 25.000 do 50.000 dinara. 

Za prekršaj iz 
stava 1. tač. 1) do 7), 9) do 11), 16), 18), 19) i 20) ovog člana kazniće se 
preduzetnik novčanom kaznom od 250.000 do 500.000 dinara ili kaznom zatvora do 
30 dana. 

Za prekršaj iz 
stava 1. tač. 5) i 7) ovog člana kazniće se fizičko lice novčanom kaznom od 
5.000 do 50.000 dinara ili kaznom zatvora do 30 dana.

Član 52.

Za prekršaj iz 
člana 51. ovog zakona može se uz kaznu izreći i zaštitna mera oduzimanja predmeta 
koji su upotrebljeni ili namenjeni za izvršenje prekršaja, odnosno koji su nastali 
izvršenjem prekršaja.

Član 53.

Novčanom kaznom 
od 40.000 do 50.000 dinara kazniće se za prekršaj odgovorno lice u organu 
državne uprave, ako:

1) ne uspostavi 
i ne vodi registar izdatih dozvola (član 42. stav 1);

2) ne objavi 
godišnji izveštaj o količini proizvedene, uvezene i izvezene ambalaže, kao i o 
upravljanju ambalažnim otpadom u Republici Srbiji i ne dostavi ga Ministarstvu 
(član 42. stav 3).

IX. PRELAZNE I 
ZAVRŠNE ODREDBE

Rokovi za 
donošenje podzakonskih akata

Član 54.

Podzakonski akti 
za sprovođenje ovog zakona doneće se u roku od jedne godine od dana stupanja na 
snagu ovog zakona. 

Rokovi za 
prilagođavanje

Član 55.

Proizvođač, 
uvoznik, paker/punilac i isporučilac dužni su da:

1) organizuju 
preuzimanje ambalažnog otpada, u skladu sa članom 18. ovog zakona i obezbede 
prostor za preuzimanje, sakupljanje, razvrstavanje i privremeno skladištenje 
ambalažnog otpada, u skladu sa članom 19. ovog zakona u roku od dvanaest meseci 
od dana stupanja na snagu ovog zakona;

2) obezbede 
upravljanje ambalažnim otpadom iz člana 23. ovog zakona u roku od osamnaest meseci 
od dana stupanja na snagu ovog zakona;

3) za komunalni 
ambalažni otpad zaključe ugovor sa operaterom u roku od dvanaest meseci od dana 
stupanja na snagu ovog zakona;

4) za ambalažni 
otpad koji nije komunalni otpad zaključe ugovor sa operaterom ili pribave dozvolu 
za sopstveno upravljanje ambalažnim otpadom u roku od dvanaest meseci od dana 
stupanja na snagu ovog zakona;

5) podatke iz 
člana 26. stav 1. tačka 3) ovog zakona označe na ambalaži koju stavljaju u promet 
u roku od osamnaest meseci od dana stupanja na snagu ovog zakona.

Кrajnji korisnik 
je dužan da obezbedi sprovođenje propisanog postupka sa ambalažnim otpadom iz 
člana 27. ovog zakona u roku od osamnaest meseci od dana stupanja na snagu ovog 
zakona.

Odlaganje 
primene

Član 56.

Proizvođač i 
uvoznik ambalaže dužan je da svoje poslovanje koje se odnosi na označavanje 
ambalaže iz člana 15. ovog zakona uskladi u roku od dvanaest meseci od dana 
stupanja na snagu ovog zakona.

Ambalaža koja je 
proizvedena pre stupanja na snagu ovog zakona, a nije usaglašena sa osnovnim 
zahtevima koje ambalaža mora da ispunjava za stavljanje u promet, može da bude u 
prometu najduže dve godine od dana stupanja na snagu ovog zakona.

Stupanje na 
snagu

Član 57.

Ovaj zakon stupa 
na snagu osmog dana od dana objavljivanja u „Službenom glasniku Republike Srbije”.




