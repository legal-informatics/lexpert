



Redkcijski prečišćen tekst


ZAКON
o pravnoj zaštiti industrijskog dizajna
„Službeni glasnik RS“, br. 104 od 16. decembra 2009, 
45 od 22. maja 2015, 44 od 8. juna 2018 - 
dr. zakon
I. OSNOVNE ODREDBE
Član 1.
Ovim zakonom uređuju se način sticanja i zaštita prava na spoljašnji izgled 
industrijskog ili zanatskog proizvoda (u daljem tekstu: proizvod).
Pod spoljašnjim izgledom proizvoda podrazumeva se ukupan vizuelni utisak koji 
proizvod ostavlja na informisanog potrošača ili korisnika.
Informisani potrošač ili korisnik, u smislu ovog zakona, je fizičko lice koje 
se redovno susreće sa tipom proizvoda o kojima je reč.
Na postupak sticanja i zaštite industrijskog dizajna koji je međunarodno 
registrovan za teritoriju Republike Srbije na osnovu Haškog sporazuma o 
međunarodnom registrovanju industrijskog dizajna (u daljem tekstu: Haški 
sporazum), primenjuju se odredbe ovog zakona u svim pitanjima koja nisu uređena 
Haškim sporazumom.
*Službeni glasnik RS, broj 45/2015
II. PREDMET I USLOVI ZAŠTITE
Pojam industrijskog dizajna
Član 2.
Industrijski dizajn je trodimenzionalni ili dvodimenzionalni izgled celog 
proizvoda, ili njegovog dela, koji je određen njegovim vizuelnim karakteristikama, 
posebno linijama, konturama, bojama, oblikom, teksturom i/ili materijalima od 
kojih je proizvod sačinjen, ili kojima je ukrašen, kao i njihovom kombinacijom.
Proizvod je industrijski ili zanatski predmet, uključujući, između ostalog, i 
delove koji su namenjeni za spajanje u složeni proizvod, pakovanje proizvoda, 
ukupni vizuelni identitet proizvoda, grafičke simbole i tipografske znake, 
isključujući kompjuterske programe.
Složeni proizvod je proizvod koji je sastavljen od više delova koji mogu da 
budu zamenjeni i koji omogućavaju sastavljanje i rastavljanje proizvoda. 

*Službeni glasnik RS, broj 45/2015
Uslovi za zaštitu industrijskog dizajna
Član 3.
Industrijski dizajn se štiti na osnovu ovog zakona ako je nov i ako ima 
individualni karakter.
Novost
Član 4.
Industrijski dizajn se smatra novim ako identičan industrijski dizajn nije 
postao dostupan javnosti pre dana podnošenja prijave za priznanje tog 
industrijskog dizajna, ili pre datuma priznatog prava prvenstva, ukoliko je ono 
zatraženo, ili ako ne postoji ranije podneta prijava za priznanje identičnog 
industrijskog dizajna koja je postala dostupna javnosti.
Brisan je raniji stav 2. (vidi član 3. Zakona - 45/2015-3)
Industrijski dizajni se smatraju identičnim ako se razlikuju samo u nebitnim 
detaljima. 
*Službeni glasnik RS, broj 45/2015
Individualni karakter
Član 5.
Industrijski dizajn ima individualni karakter ako se 
ukupan utisak koji ostavlja na informisanog korisnika razlikuje od ukupnog utiska 
koji na tog korisnika ostavlja bilo koji drugi industrijski dizajn koji je postao 
dostupan javnosti pre dana podnošenja prijave industrijskog dizajna, ili datuma 
priznatog prava prvenstva.
Prilikom utvrđivanja individualnog karaktera 
industrijskog dizajna uzima se u obzir stepen slobode autora prilikom stvaranja 
industrijskog dizajna određenog proizvoda.
*Službeni glasnik RS, broj 45/2015
Industrijski dizajn proizvoda koji čini sastavni deo složenog proizvoda
Član 6.
Za industrijski dizajn primenjen na proizvodu, ili sadržan u proizvodu koji 
čini sastavni deo složenog proizvoda, smatra se da je nov i da ima individualni 
karakter:
1) ako sastavni deo koji je ugrađen u složeni proizvod ostaje vidljiv tokom 
redovne upotrebe složenog proizvoda i
2) ako vidljive karakteristike sastavnog dela ispunjavaju uslove novosti i 
individualnog karaktera.
Pod redovnom upotrebom iz stava 1. tačka 1) ovog člana podrazumeva se 
upotreba od strane krajnjeg korisnika, isključujući održavanje, servisiranje ili 
popravke proizvoda.
*Službeni glasnik RS, broj 45/2015
Dostupnost javnosti
Član 7.
Smatra se da je industrijski dizajn postao dostupan 
javnosti u smislu čl. 4. i 5. ovog zakona ako je objavljen nakon registracije ili 
na drugi način, ako je izlagan, korišćen u prometu ili na drugi način otkriven 
pre dana podnošenja prijave industrijskog dizajna, ili datuma priznatog prava 
prvenstva, ako je ono zatraženo, osim u slučaju kada nije postojala razumna 
mogućnost da poslovni krugovi specijalizovani za datu oblast saznaju za pomenute 
događaje u standardnim tokovima poslovanja u Republici Srbiji.
Ne smatra se da je industrijski dizajn postao dostupan javnosti u smislu 
stava 1. ovog člana ukoliko je otkriven trećem licu pod 
eksplicitnim ili 
implicitnim uslovom čuvanja tajnosti .
Ne smatra se da je industrijski dizajn postao dostupan javnosti, u smislu čl. 
4. i 5. ovog zakona, ako je industrijski dizajn otkrio autor, njegov pravni 
sledbenik ili treće lice na osnovu informacije dobijene od autora ili njegovog 
pravnog sledbenika, ili radnje koju je jedan od njih preduzeo, pod uslovom da je, 
od trenutka kada je industrijski dizajn otkriven do trenutka podnošenja prijave 
za priznanje prava na industrijski dizajn, odnosno do trenutka zatraženog prava 
prvenstva, proteklo manje od 12 meseci, kao i ako je industrijski dizajn postao 
dostupan javnosti kao posledica zloupotrebe vezane za autora ili njegovog pravnog 
sledbenika.
*Službeni glasnik RS, broj 45/2015
Isključenje zaštite zbog tehničke funkcije 
i suprotnosti sa javnim poretkom i moralom
*Službeni glasnik RS, broj 45/2015
Član 8.
Industrijskim dizajnom ne može se zaštititi spoljašnji izgled proizvoda koji 
je isključivo određen tehničkom funkcijom proizvoda.
Industrijskim dizajnom ne može se zaštititi spoljašnji izgled proizvoda koji 
mora da bude reprodukovan u svom tačnom obliku i dimenzijama, kako bi se 
omogućilo da bude mehanički povezan sa, ili postavljen u, oko ili uz drugi 
proizvod, tako da svaki proizvod može da obavlja svoju funkciju.
Pod uslovima iz čl. 4. i 5. ovog zakona, nezavisno od stava 2. ovog člana, 
biće odobrena zaštita industrijskom dizajnu* koji omogućava višestruko 
sastavljanje, ili povezivanje međusobno zamenjivih proizvoda u modularnom sistemu.
Industrijskim dizajnom ne može se zaštititi spoljašnji 
izgled proizvoda čije je objavljivanje ili upotreba protivna javnom poretku ili 
prihvaćenim moralnim principima.
*Službeni glasnik RS, broj 45/2015
Pravo na zaštitu industrijskog dizajna
*Službeni glasnik RS, broj 45/2015
Član 8a
Pravo na zaštitu industrijskog dizajna pripada autoru 
ili njegovom pravnom sledbeniku, odnosno poslodavcu, u slučajevima predviđenim 
ovim zakonom.
Strana fizička i pravna lica u pogledu zaštite 
industrijskog dizajna uživaju ista prava kao i domaća fizička i pravna lica, ako 
to proizlazi iz međunarodnih ugovora ili iz načela uzajamnosti.
Postojanje uzajamnosti dokazuje lice koje se na 
uzajamnost poziva.
*Službeni glasnik RS, broj 45/2015
Industrijski dizajn koji ne može da se zaštiti
Član 9.
Na osnovu ovog zakona zaštita se ne može odobriti 
industrijskom dizajnu:
1) koji ne predstavlja industrijski dizajn u smislu 
člana 2. stav 1. ovog zakona;
2) koji ne ispunjava uslove iz čl. 3–8. ovog zakona;
3) ako je prijavu za priznanje industrijskog dizajna 
podnelo lice koje nema pravo na zaštitu industrijskog dizajna u smislu člana 8a 
stav 1. ovog zakona;
4) ako je industrijski dizajn u suprotnosti sa 
industrijskim dizajnom koji je postao dostupan javnosti nakon dana podnošenja 
prijave, ili datuma priznatog prava prvenstva, a koji je zaštićen u Republici 
Srbiji od dana koji prethodi datumu podnošenja prijave za zaštitu industrijskog 
dizajna ili datumu priznatog prvenstva;
5) koji koristi prepoznatljiv znak, a zakon kojim se 
uređuje takav znak omogućava nosiocu prava na znak pravo da zabrani takvo 
korišćenje;
6) koji povređuje autorsko pravo ili prava 
industrijske svojine drugog lica;
7) koji sadrži državni ili drugi javni grb, zastavu 
ili simbol, naziv ili skraćenicu naziva neke zemlje ili međunarodne organizacije, 
religiozne i nacionalne simbole, kao i njihovo podražavanje, osim po odobrenju 
nadležnog organa.
*Službeni glasnik RS, broj 45/2015
Brisan je raniji naziv iznad člana 10. (vidi član 10. Zakona - 45/2015-3)
Član 10.
Brisan je (vidi član 10. Zakona - 45/2015-3)
Trajanje zaštite
Član 11.
Pravo na industrijski dizajn stiče se upisom u 
registar industrijskog dizajna i traje pet godina od datuma podnošenja prijave 
nadležnom organu.
Zaštita industrijskog dizajna može se, uz podnošenje 
zahteva i plaćanje odgovarajuće propisane takse, produžavati za periode od po pet 
godina, a najduže do 25 godina računajući od datuma podnošenja prijave za 
priznanje prava na industrijski dizajn.
Zahtev za produženje zaštite industrijskog dizajna iz 
stava 2. ovog člana sadrži naročito: naznačenje registarskog broja industrijskog 
dizajna i datum do kog industrijski dizajn važi; podatke o nosiocu prava na 
industrijski dizajn; podatak o plaćenoj taksi za produženje zaštite industrijskog 
dizajna.
Vlada bliže propisuje sadržinu zahteva iz stava 2. 
ovog člana, određuje priloge koji se podnose uz zahtev i propisuje njihovu 
sadržinu.
*Službeni glasnik RS, broj 45/2015
III. POSTUPAК ZAŠTITE
Zajedničke odredbe
Član 12.
Pravna zaštita industrijskog dizajna ostvaruje se u upravnom postupku koji 
vodi nadležni organ.
Protiv odluka nadležnog organa iz stava 1. ovog člana, može se izjaviti žalba 
Vladi u roku od 15 dana od dana prijema odluke.
Кada je odlukom nadležnog organa iz stava 1. ovog 
člana odbijeno priznanje industrijskog dizajna iz razloga što nisu bili ispunjeni 
uslovi za zaštitu navedeni u čl. 3–9. ovog zakona, Vlada u odluci po žalbi može 
priznati industrijski dizajn u izmenjenom obliku, ukoliko u tom obliku 
industrijski dizajn ispunjava uslove za zaštitu i ako je zadržan individualni 
karakter industrijskog dizajna.
Protiv odluke Vlade o žalbi, može se pokrenuti upravni spor u roku od 30 dana 
od dana prijema odluke Vlade. 
*Službeni glasnik RS, broj 45/2015
Registri
Član 13.
Nadležni organ vodi Registar domaćih prijava za priznanje prava na 
industrijski dizajn (u daljem tekstu: Registar prijava) i Registar industrijskih 
dizajna (u daljem tekstu: Registar industrijskog dizajna).
Registri iz stava 1. ovog člana su javne knjige i zainteresovana lica mogu da 
ih razgledaju u prisustvu službenog lica.
Spise registrovanih industrijskih dizajna zainteresovana lica mogu da 
razgledaju na usmeni zahtev, u prisustvu službenog lica.
Na pismeni zahtev zainteresovanog lica i uz plaćanje propisane takse, nadležni 
organ izdaje kopije dokumenata i odgovarajuće potvrde i uverenja o činjenicama o 
kojima vodi službenu evidenciju.
Registar prijava sadrži naročito: podatke o podnosiocu prijave; datum 
podnošenja prijave; broj prijave; stvaran i kratak naziv predmeta zaštite; 
podatke o promenama koje se odnose na prijavu (statusne promene podnosioca 
prijave, prenos prava, licenca, zaloga, franšiza i dr.).
Registar industrijskog dizajna sadrži naročito: podatke o nosiocu 
industrijskog dizajna; registarski broj i datum registrovanja industrijskog 
dizajna; naziv predmeta zaštite; naznačenje klase međunarodne klasifikacije 
propisane Lokarnskim aranžmanom o ustanovljenju međunarodne klasifikacije 
industrijskog dizajna (u daljem tekstu: Međunarodna klasifikacija industrijskog 
dizajna); podatke o promenama koje se odnose na registrovani industrijski dizajn 
(statusne promene nosioca prava na industrijski dizajn, prenos prava, licenca, 
zaloga, franšiza i sl.).
Vlada bliže propisuje sadržinu registara iz stava 1. ovog člana.
Dostupnost dokumentacije
Član 14.
Nadležni organ dužan je da zainteresovanim licima učini dostupnim svoju 
dokumentaciju i informacije o priznatim pravima na industrijski dizajn. 

Međunarodno registrovanje industrijskog dizajna
Član 15.
Nosilac prava na industrijski dizajn, odnosno podnosilac prijave za priznanje 
prava na industrijski dizajn, može da podnese zahtev za međunarodno registrovanje 
industrijskog dizajna, u skladu sa Haškim sporazumom.
Zahtev za međunarodno registrovanje industrijskog dizajna iz stava 1. ovog 
člana podnosi se preko nadležnog organa.
Za zahtev za međunarodno registrovanje industrijskog dizajna plaća se 
propisana taksa.
Uz zahtev za međunarodno registrovanje industrijskog dizajna podnosi se i:
1) prikaz industrijskog dizajna;
2) punomoćje, ako se zahtev podnosi preko punomoćnika;
3) dokaz o uplati takse za zahtev.
Zahtev za međunarodno registrovanje industrijskog dizajna sadrži naročito: 
podatke o podnosiocu zahteva; broj prijave, odnosno registarski broj 
industrijskog dizajna; broj predmeta zaštite ako je podneta prijava za više 
predmeta zaštite; naznačenje zemalja u kojima se traži zaštita; iznos plaćenih 
taksi za prijavu i potpis i pečat podnosioca prijave.
Vlada bliže propisuje sadržinu zahteva iz stava 1. ovog člana, određuje 
priloge koji se podnose uz zahtev i propisuje njihovu sadržinu.
NAPOMENA IZDAVAČA: Prestaje da važi odredba člana 15. stav 5. Zakona, u delu 
u kom se ustanovljava obaveza upotrebe pečata u poslovanju društava i 
preduzetnika, danom početka primene člana 160. Zakona o izmenama i dopunama 
Zakona o privrednim društvima („Službeni glasnik RS“, broj 44/2018), odnosno 1. 
oktobra 2018. godine (vidi član 160. Zakona – 44/2018-27).
Zastupanje
Član 16.
Strano fizičko ili pravno lice koje nema prebivalište, odnosno sedište na 
teritoriji Republike Srbije u postupku pred nadležnim organom mora zastupati 
zastupnik koji je upisan u Registar zastupnika koji vodi nadležni organ ili 
domaći advokat.
*Službeni glasnik RS, broj 45/2015
Registar zastupnika
Član 17.
U Registar zastupnika koji vodi nadležni organ upisuju se fizička i pravna 
lica koja ispunjavaju uslove utvrđene zakonom kojim se uređuju patenti.
Prijava za priznanje prava na industrijski dizajn
Član 18.
Postupak za priznanje prava na industrijski dizajn pokreće se prijavom za 
priznanje prava na industrijski dizajn (u daljem tekstu: prijava).
Prijava iz stava 1. ovog člana podnosi se nadležnom organu u pisanom obliku, 
neposredno ili poštom.
Prijava mora da sadrži:
1) zahtev za priznanje prava na industrijski dizajn;
2) opis industrijskog dizajna;
3) dvodimenzionalni prikaz industrijskog dizajna (u daljem tekstu: prikaz).
Jedna prijava može da sadrži zahtev za priznanje prava 
na industrijski dizajn za jedan ili više, a najviše do 100 industrijskih 
dizajna.
Ako prijava industrijskog dizajna sadrži zahtev za 
priznanje prava za više industrijskih dizajna (u daljem tekstu: višestruka 
prijava), svi proizvodi na kojima se taj industrijski dizajn primenjuje moraju 
biti svrstani u istu klasu i potklasu međunarodne klasifikacije industrijskog 
dizajna.
*Službeni glasnik RS, broj 45/2015
Zahtev za priznanje prava na industrijski dizajn
Član 19.
Zahtev za priznanje prava na industrijski dizajn sadrži naročito:
1) podatke o podnosiocu prijave;
2) podatke o autoru industrijskog dizajna ili izjavu autora da ne želi da 
bude naveden u prijavi;
3) naznačenje da li se prijava odnosi na jedan ili više industrijskih dizajna;
4) stvaran i kratak naziv industrijskog dizajna;
5) pravni osnov za podnošenje prijave, ako autor industrijskog dizajna nije 
podnosilac prijave;
6) potpis podnosioca prijave.
Zahtev za priznanje prava na industrijski dizajn može da sadrži i izjavu da se 
zahteva objavljivanje priznatog prava na industrijski dizajn 12 meseci nakon 
datuma donošenja rešenja o priznanju prava na industrijski dizajn (odloženo 
objavljivanje).
Brisan je raniji stav 3. (vidi član 15. Zakona - 45/2015-3)
Autor industrijskog dizajna može tokom postupka zaštite, kao i tokom celog 
roka trajanja prava na industrijski dizajn, povući svoju izjavu da ne želi da mu 
ime bude navedeno u prijavi, registrima, kao ni u drugim ispravama predviđenim 
ovim zakonom.
Vlada bliže propisuje sadržinu zahteva iz stava 1. ovog člana, određuje 
priloge koji se podnose uz zahtev i propisuje njihovu sadržinu.
*Službeni glasnik RS, broj 45/2015
Opis industrijskog dizajna
Član 20.
Opis industrijskog dizajna sadrži precizan i sažet 
opis bitnih karakteristika onih elemenata industrijskog dizajna koji ga čine 
novim u smislu člana 4. ovog zakona i različitim od industrijskih dizajna koji 
su postali dostupni javnosti u smislu člana 5. ovog zakona.
Opis industrijskog dizajna mora da bude zasnovan na 
podnetom prikazu.
Opis industrijskog dizajna ne treba da sadrži podatke koji se odnose na 
konstrukciju, funkciju ili funkcionalne prednosti i slične podatke o telu ili 
njegovim delovima.
Brisan je raniji stav 4. (vidi član 16. Zakona - 45/2015-3)
Vlada bliže propisuje sadržinu opisa industrijskog dizajna, kao i broj 
primeraka opisa industrijskog dizajna koji se podnose uz zahtev za priznanje 
prava na industrijski dizajn.
*Službeni glasnik RS, broj 45/2015
Prikaz
Član 21.
Prikazom se predstavlja spoljašnji izgled predmeta 
zaštite kao i njegovi delovi koji se vide stalno ili prilikom njegove redovne 
upotrebe.
U prikazu moraju da se jasno predstave svi elementi 
industrijskog dizajna koji ga čine novim u smislu člana 4. ovog zakona i 
različitim od industrijskih dizajna koji su postali dostupni javnosti u smislu 
člana 5. ovog zakona.
Prikaz može biti podnet kao fotografija ili nacrt
i mora da ispunjava propisane uslove koji se odnose 
na kvalitet i tehničke karakteristike prikaza.
Ako je u pitanju prijava za priznanje prava na dvodimenzionalni industrijski 
dizajn, kao prikaz se može dostaviti dvodimenzionalni primerak (uzorak) 
prijavljenog industrijskog dizajna, s tim da se najdocnije u roku od šest meseci 
od dana podnošenja prijave nadležnom organu mora dostaviti prikaz iz stava 1. 
ovog člana.
Vlada bliže propisuje tehničke karakteristike prikaza, kao i broj primeraka 
prikaza koji se podnose uz zahtev za priznanje prava na industrijski dizajn.
*Službeni glasnik RS, broj 45/2015
Takse i troškovi postupka
Član 22.
U upravnom postupku pred nadležnim organom plaćaju se takse i naknade 
troškova postupka, saglasno propisima kojima se uređuju administrativne takse i 
naknade troškova postupka i troškova za pružanje informacionih usluga.
Za uvid u spise predmeta, izdavanje kopija dokumenata i 
potvrda i uverenja o činjenicama o kojima vodi službenu evidenciju, objavu 
podataka o registrovanim industrijskim dizajnima i druge informacione usluge 
koje pruža nadležni organ u skladu sa ovim zakonom plaćaju se troškovi.
Visinu i način plaćanja troškova iz stava 2. ovog člana 
utvrđuje Vlada.
*Službeni glasnik RS, broj 45/2015
Datum podnošenja prijave
Član 23.
Za priznanje datuma podnošenja prijave potrebno je da prijava podneta nadležnom 
organu na taj datum sadrži:
1) naznačenje da se traži priznanje prava na industrijski dizajn;
2) ime i prezime, odnosno naziv i adresu podnosioca prijave;
3) prikaz.
Po prijemu prijave, nadležni organ ispituje da li su ispunjeni uslovi iz stava 
1. ovog člana.
Na prijavu neposredno podnetu nadležnom organu, koja sadrži delove iz stava 
1. ovog člana, upisuje se broj prijave i dan i čas njenog prijema u nadležnom 
organu i o tome se podnosiocu prijave izdaje potvrda.
Ako prijava ne sadrži delove iz stava 1. ovog člana, nadležni organ će 
pozvati podnosioca prijave da u roku od 30 dana otkloni nedostatke zbog kojih 
prijava nije mogla biti upisana u odgovarajući registar.
Ako podnosilac prijave u roku iz stava 4. ovog člana otkloni nedostatke, 
nadležni organ zaključkom priznaje kao datum podnošenja prijave onaj datum kad je 
podnosilac prijave otklonio uočene nedostatke.
Prijava kojoj je priznat datum podnošenja upisuje se u Registar prijava.
Ako podnosilac prijave u roku iz stava 4. ovog člana ne otkloni nedostatke, 
nadležni organ zaključkom odbacuje prijavu.
Protiv zaključka iz stava 7. ovog člana može se izjaviti žalba.
Pravo prvenstva
Član 24.
Podnosilac prijave uživa od datuma podnošenja prijave pravo prvenstva u odnosu 
na sva druga lica koja su za isti dizajn docnije podnela prijavu.
Кonvencijsko pravo prvenstva
*Službeni glasnik RS, broj 45/2015
Član 25.
Pravnom ili fizičkom licu koje je podnelo urednu prijavu industrijskog 
dizajna sa dejstvom u nekoj zemlji članici Pariske unije ili Svetske trgovinske 
organizacije, priznaće se u Republici Srbiji konvencijsko pravo prvenstva od 
datuma podnošenja te prijave ako u Republici Srbiji za isti industrijski dizajn 
podnese prijavu u roku od šest meseci od dana podnošenja prijave sa dejstvom u 
odnosnoj zemlji. U zahtevu za priznanje industrijskog dizajna naznačava se datum 
podnošenja, broj prijave i zemlja za koju je prijava podneta.
Urednom prijavom iz stava 1. ovog člana smatra se svaka prijava koja ispunjava 
uslove urednosti prema nacionalnom zakonodavstvu zemlje članice Pariske unije ili 
Svetske trgovinske organizacije za koju je prijava podneta ili prema 
međunarodnom ugovoru zaključenom između ovih zemalja, bez obzira na docniju pravnu 
sudbinu te prijave.
Pravno ili fizičko lice iz stava 1. ovog člana dužno je da, u roku od tri 
meseca od dana podnošenja prijave u Republici Srbiji, dostavi nadležnom organu 
prepis prijave iz stava 1. ovog člana, overen od nadležnog organa zemlje članice 
Pariske unije, Svetske trgovinske organizacije, odnosno međunarodne organizacije 
kojoj je ta prijava podnesena.
Brisani su raniji st. 4-6. (vidi član 19. Zakona - 45/2015-3)
*Službeni glasnik RS, broj 45/2015
Uverenje o pravu prvenstva
*Službeni glasnik RS, broj 45/2015
Član 25a
Na zahtev domaćeg ili stranog fizičkog ili pravnog 
lica koje je kod nadležnog organa podnelo urednu prijavu za priznanje prava na 
industrijski dizajn, nadležni organ izdaje uverenje o pravu prvenstva.
Zahtev za izdavanje uverenja o pravu prvenstva sadrži 
naročito: podatke o podnosiocu prijave; prikaz istovetan prikazu u prijavi; opis 
istovetan opisu u prijavi; dokaz o uplati takse za izdavanje uverenja.
Uverenje o pravu prvenstva sadrži naročito: podatke o 
podnosiocu prijave; podatke o autoru industrijskog dizajna; broj prijave i datum 
podnošenja prijave; prikaz istovetan prikazu u prijavi; opis istovetan opisu u 
prijavi.
Vlada bliže propisuje sadržinu zahteva iz stava 2. 
ovog člana i sadržinu uverenja o pravu prvenstva iz stava 3. ovog člana.
*Službeni glasnik RS, broj 45/2015
Sajamsko pravo prvenstva
Član 26.
Podnosilac prijave koji je, u roku od tri meseca pre dana podnošenja prijave, 
na domaćem sajmu ili izložbi međunarodnog karaktera, ili u nekoj drugoj zemlji 
članici Pariske unije ili Svetske trgovinske organizacije izlagao industrijski 
dizajn, može da u prijavi traži priznanje prava prvenstva od dana prvog izlaganja 
tog industrijskog dizajna.
Podnosilac prijave iz stava 1. ovog člana uz prijavu dostavlja potvrdu 
nadležnog organa zemlje članice Pariske unije ili Svetske trgovinske organizacije 
da je u pitanju sajam, odnosno izložba međunarodnog karaktera, uz naznačenje 
podataka o vrsti sajma, odnosno izložbe, mestu održavanja, datumu otvaranja i 
zatvaranja sajma, odnosno izložbe, i datumu prvog izlaganja tog dizajna.
Uverenje da je izložbi, odnosno sajmu održanom u Republici Srbiji zvanično 
priznat međunarodni karakter izdaje Privredna komora Srbije.
Priznanjem prava prvenstva iz stava 1. ovog člana ne produžavaju se rokovi iz 
člana 25. ovog zakona.
Izmena prikaza
Član 27.
U prijavi ne može se naknadno izmeniti prikaz industrijskog dizajna tako da 
se po svom obimu i sadržini bitno razlikuje od onog koji je određen opisom 
dostavljenim prilikom podnošenja prijave.
Redosled ispitivanja prijava
Član 28.
Prijave se ispituju po redosledu određenom datumom i satom njihovog podnošenja.
Izuzetno od odredbe stava 1. ovog člana, prijava se 
može rešavati po hitnom postupku u slučaju sudskog spora ili pokrenutog 
inspekcijskog nadzora ili carinskog postupka, na zahtev suda ili nadležnog 
organa tržišne inspekcije, odnosno carinskog organa.
Brisan je raniji stav 3. (vidi član 21. Zakona - 45/2015-3)
*Službeni glasnik RS, broj 45/2015
Ispitivanje urednosti prijave
Član 29.
Prijava je uredna ako sadrži sve elemente iz čl. 19, 20. i 21. ovog zakona, 
dokaz o uplati takse za prijavu i druge propisane delove.
Ako utvrdi da prijava nije uredna, nadležni organ će pismeno, uz navođenje 
razloga, pozvati podnosioca prijave da je uredi u roku koji nadležni organ 
odredi.
Na obrazloženi zahtev podnosioca prijave, uz plaćanje propisane takse, 
nadležni organ može da produži rok iz stava 2. ovog člana za vreme koje smatra 
primerenim, a najduže tri meseca.
Ako podnosilac prijave u ostavljenom roku ne uredi prijavu, ili ne plati 
propisane takse, nadležni organ će prijavu odbaciti zaključkom.
Protiv zaključka iz stava 4. ovog člana može se izjaviti žalba.
U slučaju iz stava 4. ovog člana, uz plaćanje propisane takse, podnosilac 
prijave može da podnese predlog za povraćaj u pređašnje stanje, u roku od tri 
meseca od dana prijema zaključka o odbacivanju.
Ispitivanje uslova za priznanje prava na industrijski dizajn
Član 30.
Ako je prijava uredna u smislu člana 29. stav 1. ovog zakona, nadležni organ 
ispituje da li su ispunjeni uslovi za priznanje prava na industrijski dizajn.
Rešenje o odbijanju priznanja prava na industrijski dizajn
Član 31.
Ako utvrdi da prijava ne ispunjava uslove za priznanje prava na industrijski 
dizajn, nadležni organ će pismenim putem obavestiti podnosioca prijave o 
razlozima zbog kojih se pravo na industrijski dizajn ne može priznati i pozvaće 
ga da se, u roku koji nadležni organ odredi, izjasni o tim razlozima.
Na obrazloženi zahtev podnosioca prijave, uz plaćanje propisane takse, 
nadležni organ može da produži rok iz stava 1. ovog člana za vreme koje smatra 
primerenim, a najduže do tri meseca.
Nadležni organ će rešenjem odbiti zahtev za priznanje prava na industrijski 
dizajn ako se podnosilac prijave uopšte ne izjasni, ili ako se izjasni, a 
nadležni organ i dalje smatra da se pravo na industrijski dizajn ne može 
priznati. 
Odustanak od prijave
Član 32.
Podnosilac prijave može u toku celog postupka odustati od prijave u celini 
ili samo za neke industrijske dizajne.
Ako je u Registru prijava upisano određeno pravo u korist trećeg lica, 
podnosilac prijave ne može odustati od prijave bez pismene saglasnosti lica na 
čije ime je upisano to pravo.
U slučaju kada podnosilac prijave odustane od prijave u celini, nadležni 
organ će doneti zaključak o obustavi postupka.
Protiv zaključka iz stava 3. ovog člana, može se izjaviti žalba.
U slučaju iz stava 3. ovog člana, prijava prestaje da važi narednog dana od 
dana predaje nadležnom organu izjave o odustanku.
Razdvajanje prijave
Član 33.
Podnosilac višestruke prijave u smislu člana 18. stav 5. ovog zakona može, 
uz plaćanje propisane takse, da podnese zahtev za razdvajanje svoje višestruke 
prijave na više pojedinačnih, ili višestrukih izdvojenih prijava.
Svaka od izdvojenih prijava iz stava 1. ovog člana dobija novi broj prijave i 
zavodi se u Registar prijava, ali zadržava datum podnošenja prvobitne višestruke 
prijave i njeno pravo prvenstva.
O razdvajanju prijave donosi se posebno rešenje, u kome se naznačava broj, 
odnosno brojevi novih prijava, industrijski dizajni koji ostaju u prvobitnoj 
višestrukoj prijavi i industrijski dizajni koji su u izdvojenoj, ili izdvojenim 
prijavama.
Zahtev iz stava 1. ovog člana sadrži naročito: broj i datum podnošenja 
prvobitne prijave čije se razdvajanje traži; opis i prikaz industrijskog dizajna; 
naznačenje brojeva klasa Međunarodne klasifikacije industrijskog dizajna koje 
ostaju u prvobitnoj prijavi i brojeva klasa Međunarodne klasifikacije 
industrijskog dizajna koje se razdvajaju.
Vlada bliže propisuje sadržinu zahteva iz stava 1. ovog člana, određuje 
priloge koji se podnose uz zahtev i propisuje njihovu sadržinu.
*Službeni glasnik RS, broj 45/2015
Delimično priznanje višestruke prijave
Član 34.
Ako utvrdi da višestruka prijava, pored industrijskih dizajna kojima se može 
priznati zaštita, sadrži i jedan ili više industrijskih dizajna kojima se, na 
osnovu ovoga zakona, ne može priznati zaštita, nadležni organ će pismenim putem 
o tome obavestiti podnosioca prijave i pozvaće ga da se u roku koji nadležni 
organ odredi izjasni o navedenim razlozima.
Na obrazloženi zahtev podnosioca prijave, nadležni organ može da produži rok 
iz stava 1. ovog člana za vreme koje smatra primerenim, a najduže tri meseca.
Nadležni organ će doneti rešenje o delimičnom priznanju višestruke prijave ako 
se podnosilac prijave uopšte ne izjasni, ili ako se izjasni, a nadležni organ i 
dalje smatra da se nekim industrijskim dizajnima iz višestruke prijave ne može 
priznati zaštita. 
Pretvaranje prijave za priznanje prava na industrijski dizajn u prijavu za 
priznanje patenta, odnosno malog patenta
Član 35.
Do okončanja postupka, prijava za priznanje prava na industrijski dizajn može 
se pretvoriti u prijavu za priznanje patenta, odnosno malog patenta.
Zaključak za plaćanje takse radi priznanja prava na industrijski dizajn
Član 36.
Ako prijava ispunjava uslove za priznanje prava na industrijski dizajn, 
nadležni organ zaključkom poziva podnosioca prijave da plati taksu za prvih pet 
godina zaštite i troškove objave industrijskog dizajna i da dostavi dokaze o 
izvršenim uplatama.
Ako podnosilac prijave u ostavljenom roku ne dostavi dokaze o izvršenim 
uplatama iz stava 1. ovog člana, smatraće se da je prijava povučena.
U slučaju iz stava 2. ovog člana, nadležni organ će doneti zaključak o 
obustavi postupka, protiv koga se može izjaviti žalba.
U slučaju iz stava 2. ovog člana, podnosilac prijave može, uz plaćanje 
propisane takse, da podnese predlog za povraćaj u pređašnje stanje u roku od tri 
meseca od dana prijema zaključka o obustavi postupka.
Upis prava na industrijski dizajn u Registar industrijskog dizajna
Član 37.
Кada podnosilac prijave dostavi dokaze o izvršenim uplatama iz člana 36. stav 
1. ovog zakona, nadležni organ priznato pravo na industrijski dizajn, sa 
propisanim podacima, upisuje u Registar industrijskog dizajna, a nosiocu prava 
na industrijski dizajn izdaje ispravu o industrijskom dizajnu.
Isprava o industrijskom dizajnu ima karakter rešenja u upravnom postupku.
Isprava o industrijskom dizajnu sadrži naročito: registarski broj 
registrovanog industrijskog dizajna i broj prijave; podatke o autoru dizajna; 
prikaz i opis industrijskog dizajna; datum upisa u Registar industrijskog 
dizajna; datum do kog registrovani industrijski dizajn važi.
Vlada bliže propisuje sadržinu isprave o industrijskom dizajnu iz stava 1. 
ovog člana.
Objavljivanje priznatog prava
Član 38.
Priznato pravo na industrijski dizajn objavljuje se u službenom glasilu 
nadležnog organa.
U službenom glasilu nadležnog organa objavljuju se naročito sledeći podaci: 
podaci o nosiocu prava na industrijski dizajn; registarski broj registrovanog 
industrijskog dizajna; datum upisa prava na industrijski dizajn u Registar 
industrijskog dizajna; datum do kog registrovani industrijski dizajn važi; naziv 
predmeta zaštite; prikaz; broj klase Međunarodne klasifikacije industrijskog 
dizajna.
Vlada bliže propisuje podatke iz stava 2. ovog člana koji se objavljuju u 
službenom glasilu nadležnog organa.
IV. SADRŽINA, OBIM I OGRANIČENJE PRAVA NA INDUSTRIJSКI DIZAJN
Sadržina prava na industrijski dizajn
Član 39.
Nosilac prava na industrijski dizajn ima isključivo pravo 
da koristi zaštićen 
industrijski dizajn i da to pravo uskrati svakom trećem licu.
Pod korišćenjem iz stava 1. ovog člana podrazumeva se 
naročito izrada, ponuda, stavljanje u promet, uvoz, izvoz ili upotreba proizvoda u 
koji je dizajn ugrađen ili na kome je primenjen ili skladištenje takvog proizvoda 
u navedene svrhe.
*Službeni glasnik RS, broj 45/2015
Prava autora industrijskog dizajna
Član 40.
Autor industrijskog dizajna ima moralna i imovinska prava.
Moralno pravo je pravo autora industrijskog dizajna da njegovo ime bude 
navedeno u prijavi, spisima i ispravi o industrijskom dizajnu.
Imovinsko pravo je pravo autora industrijskog dizajna da uživa ekonomsku 
korist od iskorišćavanja zaštićenog industrijskog dizajna.
Ako autor industrijskog dizajna nije nosilac prava na industrijski dizajn, 
oblik ekonomske koristi koju uživa autor zaštićenog industrijskog dizajna od 
njegovog iskorišćavanja određuje se ugovorom između nosioca industrijskog dizajna 
i autora industrijskog dizajna.
Obim prava na industrijski dizajn
Član 41.
Pravo koje se stiče na osnovu registrovanog 
industrijskog dizajna obuhvata svaki industrijski dizajn koji na informisanog 
korisnika ne ostavlja drugačiji ukupan utisak.
Podnosilac prijave može sam, ili na pismeni zahtev nadležnog organa u 
ostavljenom roku, da izjavi da ne traži bilo kakva isključiva prava na elementu 
industrijskog dizajna navedenom u opisu industrijskog dizajna.
Pri utvrđivanju obima prava uzima se u obzir stepen 
slobode autora prilikom stvaranja dizajna.
*Službeni glasnik RS, broj 45/2015
Pravo ranije upotrebe
Član 42.
Pravo na industrijski dizajn ne deluje prema savesnom licu koje je pre datuma 
priznatog prava prvenstva prijave u zemlji već otpočelo korišćenje istog 
industrijskog dizajna u proizvodnji, ili je izvršilo sve neophodne pripreme za 
otpočinjanje takvog korišćenja.
Lice iz stava 1. ovog člana ima pravo da industrijski dizajn koristi 
isključivo u proizvodne svrhe, u svom privrednom društvu ili radionici, ili tuđem 
privrednom društvu ili radionici za sopstvene potrebe.
Lice iz stava 1. ovog člana ne može da prenese svoje pravo na korišćenje 
industrijskog dizajna na drugog, osim ako zajedno sa pravom prenosi i privredno 
društvo ili radionicu, odnosno ogranak u kome je pripremljeno, odnosno otpočelo 
korišćenje tog industrijskog dizajna.
Ograničenje prava
Član 43.
Nosilac prava na industrijski dizajn ne može da zabrani trećem licu
:
1) radnje učinjene u privatne i nekomercijalne svrhe;
1a) radnje učinjene u eksperimentalne svrhe;
2) radnje umnožavanja u svrhu podučavanja ili citiranja, pod uslovom da su takve 
radnje u skladu sa praksom lojalne konkurencije i da neopravdano ne ugrožavaju 
normalno iskorišćavanje industrijskog dizajna, kao i da je navedeno odakle je 
industrijski dizajn preuzet.
*Službeni glasnik RS, broj 45/2015
Ograničenje prava radi nesmetanog obavljanja međunarodnog saobraćaja
Član 44.
Pravo stečeno priznanjem industrijskog dizajna nije 
moguće ostvariti u vezi sa:
1) opremom broda ili vazduhoplova registrovanim u 
drugoj zemlji, koji se privremeno nađe na teritoriji Republike Srbije;
2) uvozom u Republiku Srbiju rezervnih i pripadajućih 
delova namenjenih popravci vozila iz tačke 1) ovog člana;
3) vršenjem popravki na vozilu iz tačke 1) ovog člana.
*Službeni glasnik RS, broj 45/2015
Iscrpljenje prava
Član 45.
Ako je nosilac prava na industrijski dizajn u Republici Srbiji stavio u 
promet proizvod koji sadrži zaštićeni industrijski dizajn, odnosno proizvod koji 
je oblikovan prema zaštićenom industrijskom dizajnu ili ako je nosilac prava na 
industrijski dizajn ovlastio neko lice da u Republici Srbiji takav proizvod 
stavi u promet, nema pravo da zabrani trećim licima dalje raspolaganje tim 
proizvodom, kupljenim u legalnim tokovima prometa
.
Brisan je raniji stav 2. (vidi član 27. Zakona - 45/2015-3)
*Službeni glasnik RS, broj 45/2015
Odnos sa drugim oblicima zaštite
Član 46.
Odredbe ovog zakona neće uticati na postojeća prava vezana za žigove 
ili 
druge znakove razlikovanja, patente ili male patente, tipografske znake, 
neregistrovane industrijske dizajne, kao i na primenu propisa koji uređuju 
građanskopravnu odgovornost ili nelojalnu konkurenciju. Industrijski dizajn 
zaštićen po odredbama ovog zakona uživa zaštitu i na osnovu zakona kojim se 
uređuje autorsko pravo od datuma kada je industrijski dizajn nastao, odnosno 
kada je izražen u određenoj formi.
*Službeni glasnik RS, broj 45/2015
V. PRAVNA ZAŠTITA INDUSTRIJSКOG DIZAJNA STVORENOG U RADNOM ODNOSU
Dizajn stvoren u radnom odnosu
Član 47.
Na pravnu zaštitu industrijskog dizajna stvorenog u radnom odnosu shodno se 
primenjuju odredbe zakona kojim se uređuju patenti.
VI. PROMENE U PRIJAVI, ODNOSNO REGISTRACIJI INDUSTRIJSКOG DIZAJNA
Promena imena i adrese nosioca prava
Član 48.
Nadležni organ, na zahtev nosioca prava na industrijski dizajn, odnosno 
podnosioca prijave, donosi rešenje o upisu u odgovarajući registar nadležnog 
organa, promene imena i adrese nosioca prava na industrijski dizajn, odnosno 
podnosioca prijave.
Jednim zahtevom iz stava 1. ovog člana može se zatražiti upis promene imena i 
adrese nosioca prava koji se odnosi na više registrovanih industrijskih dizajna, 
odnosno više prijava, pod uslovom da su registarski brojevi, odnosno brojevi 
prijava naznačeni u zahtevu.
Ako zahtev za upis promene imena i adrese nosioca prava ne sadrži propisane 
podatke, nadležni organ će pismenim putem pozvati podnosioca zahteva da ga uredi 
u roku koji nadležni organ odredi.
Na obrazloženi zahtev podnosioca zahteva za upis promene imena i adrese, uz 
plaćanje propisane takse, nadležni organ će produžiti rok iz stava 3. ovog člana 
za vreme koje smatra primerenim.
Ako podnosilac zahteva u ostavljenom roku ne postupi po pozivu, nadležni organ 
će doneti zaključak o odbacivanju zahteva.
Protiv zaključka iz stava 5. ovog člana može se izjaviti žalba.
Zahtev za upis promene iz stava 1. ovog člana sadrži naročito: registarski 
broj registrovanog industrijskog dizajna, odnosno broj prijave; podatke o 
nosiocu prava na industrijski dizajn, odnosno podnosiocu prijave; naznačenje 
vrste promene.
Vlada propisuje bližu sadržinu zahteva za upis promene iz stava 1. ovog 
člana, kao i sadržinu priloga i priloge koji se podnose uz zahtev. 

Prenos prava
Član 49.
Prenos prava na industrijski dizajn, odnosno prava iz prijave može biti 
posledica ugovora o prenosu prava, statusne promene nosioca prava na 
industrijski dizajn, odnosno podnosioca prijave, sudske ili administrativne 
odluke.
Prenos prava iz stava 1. ovog člana upisuje se u odgovarajući registar 
nadležnog organa na zahtev nosioca prava na industrijski dizajn, odnosno 
podnosioca prijave ili sticaoca prava.
Upis prenosa prava iz stava 1. ovog člana u odgovarajući registar nadležnog 
organa, proizvodi pravno dejstvo prema trećim licima.
O upisu prenosa prava iz stava 1. ovog člana u odgovarajući registar 
nadležnog organa, donosi se posebno rešenje.
Ugovor o prenosu prava
Član 50.
Ugovorom o prenosu prava iz člana 49. stav 1. ovog zakona, nosilac prava na 
industrijski dizajn, odnosno podnosilac prijave može preneti pravo na 
registrovani industrijski dizajn, odnosno pravo iz prijave.
Ugovor o prenosu prava iz stava 1. ovog člana sastavlja se u pismenoj formi i 
mora sadržati naznačenje ugovornih strana, broj registrovanog industrijskog 
dizajna, odnosno broj prijave i visinu naknade, ako je ugovorena.
Na sva pitanja koja se odnose na ugovor o prenosu 
prava, a koja nisu uređena ovim zakonom, primenjuju se propisi kojima se uređuju 
obligacioni odnosi.
*Službeni glasnik RS, broj 45/2015
Licenca
Član 51.
Nosilac prava na industrijski dizajn, odnosno podnosilac prijave može 
ugovorom o licenci ustupiti pravo korišćenja registrovanog industrijskog dizajna, 
odnosno prava iz prijave.
Ugovor o licenci iz stava 1. ovog člana sastavlja se u pismenoj formi i mora 
sadržati naznačenje ugovornih strana, broj registrovanog industrijskog dizajna 
ili broj prijave, vreme trajanja licence i obim licence.
Ugovor o licenci iz stava 1. ovog člana upisuje se u odgovarajući registar 
nadležnog organa na zahtev nosioca prava na industrijski dizajn, odnosno 
podnosioca prijave ili sticaoca prava.
Upis ugovora o licenci iz stava 1. ovog člana u odgovarajući registar 
nadležnog organa proizvodi pravno dejstvo prema trećim licima.
O upisu ugovora o licenci iz stava 1. ovog člana u odgovarajući registar 
nadležnog organa, donosi se posebno rešenje.
Na sva pitanja koja se odnose na ustupanje prava 
korišćenja registrovanog industrijskog dizajna, odnosno prava iz prijave, a koja 
nisu uređena ovim zakonom primenjuju se propisi kojima se uređuju obligacioni 
odnosi.
*Službeni glasnik RS, broj 45/2015
Zaloga
Član 52.
Registrovani industrijski dizajn, odnosno pravo iz prijave može biti predmet 
ugovora o zalozi.
Ugovor o zalozi iz stava 1. ovog člana sastavlja se u pismenoj formi i mora 
sadržati: dan zaključenja; ime i prezime ili poslovno ime, prebivalište ili 
boravište, odnosno sedište ugovornih strana kao i dužnika ako su to različita 
lica; registarski broj registrovanog industrijskog dizajna, odnosno broj prijave 
industrijskog dizajna i podatke o potraživanju koje se obezbeđuje založnim 
pravom.
Ugovor o zalozi iz stava 1. ovog člana upisuje se u odgovarajući registar 
nadležnog organa na zahtev nosioca prava na industrijski dizajn, odnosno 
podnosioca prijave ili založnog poverioca.
Poverilac stiče založno pravo upisom u odgovarajući registar nadležnog 
organa.
O upisu ugovora o zalozi iz stava 1. ovog člana u odgovarajući registar 
nadležnog organa, donosi se posebno rešenje.
Na sva pitanja koja se odnose na zalogu prava na industrijski dizajn, a koja 
nisu regulisana ovim zakonom, primenjuju se propisi kojima se uređuje 
bezdržavinska zaloga, obligacioni i svojinskopravni odnosi.
U registar nadležnog organa upisuju se naročito sledeći podaci: podaci o 
zalogodavcu i dužniku, kada to nisu ista lica, kao i podaci o založnom 
poveriocu; registarski broj registrovanog industrijskog dizajna, odnosno broj 
prijave za priznanje prava; podaci o potraživanju koje se obezbeđuje založnim 
pravom uz naznačenje osnovnog i maksimalnog iznosa.
U registar nadležnog organa upisuju se i sve promene podataka iz stava 7. 
ovog člana.
Vlada bliže propisuje podatake koji se upisuju u registar nadležnog organa. 

Postupak za upis prenosa prava, licence i zaloge
Član 53.
Postupak za upis prenosa prava, licence i zaloge, pokreće se pisanim 
zahtevom, koji se podnosi nadležnom organu.
Uz zahtev iz stava 1. ovog člana podnosi se i:
1) dokaz o pravnom osnovu upisa koji se traži;
2) punomoćje, ako se postupak za upis prenosa prava, licence, ili zaloge 
pokreće preko punomoćnika;
3) dokaz o uplati propisane takse po zahtevu za upis prenosa prava, licence 
ili zaloge.
Jednim zahtevom iz stava 1. ovog člana može se zatražiti upis prenosa prava, 
koji se odnosi na više registrovanih industrijskih dizajna, odnosno više 
prijava, pod uslovom da su raniji nosilac prava i novi nosilac prava, isti u 
svakom registrovanom industrijskom dizajnu, odnosno prijavi i da su registarski 
brojevi, odnosno brojevi prijava naznačeni u zahtevu.
Jednim zahtevom iz stava 1. ovog člana može se zatražiti upis licence, 
odnosno zaloge, koji se odnosi na više registrovanih industrijskih dizajna, 
odnosno više prijava, pod uslovom da su nosilac prava i sticalac licence, 
odnosno zaloge isti u svakom registrovanom industrijskom dizajnu, odnosno 
prijavi i da su registarski brojevi, odnosno brojevi prijava naznačeni u 
zahtevu.
Zahtev iz stava 1. ovog člana sadrži naročito: registarski broj registrovanog 
industrijskog dizajna, odnosno broj prijave; podatke o nosiocu prava na 
industrijski dizajn, odnosno podnosiocu prijave; naznačenje vrste promene, 
odnosno upisa prava koji se traži.
Vlada bliže propisuje sadržinu zahteva iz stava 1. ovog člana, kao i vrstu i 
sadržinu priloga koji se podnose uz zahtev. 
Član 54.
Zahtev za upis prenosa prava, licence, odnosno zaloge je uredan ako sadrži 
podatke iz člana 53. stav 2. ovog zakona i druge propisane podatke.
Ako zahtev za upis prenosa prava, licence, odnosno zaloge nije uredan, 
nadležni organ će pozvati podnosioca zahteva da ga u roku od 30 dana od dana 
prijema poziva uredi.
Na obrazloženi zahtev podnosioca zahteva za upis prenosa prava, licence ili 
zaloge, uz plaćanje propisane takse, nadležni organ će produžiti rok iz stava 2. 
ovog člana za vreme koje smatra primerenim.
Ako podnosilac zahteva u ostavljenom roku ne postupi po pozivu, nadležni organ 
će doneti zaključak o odbacivanju zahteva.
Protiv zaključka iz stava 4. ovog člana može se izjaviti žalba. 

Član 55.
Ako je zahtev za upis prenosa prava, licence ili zaloge uredan u smislu člana 
54. ovog zakona, nadležni organ ispituje da li pravni osnov na kome se taj 
zahtev zasniva ispunjava zakonom propisane uslove za upis prenosa prava, licence 
ili zaloge.
Ako pravni osnov na kome se zasniva zahtev za upis prenosa prava, licence ili 
zaloge ne ispunjava uslove propisane ovim zakonom, nadležni organ će pozvati 
podnosioca zahteva da se u roku od 30 dana od dana prijema poziva izjasni o 
razlozima zbog kojih se upis ne može izvršiti.
Na obrazloženi zahtev podnosioca zahteva za upis prenosa prava, licence ili 
zaloge, uz plaćanje propisane takse, nadležni organ će produžiti rok iz stava 2. 
ovog člana za vreme koje smatra primerenim.
Nadležni organ će rešenjem odbiti zahtev za upis prenosa prava, licence ili 
zaloge, ako se podnosilac zahteva, u ostavljenom roku ne izjasni o razlozima zbog 
kojih se upis ne može odobriti, ili se izjasni, a nadležni organ i dalje smatra 
da se upis ne može odobriti.
VII. PRESTANAК PRAVA
Član 56.
Pravo na industrijski dizajn prestaje:
1) ako nosilac prava na industrijski dizajn propusti da plati propisanu taksu 
za održavanje prava;
2) ako se nosilac prava na industrijski dizajn odrekne prava – narednog dana 
od dana predaje nadležnom organu podneska o odricanju;
3) na osnovu sudske odluke ili odluke nadležnog organa, u slučajevima 
predviđenim ovim zakonom – danom koji je određen tom odlukom;
4) ako je prestalo da postoji pravno lice ili ako je umrlo fizičko lice koje 
je nosilac prava na industrijski dizajn – danom prestanka pravnog lica, odnosno 
smrti fizičkog lica, osim ako je pravo na industrijski dizajn prešlo na pravne 
sledbenike ovih lica. 
Član 57.
Ako je u Registru industrijskog dizajna upisano određeno pravo u korist 
trećeg lica (licenca, zaloga, ili neko slično pravo), nosilac prava na 
industrijski dizajn ne može da se odrekne svog prava bez pismene saglasnosti 
lica na čije ime je upisano to pravo.
Ako nosilac prava na industrijski dizajn u propisanom roku ne plati 
odgovarajuću taksu za održavanje važenja registrovanog industrijskog dizajna, a u 
Registru industrijskog dizajna je upisana licenca, zaloga ili neko drugo pravo u 
korist trećeg lica, nadležni organ će to lice obavestiti da nije plaćena taksa i 
da je može platiti u roku od šest meseci od početka godine za koju se uplaćuje 
taksa, i time održati važenje upisanog prava.
VIII. OGLAŠAVANJE NIŠTAVIM REGISTRACIJE INDUSTRIJSКOG DIZAJNA
Član 58.
Registrovani industrijski dizajn se može oglasiti ništavim ako se utvrdi da u 
vreme njegovog registrovanja nisu bili ispunjeni uslovi za priznanje industrijskog 
dizajna, i to na predlog zainteresovanog lica ili 
na predlog javnog tužioca (u daljem tekstu: predlagač).
Registrovani industrijski dizajn se može oglasiti 
ništavim i nakon proteka roka trajanja zaštite, odnosno odricanja nosioca prava od 
prava na industrijski dizajn.
Ako se razlog za oglašavanje ništavim zasniva na članu 
9. stav 1. tačka 3) ovog zakona, predlog za oglašavanje ništavim industrijskog 
dizajna može podneti samo lice koje ispunjava uslove da stekne pravo na 
industrijski dizajn.
Ako se razlog za oglašavanje ništavim zasniva na članu 
9. stav 1. tač. 4), 5) i 6) ovog zakona, predlog za oglašavanje ništavim 
industrijskog dizajna može podneti samo podnosilac ranije prijave ili nosilac 
prava koje se suprotstavlja pravu na industrijski dizajn.
Ako se razlog za oglašavanje ništavim zasniva na članu 
9. stav 1. tačka 7) ovog zakona, predlog za oglašavanje ništavim industrijskog 
dizajna može podneti javni tužilac ili fizičko ili pravno lice koje koristi 
državni ili drugi javni grb, zastavu ili simbol, naziv ili skraćenicu naziva 
neke zemlje ili međunarodne organizacije ili religiozni ili nacionalni simbol.
*Službeni glasnik RS, broj 45/2015
Predlog za oglašavanje ništavim
Član 59.
Postupak za oglašavanje ništavim registrovanog industrijskog dizajna pokreće 
se pisanim predlogom za oglašavanje ništavim.
Predlog iz stava 1. ovog člana mora da sadrži podatke o predlagaču i o 
nosiocu prava na industrijski dizajn, naznačenje da se traži oglašavanje ništavim 
registrovanog industrijskog dizajna, registarski broj registrovanog 
industrijskog dizajna, razloge zbog kojih se predlaže oglašavanje ništavim i 
potrebne dokaze.
Postupak po urednom predlogu za oglašavanje ništavim
Član 60.
Ako predlog za oglašavanje ništavim registrovanog industrijskog dizajna ne 
ispunjava propisane uslove iz člana 59. ovog zakona, nadležni organ će pismenim 
putem pozvati predlagača da uredi predlog, u roku od 30 dana od dana prijema 
poziva.
Na obrazloženi zahtev predlagača, uz plaćanje propisane takse, nadležni organ 
će produžiti rok iz stava 1. ovog člana za vreme koje smatra primerenim.
Ako predlagač u ostavljenom roku ne postupi po pozivu, nadležni organ će 
doneti zaključak o odbacivanju predloga.
Protiv zaključka iz stava 3. ovog člana može se izjaviti žalba.
Uredan predlog iz člana 59. ovog zakona nadležni organ će dostaviti 
protivniku predlagača i pozvati ga da u roku od 30 dana od dana prijema poziva, 
dostavi svoj odgovor.
U postupku po predlogu za oglašavanje ništavim nadležni organ može da zakaže 
usmenu raspravu.
Posle sprovedenog postupka po predlogu za oglašavanje ništavim, nadležni organ 
može da donese rešenje o delimičnom ili potpunom oglašavanju ništavim 
registrovanog industrijskog dizajna.
Rešenjem o delimičnom oglašavanju ništavim registrovanog 
industrijskog dizajna pravo na industrijski dizajn se može zadržati u izmenjenom 
obliku ukoliko u tom obliku ispunjava uslove za zaštitu iz čl. 3–9. ovog zakona i 
ako je zadržan individualni karakter dizajna. U postupku po predlogu za 
oglašavanje ništavim registrovanog industrijskog dizajna, nosilac prava na 
industrijski dizajn se može delimično odreći prava na industrijski dizajn da bi 
se pravo na industrijski dizajn zadržalo u izmenjenom obliku.
U roku od tri meseca od pravnosnažnosti odluke o oglašavanju ništavim 
registrovanog industrijskog dizajna, nadležni organ će u svom službenom glasilu 
objaviti propisane podatke o poništenom pravu. 
*Službeni glasnik RS, broj 45/2015
Član 61.
Oglašavanje ništavim registrovanog industrijskog dizajna nema dejstvo na 
sudske odluke u vezi sa utvrđivanjem povrede prava koje su u momentu donošenja tog 
rešenja bile pravnosnažne, kao i na zaključene ugovore o prenosu prava, odnosno 
ustupanju licence, ako su i u meri u kojoj su ti ugovori izvršeni, pod uslovom da 
je tužilac, odnosno nosilac prava na industrijski dizajn savestan.
IX. GRAĐANSКOPRAVNA ZAŠTITA
Brisan je raniji naziv iznad člana 62. (vidi član 33. Zakona - 45/2015-3)
Član 62.
Brisan je (vidi član 33. Zakona - 45/2015-3)
Povreda prava
*Službeni glasnik RS, broj 45/2015
Član 63.
Povredom prava smatra se svako neovlašćeno iskorišćavanje registrovanog 
industrijskog dizajna u smislu člana 39. ovog zakona i neovlašćeno objavljivanje 
predmeta prijave.
Povredom prava iz stava 1. ovog člana smatra se i podražavanje 
registrovanog, 
odnosno prijavljenog industrijskog dizajna.
Prilikom utvrđivanja da li postoji povreda prava na industrijski dizajn, sud 
naročito vodi računa o odredbama čl. 8, 9. i 41. ovog zakona.
*Službeni glasnik RS, broj 45/2015
Pravo na tužbu
*Službeni glasnik RS, broj 45/2015
Član 64.
Tužbu zbog povrede prava iz člana 63. ovog zakona mogu da podnesu podnosilac 
prijave, nosilac prava na industrijski dizajn i sticalac isključive licence.
Sticalac isključive licence može podneti tužbu zbog 
povrede prava ukoliko drugačije nije predviđeno ugovorom o licenci.
Brisani su raniji st. 2. i 3. (vidi član 35. Zakona - 45/2015-3)
*Službeni glasnik RS, broj 45/2015
Tužba zbog povrede prava
*Službeni glasnik RS, broj 45/2015
Član 64a
U slučaju povrede prava, tužilac može tužbom da 
zahteva:
1) utvrđenje povrede prava ili ozbiljne pretnje da će 
pravo biti povređeno;
2) zabranu radnji kojima se povređuje pravo ili radnji 
koje predstavljaju ozbiljnu pretnju da će pravo biti povređeno, kao i zabranu 
ponavljanja takvih ili sličnih radnji pod pretnjom novčane kazne;
3) naknadu imovinske i neimovinske štete zbog povrede 
prava;
4) objavljivanje presude o trošku tuženog;
5) isključenje iz prometa, oduzimanje ili uništenje, ili 
preinačenje bez bilo kakve naknade, proizvoda kojima se povređuje pravo;
6) zabranu otuđenja, oduzimanje ili uništenje, bez bilo 
kakve naknade, materijala i predmeta koji su pretežno upotrebljeni u stvaranju ili 
proizvodnji proizvoda kojima se povređuje pravo;
7) davanje podataka o trećim licima koja su učestvovala 
u povredi prava.
Lice koje povredi pravo, dužno je da tužiocu u 
potpunosti nadoknadi štetu proizašlu iz te povrede.
Ako sud utvrdi da je povreda prava učinjena, tužbom se 
protiv lica čije su usluge korišćene pri povredi prava (posrednik) može 
zahtevati zabrana ponavljanja radnji kojima se pravo povređuje ili njima sličnih 
radnji pod pretnjom novčane kazne.
Sud će, u granicama tužbenog zahteva iz stava 1. tačka 
4) ovog člana, odlučiti u kojem će sredstvu javnog saopštavanja biti objavljena 
presuda. Ako sud odluči da se objavi samo deo presude odrediće da se objavi 
izreka i prema potrebi onaj deo presude iz kojeg je vidljivo o kakvoj se povredi 
radi i ko je izvršio povredu.
Pri razmatranju tužbenih zahteva iz stava 1. tač. 5) i 
6) ovog člana, sud uzima u obzir srazmeru između ozbiljnosti povrede prava i 
tužbenog zahteva, kao i interes trećih lica.
Pri određivanju visine naknade štete ako je učinilac 
povrede znao ili mogao da zna da čini povredu prava sud će uzeti u obzir sve 
okolnosti konkretnog slučaja, kao što su negativne ekonomske posledice koje trpi 
oštećeni, uključujući izgubljenu dobit, dobit koju je štetnik ostvario povredom 
prava i, u odgovarajućim slučajevima, okolnosti koje nemaju ekonomski karakter, 
kao što je neimovinska šteta.
Sud može umesto naknade štete iz stava 6. ovog člana, 
kada okolnosti slučaja to opravdavaju, da dosudi oštećenom paušalnu naknadu koja 
ne može biti niža od uobičajene naknade koju bi primio za konkretni oblik 
korišćenja predmeta zaštite, da je to korišćenje bilo zakonito.
*Službeni glasnik RS, broj 45/2015
Postupak po tužbi
*Službeni glasnik RS, broj 45/2015
Član 65.
Tužba zbog povrede prava može da se podnese u roku od tri godine od dana 
kada je tužilac saznao za povredu i učinioca, a najdocnije u roku od pet godina 
od dana kada je povreda prvi put učinjena. 
Postupak po tužbi iz stava 1. ovog člana je hitan.
Postupak po tužbi zbog povrede prava iz prijave sud će 
prekinuti do konačne odluke nadležnog organa po prijavi.
Ako je pred nadležnim organom, odnosno sudom pokrenut 
postupak iz čl. 58. i 71. ovog zakona, sud koji postupa po tužbi iz čl. 64. i 
64a ovog zakona dužan je da prekine postupak do konačne odluke nadležnog organa, 
odnosno pravnosnažne odluke suda.
Na postupak po tužbi iz stava 1. ovog člana primenjuju 
se odredbe zakona kojim se uređuje parnični postupak.
*Službeni glasnik RS, broj 45/2015
Privremena mera
Član 66.
Na predlog lica koje učini verovatnim da je njegovo 
pravo iz prijave ili priznato pravo povređeno ili da će biti povređeno, sud može 
odrediti privremenu meru:
1) oduzimanja ili isključenja iz prometa proizvoda kojima 
se povređuje pravo;
2) oduzimanja ili zabrane otuđenja sredstava za 
proizvodnju pretežno upotrebljenih u stvaranju ili proizvodnji predmeta kojima se 
povređuje pravo;
3) zabrane preduzimanja radnji kojima se povređuje pravo 
ili koje predstavljaju ozbiljnu pretnju da će pravo biti povređeno.
Privremena mera iz stava 1. tačka 3) ovog člana može, 
pod istim uslovima, da se odredi i protiv svakog lica čije usluge se koriste da 
bi se izvršila povreda prava (posrednik).
Na predlog lica koje učini verovatnim da je njegovo 
pravo iz prijave ili priznato pravo povređeno ili da će biti povređeno na 
komercijalnoj osnovi i koje učini verovatnim postojanje okolnosti koje bi 
ugrozile naknadu štete u slučaju povrede prava, sud može pored privremenih mera 
iz stava 1. ovog člana odrediti i privremene mere:
1) zaplene pokretne i nepokretne imovine lica protiv 
koga se predlaže određivanje privremene mere;
2) zabrane isplate novčanih sredstava sa računa lica 
protiv koga se predlaže određivanje privremene mere.
Radi određivanja privremene mere iz stava 3. ovog člana 
sud može naložiti dostavljanje bankarskih, finansijskih, poslovnih ili drugih 
bitnih dokumenata i podataka ili naložiti da se omogući pristup tim dokumentima 
i podacima.
Lice kome je izrečena mera iz stava 1. tač. 2) i 3) i 
stava 2. tačka 2) i nalog iz stava 4. ovog člana, a koje ne postupi po izrečenoj 
meri, odnosno nalogu, kazniće se u skladu sa odgovarajućim odredbama zakona 
kojim se uređuje postupak izvršenja i obezbeđenja.
*Službeni glasnik RS, broj 45/2015
Postupak za određivanje privremene mere
*Službeni glasnik RS, broj 45/2015
Član 66a
Sud može odrediti privremenu meru odmah po prijemu 
predloga za određivanje privremene mere i bez prethodnog izjašnjenja protivne 
stranke, a naročito ako postoji opasnost da zbog odlaganja predlagač pretrpi 
nenadoknadivu štetu.
Rešenje kojim je određena privremena mera, u slučaju iz 
stava 1. ovog člana, dostaviće se strankama u postupku bez odlaganja, a 
najkasnije po sprovođenju mere.
Кada je privremena mera određena pre pokretanja 
parničnog ili drugog postupka, tužba, odnosno predlog za pokretanje drugog 
postupka radi opravdanja mere, mora se podneti u roku od 30 dana od dana donošenja 
rešenja o određivanju privremene mere.
*Službeni glasnik RS, broj 45/2015
Ukidanje privremene mere i naknada štete
*Službeni glasnik RS, broj 45/2015
Član 66b
Ako tužba ne bude podneta u roku iz člana 66a, odnosno 
ako ne bude pokrenut drugi postupak radi opravdanja privremene mere, sud će na 
predlog lica protiv koga je privremena mera određena obustaviti postupak i 
ukinuti sprovedene radnje.
Ako je privremena mera određena bez izjašnjenja protivne 
stranke sud će u razumnom roku omogućiti toj stranci, na njen predlog, da se 
izjasni o privremenoj meri, nakon čega može obustaviti postupak i ukinuti 
sprovedene radnje ili izmeniti određenu meru.
Ako postupak bude obustavljen i sprovedene radnje budu 
ukinute u skladu sa ovim članom ili ako sud utvrdi da povreda prava nije učinjena 
ili da nije postojala ozbiljna pretnja da će pravo biti povređeno, lice protiv 
koga je određena privremena mera ima pravo na naknadu štete koja mu je naneta 
privremenom merom.
Sud može usloviti određivanje privremene mere polaganjem 
odgovarajućeg iznosa kao sredstva obezbeđenja u slučaju štete iz stava 3. ovog 
člana.
*Službeni glasnik RS, broj 45/2015
Pribavljanje dokaza
*Službeni glasnik RS, broj 45/2015
Član 66v
Ako se stranka u postupku koja je učinila verovatnim 
svoje tvrdnje poziva na dokaz, koji se nalazi u posedu druge stranke ili pod 
njenom kontrolom, sud će drugu stranku pozvati da dostavi pomenuti dokaz, pod 
uslovom da poverljive informacije budu zaštićene.
Pod uslovima iz stava 1. ovog člana, u slučaju da je 
pravo povređeno na komercijalnoj osnovi, sud će, na predlog jedne stranke u 
postupku, pozvati drugu stranku da dostavi bankarske, finansijske i poslovne 
dokumente koji se nalaze u njenom posedu, ili pod njenom kontrolom, pod uslovom da 
poverljive informacije budu zaštićene.
*Službeni glasnik RS, broj 45/2015
Obezbeđenje dokaza
Član 67.
Na predlog lica koje učini verovatnim da je njegovo 
pravo iz objavljene prijave ili priznato pravo povređeno ili da će biti 
povređeno, sud može u toku, kao i pre pokretanja parnice odrediti obezbeđenje 
dokaza, pod uslovom da poverljive informacije budu zaštićene.
Obezbeđenjem dokaza u smislu ovog zakona smatra se:
1) uzimanje detaljnog opisa proizvoda kojima se 
povređuje pravo, sa ili bez uzimanja uzorka tih proizvoda;
2) oduzimanje proizvoda ili dela proizvoda kojima se 
povređuje pravo, a ako je to opravdano, i oduzimanje materijala i predmeta 
pretežno upotrebljenih u stvaranju ili proizvodnji, ili stavljanju u promet proizvoda 
kojima se povređuje pravo, kao i dokumenata koji se odnose na navedeno.
*Službeni glasnik RS, broj 45/2015
Postupak za određivanje obezbeđenja dokaza
*Službeni glasnik RS, broj 45/2015
Član 68.
Sud može odrediti obezbeđenje dokaza odmah po prijemu 
predloga za obezbeđenje dokaza i bez izjašnjenja protivne stranke, a naročito ako 
postoji opasnost da zbog odlaganja predlagač pretrpi nenadoknadivu štetu ili ako 
postoji očigledan rizik da će dokazi biti uništeni.
Rešenje kojim je određeno obezbeđenje dokaza, u slučaju 
iz stava 1. ovog člana, dostaviće se strankama u postupku bez odlaganja, 
najkasnije po sprovođenju mere.
Кada je obezbeđenje dokaza određeno pre pokretanja 
parničnog postupka tužba se mora podneti u roku od 30 dana od dana donošenja 
rešenja o određivanju obezbeđenja dokaza.
Stav 1. ovog člana primenjuje se i na treća lica od 
kojih se dokazi pribavljaju.
*Službeni glasnik RS, broj 45/2015
Ukidanje obezbeđenja dokaza i naknada štete
*Službeni glasnik RS, broj 45/2015
Član 68a
Ako tužba ne bude podneta u roku iz člana 68. sud će 
na predlog protivne stranke obustaviti postupak i ukinuti sprovedene radnje.
Ako je obezbeđenje dokaza određeno bez izjašnjenja 
protivne stranke sud će u razumnom roku omogućiti toj stranci, na njen predlog, 
da se izjasni o rešenju o obezbeđenju dokaza, nakon čega može obustaviti postupak 
i ukinuti sprovedene radnje ili izmeniti određeno obezbeđenje dokaza.
Ako postupak bude obustavljen i sprovedene radnje budu 
ukinute ili ako sud utvrdi da povreda prava nije učinjena ili da nije postojala 
ozbiljna pretnja da će pravo biti povređeno, protivna stranka ima pravo na naknadu 
štete koja joj je naneta obezbeđenjem dokaza.
Sud može usloviti određivanje obezbeđenja dokaza 
polaganjem odgovarajućeg novčanog iznosa kao sredstva obezbeđenja u slučaju 
nastanka štete iz stava 3. ovog člana.
Odredbe st. 2. i 4. ovog člana primenjuju se i na treća 
lica od kojih se dokazi pribavljaju.
*Službeni glasnik RS, broj 45/2015
Sredstvo obezbeđenja
Član 69.
Na zahtev lica protiv koga je pokrenut postupak zbog povrede 
prava ili 
postupak za određivanje privremene mere, odnosno za obezbeđenje dokaza, sud može 
da odredi polaganje odgovarajućeg novčanog iznosa kao sredstva obezbeđenja u 
slučaju neosnovanosti zahteva, na teret podnosioca zahteva.
*Službeni glasnik RS, broj 45/2015
Obaveza pružanja informacija
Član 70.
Sud može da naredi licu koje je izvršilo povredu prava ili prava iz prijave 
da pruži informacije o trećim licima koja su učestvovala u povredi 
prava ili 
prava iz prijave i o njihovim distributivnim kanalima.
Dostavljanje informacija iz stava 1. ovog člana sud može 
naložiti i drugom licu:
1) kod koga je pronađena roba koja se nalazi u 
prometu, a kojom se povređuje pravo;
2) koje pruža usluge u prometu, a kojima se povređuje 
pravo;
3) za koje je utvrđeno da na komercijalnoj osnovi 
pruža usluge koje se koriste u aktivnostima kojima se povređuje pravo;
4) koje je od strane lica iz tač. 1), 2) ili 3) ovog 
stava navedeno kao lice uključeno u proizvodnju ili distribuciju roba ili pružanje 
usluga kojima se povređuje pravo.
Pod informacijama iz stava 1. ovog člana smatraju se 
naročito:
1) podaci o proizvođačima, distributerima, dobavljačima 
i drugim licima koja su prethodno bila uključena u proizvodnju ili distribuciju 
robe ili pružanje usluga, kao i o prodavcima kojima je roba namenjena;
2) podaci o količinama proizvedene, isporučene ili 
naručene robe ili usluga, kao i cenama ostvarenim za takvu robu ili usluge.
Ako lica iz st. 1. i 2. ovog člana iz neopravdanih 
razloga ne postupe po nalogu suda i ne dostave tražene informacije odgovaraće za 
štetu koja na taj način nastane.
Odredbe ovog člana ne isključuju:
1) pravo da se licu čije je pravo povređeno pruže 
potpunije informacije;
2) korišćenje u građanskim i krivičnim postupcima 
informacija dostavljenih u skladu sa ovim članom;
3) pravo da se odbije davanje informacija kojim bi se 
priznalo učešće u povredi prava ili učešće bliže rodbine u povredi prava;
4) primenu odredaba o odgovornosti za zloupotrebu 
dobijenih informacija i odredaba kojima se uređuje zaštita podataka o ličnosti.
*Službeni glasnik RS, broj 45/2015
Shodna primena drugih zakona
*Službeni glasnik RS, broj 45/2015
Član 70a
Na postupak po tužbi, predlogu za određivanje 
privremene mere, predlogu za obezbeđenje dokaza i pravnom leku shodno se 
primenjuju odgovarajuće odredbe zakona kojim se uređuje parnični postupak i 
zakona kojim se uređuje postupak izvršenja i obezbeđenja.
Na pitanja u vezi sa naknadom štete shodno se primenjuju 
odgovarajuće odredbe zakona kojim se uređuju obligacioni odnosi.
*Službeni glasnik RS, broj 45/2015
Tužba za osporavanje prava
*Službeni glasnik RS, broj 45/2015
Član 71.
Autor industrijskog dizajna ili njegov pravni sledbenik može tužbom da zahteva 
od suda da utvrdi da on ima pravo na podnošenje prijave umesto lica, ili zajedno 
sa licem koje je podnelo prijavu.
Autor industrijskog dizajna ili njegov pravni sledbenik može tužbom da zahteva 
od suda da utvrdi da je on nosilac registrovanog industrijskog dizajna umesto 
lica, ili zajedno sa licem na čije ime je kod nadležnog organa registrovan 
industrijski dizajn.
Tužba iz stava 1. ovog člana može da se podnese do okončanja postupka za 
priznanje industrijskog dizajna, a tužba iz stava 2. ovog člana može da se 
podnese do isteka roka važenja industrijskog dizajna.
Upis sudske odluke u registar
Član 72.
Ako se pravnosnažnom sudskom odlukom usvoji tužbeni zahtev iz člana 71. ovog 
zakona, nadležni organ će po prijemu pravnosnažne presude, ili na zahtev 
tužioca, upisati tužioca u odgovarajući registar kao podnosioca prijave, odnosno 
nosioca prava na industrijski dizajn.
Prava trećeg savesnog lica
Član 73.
Pravo koje je treće savesno lice pribavilo od ranijeg podnosioca prijave, ili 
nosioca prava na industrijski dizajn iz člana 71. ovog zakona, prestaje danom 
upisa novog nosioca prava, odnosno podnosioca prijave u odgovarajući registar.
Tužba za priznanje autorstva
*Službeni glasnik RS, broj 45/2015
Član 74.
Lice koje sebe smatra autorom industrijskog dizajna ili njegov pravni 
sledbenik, može tužbom da zahteva od suda da utvrdi da je on autor industrijskog 
dizajna koji je predmet prijave, ili priznatog prava na industrijski dizajn, i 
da bude naveden kao autor u prijavi i svim drugim dokumentima, kao i u 
odgovarajućim registrima.
Tužilac iz stava 1. ovog člana može da zahteva i objavljivanje presude o trošku 
tuženog, naknadu moralne i imovinske štete i troškova postupka.
Rok za podnošenje tužbe iz stava 1. ovog člana nije vremenski ograničen.
Revizija
*Službeni glasnik RS, broj 45/2015
Član 74a
Revizija je dozvoljena protiv pravnosnažnih presuda 
donetih u drugom stepenu u sporovima koji se odnose na zaštitu i upotrebu 
registrovanog industrijskog dizajna ili prava iz prijave.
*Službeni glasnik RS, broj 45/2015
X. КAZNENE ODREDBE
Član 75.
Кazniće se za privredni prestup novčanom kaznom u iznosu od 100.000 do 
3.000.000 dinara privredno društvo ili drugo pravno lice koje na način iz člana 
63. ovog zakona povredi pravo na industrijski dizajn, odnosno pravo iz prijave.
Za radnje iz stava 1. ovog člana kazniće se za privredni prestup novčanom 
kaznom u iznosu od 50.000 do 200.000 odgovorno lice u privrednom društvu ili 
drugom pravnom licu.
Predmeti izvršenja privrednog prestupa i predmeti koji su bili upotrebljeni za 
izvršenje privrednog prestupa iz stava 1. ovog člana biće oduzeti, a predmeti 
izvršenja privrednog prestupa biće i uništeni.
Presuda kojom je učiniocu izrečena kazna za privredni prestup iz stava 1. 
ovog člana javno se objavljuje. 
Član 76.
Кazniće se za prekršaj novčanom kaznom u iznosu od 50.000 do 500.000 dinara 
preduzetnik, ako povredi pravo na industrijski dizajn ili pravo iz prijave na 
način iz člana 63. ovog zakona.
Za radnje iz stava 1. ovog člana kazniće se i fizičko lice novčanom kaznom u 
iznosu od 10.000 do 50.000 dinara.
Predmeti izvršenja prekršaja i predmeti koji su bili upotrebljeni za izvršenje 
prekršaja iz stava 1. ovog člana biće oduzeti, a predmeti izvršenja prekršaja 
biće i uništeni. 
Član 77.
Кazniće se za prekršaj novčanom kaznom u iznosu od 100.000 do 1.000.000 
dinara pravno lice koje se neovlašćeno bavi zastupanjem u ostvarivanju prava iz 
ovog zakona (član 16).
Za radnje iz stava 1. ovog člana kazniće se za prekršaj novčanom kaznom u 
iznosu od 10.000 do 50.000 dinara odgovorno lice u pravnom licu.
Кazniće se za prekršaj novčanom kaznom u iznosu od 10.000 do 50.000 dinara 
fizičko lice koje se neovlašćeno bavi zastupanjem u ostvarivanju prava iz ovog 
zakona (član 16).
XI. PRELAZNE I ZAVRŠNE ODREDBE
Član 78.
Registar prijava za priznanje dizajna, preimenovaće se u Registar prijava za 
priznanje prava na industrijski dizajn, a Registar dizajna, preimenovaće se u 
Registar industrijskih dizajna, i nastaviće da se vode od odgovarajućeg rednog 
broja.
Registar zastupnika ustanovljen Zakonom o patentima („Službeni list SCG”, br. 
32/04 i 35/04 – ispravka i „Službeni glasnik RS”, broj 115/06 – ispravka), 
nastavlja da se vodi u skladu sa zakonom kojim je ustanovljen i ovim zakonom.
Registrovani industrijski dizajni koji važe na dan stupanja na snagu ovog 
zakona ostaju i dalje na snazi i na njih će se primenjivati odredbe ovog zakona.
Odredbe ovog zakona primenjivaće se i na prijave za priznanje prava na dizajn 
podnete do dana stupanja na snagu ovog zakona, a po kojima upravni postupak nije 
okončan, kao i na druge započete postupke u vezi sa dizajnima koji do dana 
stupanja na snagu ovog zakona nisu okončani. 
Član 79.
Zaloge koje su do dana stupanja na snagu ovog zakona upisane u Registar 
založnog prava na pokretnim stvarima i pravima kod Agencije za privredne 
registre ostaju na snazi i biće upisane u odgovarajući registar nadležnog 
organa.
Agencija za privredne registre, dužna je da u roku od 30 dana od dana stupanja 
na snagu ovog zakona nadležnom organu dostavi podatke i dokumentaciju na osnovu 
kojih je izvršen upis zaloge na industrijskim dizajnima u Registar založnog 
prava na pokretnim stvarima i pravima. 
Član 80.
Podzakonski propisi za izvršenje ovog zakona biće doneti u roku od četiri 
meseca od dana stupanja na snagu ovog zakona.
Do donošenja podzakonskih propisa iz stava 1. ovog člana, primenjuju se odredbe 
propisa donetih na osnovu Zakona o pravnoj zaštiti dizajna („Službeni list SCG”, 
broj 61/04), ako nisu suprotne ovom zakonu. 
Član 81.
Danom stupanja na snagu ovog zakona prestaju da važe:
1) Zakon o pravnoj zaštiti dizajna („Službeni list SCG”, broj 61/04);
2) Odredbe čl. 37. i 38. i člana 44. stav. 1. tačka 2) Zakona o posebnim 
ovlašćenjima radi efikasne zaštite prava intelektualne svojine („Službeni glasnik 
RS”, broj 46/06). 
Član 82.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.

ODREDBE КOJE NISU UNETE U "PREČIŠĆEN TEКST" ZAКONA
Zakon o izmenama i dopunama Zakona o pravnoj zaštiti industrijskog dizajna: 
"Službeni glasnik RS", broj 45/2015-3
Član 49.
Od dana pristupanja Republike Srbije Evropskoj uniji, odredba člana 7. stav 1. 
ovog zakona o dostupnosti javnosti industrijskog dizajna primenjivaće se i u 
slučaju kada u standardnim tokovima poslovanja nije postojala razumna mogućnost 
da poslovni krugovi specijalizovani za datu oblast na teritoriji Evropske unije 
ili Evropskog ekonomskog prostora saznaju za otkrivanje industrijskog dizajna.
Od dana pristupanja Republike Srbije Evropskoj uniji, odredba člana 9. stav 1. 
tačka 4) ovog zakona primenjivaće se i u slučaju kada je industrijski dizajn u 
suprotnosti sa ranijim dizajnom koji je postao dostupan javnosti nakon dana 
podnošenja prijave za zaštitu industrijskog dizajna, ili datuma priznatog prava 
prvenstva, priznavanjem dizajna Evropske unije, odnosno dizajna države članice 
Evropske unije, a koji je zaštićen u Evropskoj uniji ili državi članici Evropske 
unije od datuma koji prethodi datumu podnošenja prijave za zaštitu industrijskog 
dizajna u Republici Srbiji ili datumu priznatog prava prvenstva takve prijave. 
 

Od dana pristupanja Republike Srbije Evropskoj uniji odredba člana 44. ovog 
zakona primenjivaće se i u slučaju kada se oprema broda ili vazduhoplova 
registrovanog u drugoj zemlji privremeno nađe na teritoriji države članice 
Evropske unije, kao i kada se vrši uvoz rezervnih i pripadajućih delova 
namenjenih popravci napred navedenih vozila i popravka istih u državi članici 
Evropske unije.
Od dana pristupanja Republike Srbije Evropskoj uniji, odredba člana 45. ovog 
zakona o iscrpljenju prava primenjivaće se i u slučaju da je nosilac prava na 
industrijski dizajn, odnosno lice koje je on ovlastio stavio u promet na 
teritoriji Evropske unije ili Evropskog ekonomskog prostora proizvod koji sadrži 
zaštićeni industrijski dizajn, odnosno proizvod koji je oblikovan prema 
zaštićenom industrijskom dizajnu.
Član 50.
Postupci započeti do dana stupanja na snagu ovog zakona okončaće se po 
propisima po kojima su započeti.
Član 51.
Podzakonski propis za izvršenje ovog zakona biće donet u roku od četiri meseca 
od dana stupanja na snagu ovog zakona.
Do donošenja podzakonskog propisa iz stava 1. ovog člana, primenjuju se odredbe 
propisa donetog na osnovu Zakona o pravnoj zaštiti industrijskog dizajna 
(„Službeni glasnik RS”, broj 104/09), ako nisu suprotne ovom zakonu.
Član 52.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.

