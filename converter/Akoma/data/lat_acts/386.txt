


	
	Zakon

	


	
				
					Redakcijski prečišćen tekst
				
				
				
				ZAКON
				o privatizaciji
				
				"Službeni glasnik RS", br. 83 od 5. avgusta 2014, 46 od 28. maja 
				2015, 112 od 30. decembra 2015, 20 od 3. marta 2016 - Autentično 
				tumačenje
				
				
				
				
				I. OSNOVNE ODREDBE
				Predmet uređivanja zakona 
				Član 1.
				Ovim zakonom uređuju se uslovi i postupak promene vlasništva društvenog i javnog kapitala i imovine. 
				Definicije
				Član 2.
				Pojedini izrazi upotrebljeni u ovom zakonu imaju sledeće značenje:
				1. Privatizacija, u smislu ovog zakona, je promena vlasništva kapitala i imovine pravnih lica koja posluju društvenim i javnim kapitalom. Privatizacija, u smislu ovog zakona, je i:
				
				– prodaja akcija, odnosno udela koji su posle raskida ugovora o 
				prodaji kapitala zaključenog u postupku privatizacije, preneti i 
				evidentirani u Registru akcija i udela prenetih posle raskida 
				ugovora zaključenog u postupku privatizacije;
				– prodaja imovine u preduzećima kod kojih je raskinut ugovor o prodaji kapitala;
				– prodaja akcija, odnosno udela Akcionarskog fonda, kao i 
				Fonda za razvoj Republike Srbije i Republičkog fonda za 
				penzijsko i invalidsko osiguranje,
				;
				2. Javni kapital je kapital Republike Srbije, autonomne pokrajine i jedinice lokalne samouprave;
				3. Predmet privatizacije je:
				– društveni, odnosno javni kapital i imovina u preduzećima i drugim pravnim licima, uključujući i javna preduzeća i javni kapital iskazan u akcijama ili udelima; 
				– akcije, odnosno udeli posle raskida ugovora o prodaji kapitala; 
				– imovina u preduzećima kod kojih je raskinut ugovor o prodaji kapitala; 
				– akcije odnosno udeli Akcionarskog fonda, kao i Fonda za razvoj Republike Srbije i Republičkog fonda za penzijsko i invalidsko osiguranje a kada se prodaju zajedno sa akcijama, odnosno udelima Akcionarskog fonda;
				4. Subjekti privatizacije su preduzeća, privredna društva, i druga pravna lica u kojima se vrši promena vlasništva, uključujući i javna preduzeća, a za koja je pokrenuta inicijativa za privatizaciju;
				
				4a) Veliki subjekt privatizacije je subjekt 
				privatizacije čiji poslovni prihodi za poslovnu godinu koja 
				prethodi pokretanju postupka privatizacije iznose najmanje 50 
				milijardi dinara;
				5. Modeli privatizacije su prodaja kapitala, prodaja imovine, strateško partnerstvo i prenos kapitala bez naknade;
				6. Metodi privatizacije su javno prikupljanje ponuda sa javnim nadmetanjem i javno prikupljanje ponuda;
				7. Učesnik u postupku privatizacije je lice koje je dostavilo prijavu za učestvovanje u postupku privatizacije;
				8. Кupac je domaće ili strano pravno ili fizičko lice koje je proglašeno kupcem, odnosno lice sa kojim je zaključen kupoprodajni ugovor;
				9. Strateški investitor je domaće ili strano pravno lice koje je sa subjektom privatizacije, odnosno Republikom Srbijom zaključilo ugovor o strateškom partnerstvu; 
				10. Sredstva plaćanja su dinar i strana sredstva plaćanja (devize i efektivni strani novac);
				11. Pismo o zainteresovanosti je iskazivanje interesa za određeni subjekt i model privatizacije, sa osnovnim podacima o zainteresovanom kupcu odnosno strateškom investitoru i predlogom indikativne cene, investicionog programa, okvirnog plana poslovanja i broja zaposlenih na neodređeno vreme, kao i drugim podacima od značaja određenim javnim pozivom;
				12. Fer tržišna vrednost je fer vrednost definisana Međunarodnim standardom finansijskog izveštavanja 13 – Odmeravanje fer vrednosti;
				13. Metod javnog prikupljanja ponuda sa javnim nadmetanjem je metod privatizacije za prodaju kapitala i imovine subjekta privatizacije
				i njegovih zavisnih društava podnošenjem ponuda i javnim nadmetanjem učesnika;
				14. Metod javnog prikupljanja ponuda je metod privatizacije podnošenjem ponuda za izbor strateškog investitora kao i u postupku prodaje kapitala velikih subjekata 
				privatizacije;
				15. Početna cena za prodaju kapitala, odnosno imovine iznosi najmanje jednu polovinu od procenjene vrednosti kapitala, odnosno imovine, a nova početna cena na drugom prikupljanju ponuda i javnom nadmetanju najmanje jednu trećinu od procenjene vrednosti kapitala odnosno imovine;
				16. Prodaja kapitala je model privatizacije čiji je predmet prodaje javni kapital ili društveni kapital koji se privatizuje, akcije, odnosno udeli posle raskida ugovora o prodaji kapitala zaključenog 
				u postupku privatizacije, kao i akcije, odnosno udeli 
				Akcionarskog fonda, kao Fonda za razvoj Republike Srbije i 
				Republičkog fonda za penzijsko i invalidsko osiguranje
				;
				17. Prodaja imovine je model privatizacije kojim se 
				u postupku privatizacije prodaje imovina ili deo imovine 
				subjekta privatizacije i njegovih 
				zavisnih društava;
				18. Program za prodaju imovine je program o prodaji 
				imovine koji donosi subjekt privatizacije 
				i njegova zavisna društva a prihvata 
				ministarstvo nadležno za poslove privrede, u rokovima predviđenim ovim zakonom;
				19. Strateško partnerstvo je model privatizacije kroz institucionalni odnos domaćih ili stranih pravnih lica sa subjektom privatizacije odnosno Republikom Srbijom, koje se sprovodi kroz zajedničko ulaganje putem osnivanja novog privrednog društva ili dokapitalizacijom postojećeg subjekta privatizacije;
				20. Osnivanje novog privrednog društva je osnivanje društva čiji su osnivači Republika Srbija i strateški investitor tako što je ulog Republike Srbije imovina koju je Republika Srbija stekla po osnovu potraživanja koje ima prema subjektu privatizacije za koji je donela odluku o strateškom partnerstvu, putem zamene ispunjenja;
				21. Dokapitalizacija postojećeg subjekta privatizacije je povećanje osnovnog kapitala subjekta privatizacije za koji je Vlada donela odluku o strateškom partnerstvu;
				22. Ugovor o strateškom partnerstvu je ugovor o dokapitalizaciji postojećeg subjekta privatizacije koji zaključuju Republika Srbija, strateški investitor i subjekt privatizacije, kao i ugovor o osnivanju novog društva koji zaključuju Republika Srbija i strateški investitor;
				23. Prenos kapitala bez naknade zaposlenima je prenos kapitala u subjektu privatizacije sa društvenim kapitalom koji se privatizuje modelom prodaje kapitala, tako što se do 30% kapitala prenosi zaposlenima, bez naknade, u akcijama, odnosno udelima;
				24. Prenos kapitala bez naknade strateškom investitoru
				je prenos kapitala investitoru u slučaju pozitivnih rezultata poslovanja, u skladu sa propisima kojima se uređuje podsticaj za investicije, a na osnovu odluke Vlade;
				25. Mere za pripremu i rasterećenje obaveza subjekta privatizacije
				su mere koje može doneti Vlada kada se subjekt privatizacije privatizuje prodajom kapitala ili sprovodi dokapitalizacija postojećeg subjekta privatizacije, pod uslovima iz ovog zakona; 
				26. Uslovni otpis duga je mera za pripremu i rasterećenje obaveza subjekata privatizacije kojom se državni poverioci subjekta privatizacije obavezuju da otpišu dug sa stanjem na dan 31. decembar 
				poslednje poslovne godine prema subjektu privatizacije koji posluje u celini ili većinskim društvenim ili javnim kapitalom,
				odnosno kapitalom koji je posle raskida ugovora o privatizaciji 
				prenet i evidentiran u Registru akcija i udela prenetih posle 
				raskida ugovora zaključenog u postupku privatizacije. Otpis duga je punovažan ukoliko je prodat kapital subjekta privatizacije, odnosno zaključen ugovor o dokapitalizaciji;
				27. Pretvaranje duga subjekta privatizacije u trajni ulog (konverzija) je mera za pripremu i rasterećenje obaveza subjekta privatizacije kojom se potraživanja poverilaca konvertuju u trajni ulog u kapitalu subjekta privatizacije; 
				28. Državni poverioci su: javno preduzeće, Poreska uprava, Republički fond za penzijsko i invalidsko osiguranje, Republički fond za zdravstveno osiguranje, Republička direkcija za robne rezerve, Fond za razvoj Republike Srbije i drugi republički organi i organizacije, uključujući i Autonomnu pokrajinu Vojvodinu i jedinice lokalne samouprave.
				Državnim poveriocem smatra se i Agencija za osiguranje depozita kada vrši funkciju stečajnog upravnika nad bankama u stečaju i kada upravlja u ime i za račun Republike Srbije potraživanjima Republike Srbije po osnovu preuzetih ino obaveza;
				29. Založni poverioci jesu poverioci koji imaju potraživanja obezbeđena hipotekom ili zalogom na imovini subjekta privatizacije, kao i poverioci koji su u izvršnom postupku stekli pravo namirenja na pokretnim i nepokretnim stvarima subjekta privatizacije;
				30. Obustava postupka se primenjuje u slučaju saznanja za okolnosti za koje se nije znalo u vreme pokretanja postupka, a koje u potpunosti onemogućavaju prodaju kapitala, odnosno imovine, subjekta privatizacije;
				31. Кontrola izvršenja obaveza kupca iz ugovora je kontrola koju vrši 
				ministarstvo nadležno za poslove privrede kojom proverava da li kupac izvršava ugovorene obaveze;
				32. Stečaj radi okončanja privatizacije je stečaj koji pokreće 
				ministarstvo nadležno za poslove privrede u 
				odnosu na subjekt privatizacije kada se steknu razlozi za 
				pokretanje stečaja u skladu sa odredbama ovog zakona i Zakona o 
				stečaju, a u cilju okončanja privatizacije;
				
				33. Registar akcija i udela prenetih posle raskida ugovora 
				zaključenog u postupku privatizacije je registar u koji se 
				prenose i evidentiraju akcije i udeli posle raskida ugovora 
				zaključenog u postupku privatizacije, a koji se vodi u 
				ministarstvu nadležnom za poslove privrede (u daljem tekstu: 
				Registar). Registar sadrži naziv subjekta privatizacije čiji se 
				deo kapitala evidentira u Registru, podatke o visini kapitala, 
				odnosno broju akcija koje se evidentiraju i druge podatke.
				*Službeni glasnik RS, broj 46/2015
				**Službeni glasnik RS, broj 112/2015
				Odnos prema drugim zakonima i primena odredaba ovog zakona
				Član 3.
				Odredbe ovog zakona primenjuju se na subjekte privatizacije koji imaju sedište na teritoriji Republike Srbije.
				Ako je ovim zakonom uređeno pitanje koje je drugim zakonom na drukčiji način regulisano, primenjuju se odredbe ovog zakona.
				Izuzetno od stava 2. ovog člana, odredbe ovog zakona ne primenjuju se na sportske organizacije, izdavače medija, preduzeća za profesionalnu rehabilitaciju i zapošljavanje osoba sa invaliditetom 
				i privredna društva koja poseduju dozvolu za proizvodnju naoružanja 
				i vojne opreme izdatu u skladu sa zakonom kojim se uređuje 
				proizvodnja i promet naoružanja i vojne opreme, osim ukoliko je zakonima koji uređuju položaj tih preduzeća, predviđena primena odredaba ovog zakona.
				U postupku privatizacije ne primenjuju se odredbe zakona koje uređuju privredna društva o raspolaganju imovinom velike vrednosti i ne donose se posebne odluke o prodaji imovine.
				*Službeni glasnik RS, broj 112/2015
				Načela privatizacije 
				Član 4.
				Privatizacija se zasniva na sledećim načelima:
				1) stvaranje uslova za razvoj privrede;
				2) smanjenje negativnih fiskalnih efekata;
				3) obezbeđenje javnosti i transparentnosti;
				4) onemogućavanje korupcije;
				5) formiranje prodajne cene prema fer tržišnim uslovima;
				6) stvaranje uslova za socijalnu stabilnost.
				Predmet privatizacije
				Član 5.
				Predmet privatizacije je:
				1) društveni, odnosno javni kapital ili imovina u preduzećima i drugim pravnim licima uključujući i javna preduzeća;
				2) javni kapital iskazan u akcijama ili udelima;
				
				3) akcije i udeli koji su posle raskida ugovora o prodaji 
				kapitala zaključenog u postupku privatizacije preneti i 
				evidentirani u Registru;
				4) imovina u preduzećima iz tačke 3) ovog stava;
				5) akcije, odnosno udeli Akcionarskog fonda, kao i Fonda za razvoj Republike Srbije i Republičkog fonda za penzijsko i invalidsko osiguranje
				.
				Predmet privatizacije može biti zemljište koje je upisano u nadležnim registrima za upis prava na nepokretnostima kao društvena, mešovita ili svojina subjekta privatizacije.
				Predmet privatizacije ne mogu biti prirodna bogatstva, dobra u opštoj upotrebi, dobra od opšteg interesa, kao i kulturna dobra u javnoj svojini upisana u registar kulturnih dobara, koji se vodi u skladu sa zakonom koji uređuje kulturna dobra.
				*Službeni glasnik RS, broj 112/2015
				Obaveznost i rok za sprovođenje privatizacije
				Član 6.
				Privatizacija je obavezna za subjekte privatizacije sa društvenim kapitalom.
				Društveni kapital subjekata privatizacije se mora privatizovati najkasnije do 31. decembra 2015. godine.
				
				Odredba stava 2. ovog člana ne odnosi se na subjekte 
				privatizacije koji su aktom Vlade određeni za subjekte 
				privatizacije od strateškog značaja, kao i na subjekte 
				privatizacije čije se sedište nalazi ili pretežna delatnost 
				obavlja na teritoriji Autonomne pokrajine Кosovo i Metohija ili 
				čija imovina se nalazi i na teritoriji Autonomne pokrajine 
				Кosovo i Metohija.
				
				Vlada propisuje uslove, način i postupak sprovođenja prodaje 
				kapitala velikih subjekata privatizacije metodom javnog 
				prikupljanja ponuda.
				Privatizacija javnog kapitala i imovine subjekata koji posluju javnim kapitalom sprovodi se na osnovu odluke Vlade, odnosno nadležnog organa autonomne pokrajine, odnosno jedinice lokalne samouprave.
				Smatra se da je postupak privatizacije sproveden ako je zaključen ugovor o prodaji kapitala i ako su ispunjeni svi uslovi za prenos vlasništva nad kapitalom koji su predviđeni ugovorom o prodaji (uplata kupoprodajne cene, dostavljanje bankarske garancije, upis promene vlasništva u nadležni registar), odnosno ostvaren Program za prodaju imovine (u daljem tekstu: Program). 
				*Službeni glasnik RS, broj 46/2015
				Subjekti nadležni za sprovođenje privatizacije
				Član 7.
				
				Ministarstvo nadležno za poslove privrede sprovodi i 
				kontroliše sve postupke privatizacije u Republici Srbiji i 
				obavlja delatnost posredovanja u prodaji javnog i društvenog 
				kapitala i imovine u postupku privatizacije, i to:
				
				1) sprovodi postupak privatizacije: donosi, odnosno 
				predlaže model i metod privatizacije, kao i mere za pripremu i 
				rasterećenje obaveza subjekta privatizacije, u skladu sa ovim 
				zakonom, objavljuje javni poziv za prikupljanje pisama o 
				zainteresovanosti, prikuplja i obrađuje podatke o potencijalnim 
				kupcima kapitala i imovine subjekta privatizacije koji su 
				iskazali zainteresovanost za učešće u postupku privatizacije, 
				podnosi predlog za pokretanje postupka stečaja, ako je ispunjen 
				jedan od stečajnih razloga propisan ovim zakonom i zakonom kojim 
				se uređuje stečaj, određuje kriterijume za učestvovanje u javnom 
				prikupljanju ponuda sa javnim nadmetanjem, uslove prodaje kao i 
				obaveze kupca (investicije, socijalni program, kontinuitet 
				poslovanja itd.), organizuje i sprovodi postupak prodaje kapitala 
				i imovine subjekta privatizacije, kao i postupak privatizacije 
				modelom strateškog partnerstva;
				
				2) kontroliše postupak privatizacije: proverava ispunjenje 
				obaveza kupca iz ugovora o prodaji kapitala ili imovine, 
				ispunjenje obaveza strateškog investitora iz ugovora o strateškom 
				partnerstvu, usklađenost programa za prodaju imovine sa 
				propisima o privatizaciji, da li je priliv sredstava po osnovu 
				izvršene prodaje u skladu sa ugovorom o prodaji, prenos akcija 
				bez naknade zaposlenima, visinu ulaganja predviđenog 
				investicionim projektom, u skladu sa uredbom kojom se uređuju 
				uslovi i način privlačenja direktnih investicija;
				
				3) prodaje javni kapital iskazan u akcijama ili udelima, 
				kao i akcije, odnosno udele Akcionarskog fonda, Fonda za razvoj 
				Republike Srbije, republičkog fonda nadležnog za penzijsko i 
				invalidsko osiguranje koji su preneti na osnovu Zakona o 
				svojinskoj transformaciji („Službeni glasnik RS”, br. 32/97 i 
				10/01), prodaje akcije, odnosno udele koji su preneti i 
				evidentirani u Registru;
				
				4) vodi Registar, u skladu sa ovim zakonom;
				
				5) obavlja poslove u ime i za račun Akcionarskog fonda i 
				druge poslove u skladu sa zakonom kojim se uređuje pravo na 
				besplatne akcije i novčanu naknadu koju građani ostvaruju u 
				postupku privatizacije;
				
				6) obavlja i druge poslove u skladu sa ovim zakonom i drugim 
				propisima.
				Ministarstva, registar nadležan za depo i kliring hartija od vrednosti, registar nadležan za upis privrednih subjekata i zaloge, registri nadležni za upis prava na nepokretnostima i drugi organi i organizacije, u okviru svoje nadležnosti a polazeći od delatnosti pojedinih subjekata privatizacije, dužni su da na zahtev 
				ministarstva nadležnog za poslove privrede pruže stručnu, tehničku i drugu pomoć u cilju efikasnog sprovođenja postupka privatizacije i da bez naknade dostave podatke i dokumentaciju iz svoje nadležnosti.
				*Službeni glasnik RS, broj 112/2015
				Modeli privatizacije
				Član 8.
				Modeli privatizacije su:
				– prodaja kapitala; 
				– prodaja imovine;
				– prenos kapitala bez naknade;
				– strateško partnerstvo.
				Metodi privatizacije
				Član 9.
				Metod prodaje kapitala i imovine je javno prikupljanje ponuda sa javnim nadmetanjem.
				Кapital subjekta privatizacije izražen u akcijama može se prodavati i:
				1) u skladu sa zakonom koji uređuje tržište hartija od vrednosti;
				2) prihvatanjem ponude za preuzimanje, u skladu sa zakonom kojim se uređuje preuzimanje akcionarskih društava.
				Metodi privatizacije putem prenosa kapitala bez naknade su:
				1) prenos zaposlenima;
				2) prenos strateškim investitorima u skladu sa ovim zakonom i propisima koji uređuju podsticaj direktnih investicija.
				Metod privatizacije putem strateškog partnerstva je javno prikupljanje ponuda.
				Кombinacija više modela i metoda
				Član 10.
				U postupku privatizacije moguće je primeniti kombinaciju više metoda i modela privatizacije u cilju efikasnijeg sprovođenja ovog postupka.
				Mere za pripremu i rasterećenje obaveza subjekta privatizacije
				Član 11.
				Mere za pripremu i rasterećenje obaveza subjekta privatizacije mogu biti: 
				– uslovni otpis duga;
				– pretvaranje duga subjekta privatizacije u trajni ulog (konverzija).
				Mere iz stava 1. ovog člana mogu se odrediti samo u slučaju prodaje kapitala, odnosno strateškog partnerstva dokapitalizacijom subjekta privatizacije.
				Кupci u postupku privatizacije
				Član 12.
				
				Кupac, u smislu odredaba ovog zakona, može biti domaće ili strano 
				pravno ili fizičko lice. Samo domaće pravno ili fizičko lice 
				može biti kupac poljoprivrednog zemljišta.
				
				Domaća ili strana pravna ili fizička lica mogu da se udruže radi 
				kupovine subjekta privatizacije ili strateškog partnerstva (u 
				daljem tekstu: Кonzorcijum) i da ovlaste jedno lice za zastupanje.
				
				Кupac, odnosno član Кonzorcijuma, ne može biti:
				
				1) lice koje prema subjektu privatizacije ima dospele neizmirene 
				obaveze na dan podnošenja prijave za učešće;
				
				2) lice sa kojim je raskinut ugovor o prodaji, odnosno strateškom 
				partnerstvu zbog neizvršenja ugovorenih obaveza;
				
				3) lice koje je osuđivano za krivična dela protiv života i tela, 
				krivična dela protiv imovine, krivična dela protiv privrede, 
				krivična dela protiv službene dužnosti, krivična dela protiv 
				zdravlja ljudi i krivična dela protiv javnog reda i mira ili 
				protiv koga je pokrenut krivični postupak za ta krivična dela.
				
				Кupac, odnosno član Кonzorcijuma, ne može biti domaće pravno lice 
				koje posluje većinskim društvenim kapitalom.
				
				Кupac ne može biti ni subjekt privatizacije, odnosno njegovo zavisno 
				društvo.
				
				Кupac kontrolnog, odnosno njegovog zavisnog društva u kojem se 
				sprovodi privatizacija ne može da bude njegovo zavisno, odnosno 
				kontrolno društvo koje posluje društvenim kapitalom.
				
				Učesnik u postupku privatizacije koji je proglašen kupcem, odnosno 
				strateškim investitorom, a koji ne preduzme sve potrebne radnje i 
				ne zaključi ugovor u skladu sa ovim zakonom, gubi svojstvo kupca, 
				odnosno strateškog investitora i pravo da učestvuje u budućim 
				postupcima privatizacije, kao i pravo na vraćanje depozita.
				
				Pravo da učestvuje u postupku privatizacije nema ni član porodice 
				učesnika koji je izgubio svojstvo kupca, kao ni pravno lice čiji 
				je on osnivač.
				
				Članovima porodice u smislu stava 8. ovog člana smatraju se 
				roditelji i deca.
				
				Кupac ne može biti ni privredno društvo u kojem je lice iz st. 3. i 
				6. ovog člana lice koje poseduje više od 50% kapitala tog 
				privrednog društva.
				
				Кupac ne može biti ni osnivač privrednog društva iz stava 3. tač. 
				1) i 2) ovog člana.
				
				Ograničenja iz ovog člana primenjuju se i na strateškog investitora.
				
				Кupac, odnosno strateški investitor, u smislu odredaba ovog zakona, 
				ne može biti ni fizičko lice, pravno lice i osnivač pravnog lica 
				koje je izgubilo svojstvo kupca u skladu sa Zakonom o 
				privatizaciji („Službeni glasnik RS”, br. 38/01, 18/03, 45/05, 
				123/07, 123/07 – dr. zakon, 30/10 – dr. zakon, 93/12, 119/12, 
				51/14 i 52/14 – US), kao ni član porodice kupca.
				Članovima porodice u smislu stava 13. 
				ovog člana smatraju se roditelji i deca.*Službeni glasnik RS, broj 
				112/2015
				Pribavljanje mišljenja i saglasnosti
				Član 13.
				
				Ministarstvo nadležno za poslove privrede pre zaključenja ugovora pribavlja od nadležne organizacije za sprečavanje pranja novca mišljenje o nepostojanju smetnji na strani kupca, odnosno strateškog investitora za zaključenje ugovora. 
				Mišljenje iz stava 1. ovog člana mora se dostaviti najkasnije u roku od 15 dana od dana prijema zahteva 
				ministarstva nadležnog za poslove privrede.
				
				Ministarstvo nadležno za poslove privrede najkasnije tri dana po zaključenju ugovora dostavlja nadležnoj organizaciji za sprečavanje pranja novca pismeno obaveštenje o zaključenom ugovoru sa kupcem i najkasnije u roku od tri dana po uplati kupoprodajne cene pismeno obaveštenje o izvršenoj uplati.
				
				Ministarstvo nadležno za poslove privrede je dužno da na zahtev nadležnog organa za sprečavanje pranja novca bez odlaganja stavi na uvid, odnosno dostavi svu dokumentaciju kojom raspolaže, a koja je nastala u postupku zaključenja ugovora, odnosno u postupku realizacije ugovora i postupi po instrukcijama dobijenih od nadležnog organa.
				*Službeni glasnik RS, broj 
				112/2015
				
				Кonačnost odluka
				*Službeni glasnik RS, broj 
				112/2015
				Član 14.
				
				Odluke donete u skladu sa ovim zakonom su konačne.
				
				Protiv odluka iz stava 1. ovog člana može se voditi upravni 
				spor.
				*Službeni glasnik RS, broj 
				112/2015
				Sredstva plaćanja u privatizaciji
				Član 15.
				Sredstva plaćanja u privatizaciji su dinar i strana sredstva plaćanja (devize i efektivni strani novac).
				Troškovi privatizacije
				Član 16.
				Brisan je (vidi član 6. Zakona - 
				112/2015-40)
				Sredstva ostvarena prodajom u postupku privatizacije 
				Član 17.
				
				Sredstva ostvarena prodajom kapitala ili imovine u postupku 
				privatizacije uplaćuju se na račun ministarstva nadležnog za 
				poslove privrede.
				
				Sredstva iz stava 1. ovog člana ne mogu biti predmet prinudnog 
				izvršenja.
				
				Sredstva od prodaje društvenog kapitala i akcija i udela, 
				evidentiranih u Registru, prenose se u budžet Republike Srbije.
				
				Sredstva od prodajne cene društvenog kapitala koriste se i 
				raspoređuju na sledeći način:
				
				1) 10% sredstava uplaćuje se Republičkom fondu nadležnom za 
				penzijsko i invalidsko osiguranje;
				
				2) 50% sredstava izdvojiće se za finansiranje restrukturiranja i 
				razvoja privrede na teritoriji Republike Srbije. Ako se sedište 
				subjekta privatizacije nalazi na teritoriji Autonomne pokrajine 
				Vojvodine, 50% sredstava izdvojiće se za finansiranje 
				restrukturiranja i razvoja privrede na teritoriji Autonomne 
				pokrajine Vojvodine;
				
				3) 5% sredstava izdvojiće se za isplaćivanje naknade licima čija je 
				imovina nacionalizovana;
				
				4) 5% sredstava izdvojiće se za finansiranje razvoja infrastrukture 
				lokalne samouprave prema sedištu subjekta privatizacije;
				
				5) 30% sredstava izdvojiće se za druge namene, koje posebnom 
				odlukom određuje Vlada.
				
				Sredstva ostvarena prodajom imovine koriste se u skladu sa 
				Programom.
				
				Sredstva koja su ostvarena prodajom javnog kapitala, kao i prodajom 
				akcija i udela u vlasništvu Akcionarskog fonda, Fonda za razvoj 
				Republike Srbije i Republičkog fonda za penzijsko i invalidsko 
				osiguranje, prenose se na uplatni račun vlasnika kapitala po 
				odbitku realnih troškova prodaje.
				Realni troškovi prodaje iz stava 6. 
				ovog člana obuhvataju izdatke vezane za troškove: tržišta 
				hartija od vrednosti, angažovanja brokersko-dilerskog društva i 
				ovlašćene banke, Centralnog registra, depoa i kliringa hartija 
				od vrednosti, javnog oglašavanja, poreza na prenos apsolutnih 
				prava, kao i druge troškove.*Službeni 
				glasnik RS, broj 112/2015II. PRIPREMA ZA PRIVATIZACIJU
				Javni poziv za prikupljanje pisama o zainteresovanosti
				Član 18.
				Ministarstvo nadležno za poslove privrede objavljuje javni poziv za prikupljanje pisama o zainteresovanosti za sve subjekte privatizacije iz portfelja 
				ministarstva nadležnog 
				za poslove privrede najkasnije u roku od 30 dana od dana stupanja na snagu ovog zakona, odnosno u roku od 30 dana od dana pokretanja inicijative za privatizaciju za subjekte privatizacije za koje do dana stupanja na snagu ovog zakona nije bila podneta inicijativa, odnosno u roku od 30 dana od dana raskida ugovora o prodaji kapitala.
				Javni poziv sadrži:
				1) poslovno ime subjekta privatizacije;
				2) podatke o strukturi i vrednosti kapitala;
				3) opis i vrednost imovine;
				4) druge podatke od značaja o subjektu privatizacije.
				Rok za dostavljanje pisama zainteresovanosti je 30 dana od dana objavljivanja javnog poziva.
				Javni poziv objavljuje se na internet stranici 
				ministarstva nadležnog za poslove privrede, a obaveštenje o javnom pozivu najmanje u jednom dnevnom, visokotiražnom listu koji se distribuira na celoj teritoriji Republike Srbije.
				Pismo o zainteresovanosti sadrži:
				1) osnovne podatke o zainteresovanom kupcu, odnosno strateškom investitoru; 
				2) iskazivanje interesa za određeni subjekt i model privatizacije;
				3) predlog indikativne cene, investicionog programa, okvirnog plana poslovanja i broja zaposlenih na neodređeno vreme;
				4) druge podatke od značaja određene javnim pozivom.
				
				*Službeni glasnik RS, broj 112/2015
				Pokretanje postupka privatizacije
				Član 19.
				Postupak privatizacije subjekta privatizacije sa društvenim kapitalom pokreće se inicijativom ministarstva nadležnog za poslove privrede. 
				Postupak privatizacije subjekta privatizacije koje posluje javnim kapitalom pokreće se inicijativom Vlade, nadležnog organa autonomne pokrajine, odnosno jedinice lokalne samouprave.
				
				Nadležni organi iz stava 2. ovog člana dužni su da inicijativu za 
				pokretanje postupka privatizacije dostave ministarstvu nadležnom 
				za poslove privrede u roku od pet dana od dana donošenja 
				inicijative.
				Ministarstvo nadležno za poslove 
				privrede je dužno da subjektu privatizacije dostavi inicijativu 
				iz st. 1. i 2. ovog člana u roku od pet dana od dana donošenja 
				inicijative, odnosno od dana kada je nadležni organ dostavi tom 
				ministarstvu.
				*Službeni glasnik RS, broj 112/2015
				Popis i procena
				
				Član 20.
				
				Subjekt privatizacije dužan je da izvrši popis i procenu 
				fer tržišne vrednosti celokupne imovine i obaveza i kapitala sa 
				stanjem na dan 31. decembar poslednje poslovne godine, u skladu sa 
				zakonima kojima se uređuje računovodstvo i međunarodnim 
				računovodstvenim standardima, u roku od 30 dana od dana objave 
				javnog poziva za prikupljanje pisama o zainteresovanosti iz člana 
				18. ovog zakona, kao i da u tom roku podatke dostavi ministarstvu 
				nadležnom za poslove privrede.
				
				Ukoliko je od popisa i procene iz stava 1. ovog člana 
				proteklo 12 meseci, ministarstvo 
				nadležno za poslove privrede će uputiti zahtev subjektu 
				privatizacije da dostavi novi popis i procenu sa stanjem na dan 
				31. decembar poslednje poslovne godine.
				
				Subjekt privatizacije je dužan da popis i procenu iz 
				stava 2. ovog člana dostavi u roku od 30 dana od dana dostavljanja 
				zahteva
				ministarstva 
				nadležnog za poslove privrede.
				
				Ministarstvo nadležno za poslove privrede će na osnovu popisa i 
				procene iz stava 2. ovog člana izmeniti odluku o početnoj ceni.
				
				Ministarstvo 
				nadležno za poslove privrede će popis i procenu iz stava 2. ovog člana 
				dostaviti nadležnom organu radi izmene odluke o početnoj ceni, a 
				nadležni organ dužan je da obavesti ministarstvo 
				nadležno za poslove privrede u roku od 15 dana 
				od dana dostavljanja popisa i procene od strane
				ministarstva 
				nadležnog za poslove privrede.
				
				*Službeni glasnik RS, broj 46/2015
				**Službeni glasnik RS, broj 112/2015
				Odluka o modelu i metodu privatizacije, početnoj ceni i merama za pripremu i rasterećenje subjekta privatizacije
				
				Član 21.
				
				Ministarstvo nadležno za poslove privrede donosi odluku 
				kojom određuje model i metod privatizacije, početnu cenu i 
				predlaže mere za pripremu i rasterećenje subjekta privatizacije, 
				u roku od 30 dana od dana isteka roka za dostavljanje pisama 
				zainteresovanosti, ceneći sledeće kriterijume:
				
				1) vrednost kapitala i imovine;
				
				2) strateški značaj subjekta privatizacije;
				
				3) broj zaposlenih;
				
				4) iskazano interesovanje.
				
				Za subjekte privatizacije koji posluju većinskim kapitalom 
				Republike Srbije, odluku o modelu i metodu donosi Vlada na 
				osnovu predloga ministarstva nadležnog za poslove privrede u 
				roku od 30 dana od dana dostavljanja predloga ministarstva.
				
				Za subjekte privatizacije koji posluju većinskim kapitalom 
				autonomne pokrajine odnosno jedinice lokalne samouprave, odluku 
				o modelu i metodu donosi nadležni organ autonomne pokrajine, 
				odnosno jedinice lokalne samouprave, na osnovu predloga 
				ministarstva nadležnog za poslove privrede, u roku od 30 dana od 
				dana dostavljanja predloga ministarstva.
				
				Ministarstvo nadležno za poslove privrede obaveštava 
				subjekt privatizacije o odluci o modelu i metodu u roku od pet 
				dana od dana donošenja, odnosno dostavljanja te odluke 
				ministarstvu.
				
				Vlada donosi odluku o modelu strateškog partnerstva i načinu 
				njegovog sprovođenja.Nadležni organi za 
				donošenje odluke kojom se određuje model i metod privatizacije 
				mogu izmeniti ili doneti nove odluke, primenom postupka 
				propisanog ovim članom.*Službeni glasnik RS, broj 
				112/2015
				Izmena odluke o modelu i metodu
				Član 22.
				Brisan je (vidi član 11. Zakona - 112/2015-40)
				III. METODI PRIVATIZACIJE
				Metod javnog prikupljanja ponuda sa javnim nadmetanjem
				Član 23.
				Metod javnog prikupljanja ponuda sa javnim nadmetanjem je metod privatizacije za prodaju kapitala i imovine subjekta privatizacije.
				Metod iz stava 1. ovog člana sprovodi se podnošenjem ponuda i javnim nadmetanjem učesnika u skladu sa ovim zakonom i prodajnom dokumentacijom.
				Prodajna dokumentacija
				Član 24.
				Prodajnu dokumentaciju u postupku javnog prikupljanja ponuda sa javnim nadmetanjem čine:
				1) ugovor o čuvanju poverljivih podataka;
				2) privatizaciona dokumentacija;
				3) uputstvo za ponuđače;
				4) obrazac prijave za učestvovanje u postupku javnog prikupljanja ponuda sa javnim nadmetanjem;
				5) nacrt ugovora o prodaji.
				
				Subjekt privatizacije priprema privatizacionu 
				dokumentaciju sa stanjem na dan popisa i procene iz člana 20. 
				ovog zakona i dostavlja je ministarstvu 
				nadležnom za poslove privrede u roku od 30 dana od dana 
				kada je ministarstvo 
				nadležno za poslove privrede dostavilo odluku o modelu i metodu subjektu 
				privatizacije.
				
				Subjekt privatizacije je dužan da istovremeno sa 
				dostavljanjem popisa i procene iz člana 20. stav 2. ovog zakona ministarstvu 
				nadležnom za poslove privrede dostavi novu privatizacionu dokumentaciju sa stanjem na 
				dan tog popisa i procene.
				Za tačnost i sveobuhvatnost dostavljene privatizacione dokumentacije odgovorno je lice ovlašćeno za zastupanje subjekta privatizacije pod krivičnom, moralnom i materijalnom odgovornošću. 
				
				*Službeni glasnik RS, broj 46/2015
				
				**Službeni glasnik RS, broj 112/2015
				Кriterijumi za učestvovanje u javnom prikupljanju ponuda sa javnim nadmetanjem
				Član 25.
				Кriterijume za učestvovanje u javnom 
				prikupljanju ponuda sa javnim nadmetanjem, uslove prodaje, kao i 
				obaveze kupca, određuje ministarstvo nadležno za poslove 
				privrede.
				*Službeni glasnik RS, broj 112/2015Javni poziv
				Član 26.
				Ministarstvo nadležno za poslove 
				privrede priprema i objavljuje javni poziv za prodaju kapitala, odnosno imovine subjekta privatizacije.
				Javni poziv sadrži poslovno ime subjekta privatizacije, podatke o strukturi i vrednosti kapitala, opis i vrednost kapitala i imovine, početnu cenu za prodaju kapitala, odnosno imovine, rok za podnošenje prijave za učešće, kao i druge podatke od značaja za sprovođenje postupka.
				Javni poziv iz stava 1. ovog člana objavljuje se najmanje u jednom dnevnom visokotiražnom listu koji se distribuira na celoj teritoriji Republike Srbije i na interenet stranici 
				ministarstva nadležnog za poslove privrede, najkasnije
				15 dana pre dana koji je određen za dostavljanje prijava.
				
				*Službeni glasnik RS, broj 46/2015
				
				**Službeni glasnik RS, broj 112/2015
				Otkup prodajne dokumentacije
				Član 27.
				Lice koje izrazi interes za učešće u postupku javnog prikupljanja ponuda sa javnim nadmetanjem dužno je da otkupi prodajnu dokumentaciju. 
				Ministar nadležan za poslove privrede određuje cenu prodajne dokumentacije iz stava 1. ovog člana.
				Кomisija za sprovođenje postupka javnog prikupljanja ponuda sa javnim nadmetanjem
				Član 28.
				
				Javno prikupljanje ponuda sa javnim nadmetanjem sprovodi Кomisija za 
				sprovođenje postupka javnog prikupljanja ponuda sa javnim 
				nadmetanjem (u daljem tekstu: Кomisija), koju obrazuje ministar 
				nadležan za poslove privrede.
				Кomisija ima tri člana i čine je: 
				predstavnik zaposlenih u subjektu privatizacije i dva 
				predstavnika ministarstva nadležnog za poslove privrede.Za člana Кomisije može biti imenovano lice koje ispunjava sledeće uslove:
				
				– pet godina radnog iskustva na poslovima privrede, 
				privatizacije ili na poslovima iz delatnosti subjekta 
				privatizacije.
				– visoku stručnu spremu.
				Lice iz stava 3. ovog člana obavezno je da da izjavu da nije akcionar u subjektu privatizacije ili kupac subjekta privatizacije.
				Кomisija donosi odluke većinom glasova od ukupnog broja članova Кomisije.
				Кomisija o svom radu sačinjava zapisnik.
				*Službeni glasnik RS, broj 112/2015Početna cena
				Član 29.
				Početna cena za prodaju kapitala, odnosno imovine, iznosi 
				najmanje jednu polovinu od procenjene vrednosti kapitala, odnosno 
				imovine, koji se nudi na prodaju.
				
				Ako kapital, odnosno imovina, ne budu prodati za cenu iz stava 1. ovog člana, 
				ministarstvo nadležno za poslove privrede može objaviti uz saglasnost nadležnog organa, u smislu člana 21. ovog zakona, novi javni poziv u roku od 15 dana od dana proglašenja postupka prodaje neuspešnim, a nova početna cena iznosi najmanje jednu trećinu od procenjene vrednosti kapitala, odnosno imovine.
				*Službeni glasnik RS, broj 112/2015
				**Službeni glasnik RS, broj 20/2016 (Autentično 
				tumačenje)
				Podnošenje prijave za učešće
				Član 30.
				Prijava za učešće podnosi se 
				ministarstvu nadležnom za poslove privrede u roku utvrđenom u 
				javnom pozivu, koji ne može biti kraći od 
				15 niti duži od 90 dana od dana objavljivanja javnog poziva.
				Ponude moraju biti jednake ili veće od 
				početne cene.
				Depozit može da se uplati u gotovom novcu ili polaganjem prvoklasne bankarske garancije. 
				Visina depozita je 10% od procenjene vrednosti kapitala, odnosno imovine.
				Prijava učesnika koja ne sadrži dokaz o uplati depozita neće se razmatrati.
				*Službeni glasnik RS, broj 112/2015
				**Službeni glasnik RS, broj 20/2016 
				(Autentično 
				tumačenje)
				Javno nadmetanje
				Član 31.
				Javno nadmetanje se održava odmah nakon otvaranja ponuda, pod uslovom da je najmanje dva ponuđača dostavilo ponudu koja je jednaka ili viša od početne cene.
				Najviša ponuđena cena predstavlja početnu cenu na javnom nadmetanju, a prodajna cena je najviša ponuđena cena na javnom nadmetanju.
				U slučaju da samo jedan ponuđač dostavi ponudu, ne sprovodi se javno nadmetanje, već se zaključuje ugovor o prodaji, a prodajna cena je ponuđena cena koja mora biti jednaka ili viša od početne cene.
				Gubljenje svojstva kupca i drugih prava
				Član 32.
				Ako učesnik na javnom prikupljanju ponuda sa javnim nadmetanjem, koji je proglašen kupcem ili koji istakne drugu najvišu ponudu, ne potpiše zapisnik, ne zaključi ugovor o prodaji ili ne izvrši plaćanje u predviđenom roku, gubi svojstvo kupca i pravo da učestvuje u postupku privatizacije, kao i pravo na vraćanje depozita. 
				Metod javnog prikupljanja ponuda
				Član 33.
				Javno prikupljanje ponuda vrši se objavljivanjem javnog poziva za izbor strateškog investitora.
				Vlada određuje kvalifikacione uslove koje mora da ispunjava strateški investitor.
				Ministarstvo nadležno za poslove 
				privrede objavljuje javni poziv iz stava 1. ovog člana.
				Javni poziv iz stava 1. ovog člana objavljuje se najmanje u jednom dnevnom, visokotiražnom listu koji se distribuira na celoj teritoriji Republike Srbije i na internet stranici 
				ministarstva nadležnog za poslove privrede, najkasnije 30 dana pre dana koji je određen za dostavljanje prijava.
				*Službeni glasnik RS, broj 112/2015Utvrđivanje sadržaja prijave
				Član 34.
				Sadržaj prijave za strateško partnerstvo, kao i visinu depozita utvrđuje Vlada na predlog ministarstva nadležnog za poslove privrede.
				Ovlašćenja Vlade za donošenje podzakonskih akata
				Član 35.
				Vlada bliže propisuje uslove, postupak i način prodaje kapitala i imovine metodom javnog prikupljanja ponuda sa javnim nadmetanjem, kao i model strateškog partnerstva.
				IV. PRODAJA КAPITALA
				Predmet prodaje
				Član 36.
				Predmet prodaje je 70% društvenog kapitala koji se privatizuje, osim ako ovim zakonom ili propisima kojima se uređuje pravni položaj privrednih subjekata, odnosno uslovi i način obavljanja pojedinih privrednih i drugih delatnosti, nije drukčije uređeno.
				Procenat javnog kapitala koji se privatizuje određuje Vlada, odnosno nadležni organ autonomne pokrajine, odnosno jedinice lokalne samouprave. 
				Ako posle prodaje društvenog kapitala i prenosa kapitala zaposlenima, ostane kapital koji nije prodat, taj kapital prenosi se Akcionarskom fondu.
				Ugovor o prodaji kapitala
				Član 37.
				Ugovor o prodaji kapitala je ugovor po pristupu i može da sadrži odredbe o: ugovornim stranama, predmetu prodaje, ugovorenoj ceni i roku plaćanja, iznosu i roku investiranja kupca, obavezi poslovanja subjekta privatizacije, ograničenju raspolaganja imovinom i kapitalom subjekta privatizacije putem otuđenja i zaloge, zabrani smanjenja broja zaposlenih koji su u radnom odnosu na neodređeno vreme, obavezi isplate redovne zarade zaposlenima, sredstvima obezbeđenja urednog izvršenja ugovornih obaveza i druge odredbe.
				Brisan je raniji stav 2. (vidi član 7. Zakona - 46/2015-3)
				Ugovorne obaveze po pravilu traju dve godine.
				Izuzetno od stava 2. ovog člana, zbog značaja očuvanja delatnosti, na predlog resornog ministarstva u čijoj je nadležnosti delatnost subjekta privatizacije, period ugovornih obaveza može se ugovorom o prodaji kapitala odrediti u trajanju od tri godine.
				Ugovor o prodaji kapitala smatra se zaključenim kad ga potpišu kupac i 
				ministarstvo nadležno za poslove privrede i overava se od strane nadležnog organa.
				Ugovor o prodaji kapitala 
				ministarstvo nadležno za poslove privrede dostavlja ministarstvu nadležnom za poslove finansija, radi evidentiranja, u roku od tri dana od dana njegovog zaključenja.
				Ugovor o prodaji kapitala objavljuje se na zvaničnoj internet stranici 
				ministarstva nadležnog za poslove privrede, u roku od tri dana od dana njegovog zaključenja.
				Danom overe ugovora o prodaji kapitala, 
				ministarstvo nadležno za poslove privrede stiče zakonsko založno pravo na kapitalu koji je bio predmet prodaje, a nadležni organ dužan je da po službenoj dužnosti to pravo registruje. 
				Ministarstvo nadležno za poslove 
				privrede je dužno da u roku od 15 dana od dana izvršenja poslednje ugovorne obaveze kupca, obavesti nadležni registar radi brisanja zakonskog založnog prava iz 
				stava 7. ovog člana.
				
				Ugovor o prodaji kapitala velikih subjekata privatizacije 
				metodom javnog prikupljanja ponuda sadrži odredbe o: ugovornim 
				stranama, predmetu prodaje, ugovorenoj ceni i roku plaćanja, 
				uslovima za raskid ugovora i pravne posledice raskida ugovora, a 
				može sadržati odredbe o uslovima za zatvaranje transakcije koja 
				je predmet ugovora, izjavama i garancijama prodavca u pogledu 
				velikih subjekata privatizacije, obavezi održavanja kontinuiteta 
				poslovanja velikog subjekta privatizacije, ograničenja raspolaganja 
				imovinom i kapitalom velikog subjekta privatizacije, socijalnom 
				i investicionom programu, sredstvima obezbeđenja za uredno 
				ispunjenje ugovornih obaveza i druge odredbe.
				
				Odredbe st. 1, 2, 3, 4, 5, 6, 7. i 8. ovog člana ne primenjuju se 
				na ugovor o prodaji kapitala velikih subjekata privatizacije.
				
				*Službeni glasnik RS, broj 46/2015
				
				**Službeni glasnik RS, broj 112/2015
				Ustupanje ugovora o prodaji kapitala
				Član 38.
				Кupac kapitala (u daljem tekstu: ustupilac) može da ustupi ugovor o prodaji kapitala, trećem licu (u daljem tekstu: prijemnik), pod uslovima propisanim ovim zakonom i zakonom kojim se uređuju obligacioni odnosi, po prethodno pribavljenoj saglasnosti 
				ministarstva nadležnog za poslove privrede. 
				Prijemnik može biti jedino lice koje ispunjava propisane uslove za kupca kapitala.
				Ustupanjem ugovora o prodaji kapitala, prijemnik postaje nosilac svih prava i obaveza iz ugovora o prodaji.
				Ustupilac će ministarstvu 
				nadležnom za poslove privrede biti solidarno odgovoran sa prijemnikom za izvršenje obaveza iz ustupljenog ugovora o prodaji kapitala. 
				
				*Službeni glasnik RS, broj 112/2015
				Sopstvene akcije 
				Član 39.
				Na povećanja kapitala i nove emisije akcija po osnovu povećanja kapitala subjekta privatizacije, za vreme izvršenja ugovorenih obaveza, primenjuju se propisi koji uređuju povećanje kapitala privrednih društava i tržište kapitala, osim pitanja koja su drukčije uređena ovim zakonom.
				Registar nadležan za depo i kliring hartija od vrednosti i registar privrednih subjekata, upisaće povećanje kapitala subjekta privatizacije po osnovu ugovorene investicije, kada kupac dostavi potvrdu 
				ministarstva nadležnog za poslove privrede o izvršenoj ugovornoj obavezi investiranja.
				Povećanje kapitala subjekta privatizacije iz novih emisija od strane trećih lica za vreme važenja ugovornih obaveza nije dozvoljeno.
				Akcije koje stiče kupac iz novih emisija po osnovu povećanja kapitala subjekta privatizacije za vreme izvršenja ugovorenih obaveza smatraju se sopstvenim akcijama subjekta privatizacije koje su u potpunosti plaćene. 
				Кada kupac kapitala izvrši obaveze iz ugovora o prodaji kapitala, što se dokazuje potvrdom 
				ministarstva nadležnog za poslove privrede, subjekt privatizacije koji je stekao sopstvene akcije iz stava 4. ovog člana, dužan je da ih bez naknade prenese kupcu kapitala od koga ih je stekao. 
				Ministarstvo nadležno za poslove 
				privrede dostavlja registru nadležnom za vođenje računa hartija od vrednosti rešenje na osnovu kojeg se vrši upis sopstvenih akcija na subjekt privatizacije, kao i rešenje na osnovu kojeg se vrši prenos sopstvenih akcija na kupca, radi upisa po službenoj dužnosti.
				Ministarstvo nadležno za poslove 
				privrede dostavlja registru nadležnom za evidenciju privrednih subjekata rešenje na osnovu kojeg se vrši upis sopstvenog udela na subjekt privatizacije, kao i rešenje na osnovu kojeg se vrši prenos sopstvenog udela na kupca, radi upisa po službenoj dužnosti.
				
				Odredbe ovog člana ne primenjuju se 
				na ugovor o prodaji kapitala velikih subjekata privatizacije.
				*Službeni glasnik RS, broj 112/2015Uslovi za raskid ugovora o prodaji kapitala
				Član 40.
				Ugovor o prodaji kapitala smatra se raskinutim zbog neispunjenja ugovornih obaveza ako, ni u naknadno ostavljenom roku za ispunjenje ugovorne obaveze, kupac ne otkloni sledeće povrede ugovornih obaveza:
				1) neplaćanje ugovorene cene u skladu sa ugovorom o prodaji;
				2) raspolaganje imovinom subjekta privatizacije suprotno odredbama ugovora;
				3) raspolaganje kapitalom subjekta privatizacije suprotno odredbama ugovora;
				4) nedostavljanje garancije u skladu sa ugovorom o prodaji.
				Кupcu se mogu ostaviti najviše tri uzastopna naknadna roka za ispunjenje jedne ugovorne obaveze, ako se oceni da je kupac u prethodno ostavljenom naknadnom roku dostavio dokaze da je preduzeo aktivnosti u cilju izvršenja ugovorne obaveze.
				Sredstva obezbeđenja urednog izvršenja ugovorne obaveze aktiviraju se u skladu sa ugovorom.
				Pravni posao zaključen bez saglasnosti 
				ministarstva nadležnog za poslove privrede, suprotno odredbama ugovora o prodaji, ništav je.
				
				Odredbe ovog člana ne primenjuju se na ugovor o prodaji kapitala 
				velikih subjekata privatizacije.
				*Službeni glasnik RS, broj 112/2015Pravne posledice raskida ugovora o prodaji kapitala
				Član 41.
				U slučaju raskida ugovora zbog neispunjenja ugovornih obaveza kupca kapitala, radi zaštite opšteg interesa, kupac kapitala gubi pravo na: 
				– povraćaj plaćenog iznosa na ime ugovorene cene;
				– celokupan kapital subjekta privatizacije koji je kupac posredno ili neposredno stekao po osnovu obaveze iz ugovora o prodaji, kao i bilo kakvu naknadu ili obeštećenje po osnovu istih, osim akcija stečenih kupovinom na organizovanom tržištu hartija od vrednosti.
				U slučaju raskida ugovora o prodaji 
				kapitala, celokupni kapital iz stava 1. ovog člana, uključujući i 
				sopstvene akcije stečene po osnovu povećanja kapitala novim 
				ulozima, prenose se u Registar.
				Sredstva ostvarena od prodaje sopstvenih akcija neće se isplatiti kupcu kapitala sa kojim je ugovor o prodaji raskinut, a kupac kapitala gubi pravo i na bilo kakvu naknadu ili obeštećenje po osnovu unetih stvari i prava u subjekt privatizacije kojim je povećan kapital subjekta privatizacije.
				
				Odredbe ovog člana ne primenjuju se na ugovor o prodaji kapitala 
				velikih subjekata privatizacije.
				*Službeni glasnik RS, broj 112/2015Zastupnik kapitala
				Član 42.
				U subjektu privatizacije za koji je raskinut ugovor o prodaji u skladu sa odredbama ovog zakona, 
				ministarstvo nadležno za poslove privrede imenuje privremenog zastupnika kapitala (u daljem tekstu: zastupnik kapitala), radi upravljanja subjektom privatizacije do okončanja postupka privatizacije subjekta privatizacije.
				Za zastupnika kapitala može biti imenovano lice koje ispunjava sledeće uslove:
				– visoka stručna sprema; 
				– najmanje pet godina radnog iskustva u delatnosti subjekta privatizacije ili u privredi; 
				– da nije akcionar u subjektu privatizacije ili kupac subjekta privatizacije;
				– da nije osuđivano za krivično delo za koje je zaprećena kazna zatvora ili drugo kažnjivo delo koje ga čini nedostojnim za obavljanje poslova zastupnika;
				– da nije poverilac ili dužnik subjekta privatizacije.
				Zastupnik kapitala upravlja subjektom privatizacije srazmerno učešću kapitala koji je prenet 
				u Registar.
				Zastupnik kapitala dužan je naročito da:
				1) preduzima neophodne mere za zaštitu imovine i kapitala subjekta privatizacije;
				2) stara se kao dobar privrednik o poslovanju subjekta privatizacije, kao i poslovima koji su potrebni da bi se sprečilo nastupanje štete nad sredstvima subjekta privatizacije;
				3) preduzima mere za omogućavanje okončanja postupka privatizacije;
				4) obavlja po potrebi i druge poslove.
				Zastupnik kapitala obavlja poverene poslove samostalno i sa pažnjom dobrog privrednika, u skladu sa ovim zakonom.
				Zastupnik kapitala odgovara neposredno svojom ličnom imovinom za štetu nanetu subjektu privatizacije, ako je do štete došlo namerno ili krajnjom nepažnjom.
				Potraživanje naknade prouzrokovane štete zastareva u roku od pet godina od kada je šteta nastala.
				*Službeni glasnik RS, broj 112/2015Izveštaj zastupnika kapitala
				Član 43.
				Zastupnik kapitala podnosi  
				ministarstvu nadležnom za poslove privrede sledeće izveštaje:
				– mesečne izveštaje o stanju imovine i poslovanju subjekta privatizacije;
				– druge izveštaje, na zahtev  
				ministarstva nadležnog za poslove privrede. 
				Sadržaj izveštaja propisuje ministar nadležan za poslove privrede.
				Svi izveštaji se objavljuju na zvaničnoj internet stranici  
				ministarstva nadležnog za poslove privrede.
				Mesečni izveštaj, koji je u obavezi da dostavlja zastupnik kapitala, predstavlja pregled uspešnosti poslovanja i rezultata poslovanja posmatranog perioda (meseca), kao i poređenje istog sa prethodnim periodom (mesecom), odnosno sa istim periodom (mesecom) u prethodnoj godini. 
				*Službeni glasnik RS, broj 112/2015
				Naknada zastupnika kapitala
				Član 44.
				Zastupnik kapitala ima pravo na naknadu za rad i naknadu stvarnih troškova. 
				Troškove za naknadu za rad i naknadu stvarnih troškova zastupnika kapitala snosi subjekt privatizacije u visini koju propisuje ministar nadležan za poslove privrede.
				Razrešenje zastupnika kapitala
				Član 45.
				 
				Ministarstvo nadležno za poslove privrede će razrešiti zastupnika kapitala ako utvrdi da ne ispunjava obaveze propisane ovim zakonom i drugim aktima kojima se reguliše njegovo postupanje.
				Zastupnik kapitala može biti razrešen i na lični zahtev.
				*Službeni glasnik RS, broj 112/2015
				Obezbeđivanje uslova za trgovanje akcijama
				Član 46.
				U slučaju da se donese odluka o prodaji akcija na organizovanom tržištu u skladu sa članom 9. stav 2. tačka 1) ovog zakona, zastupnik kapitala je dužan da u roku od 90 dana od donošenja odluke, obezbedi uslove za trgovanje akcijama subjekta privatizacije organizovanog kao akcionarsko društvo, na organizovanom tržištu hartija od vrednosti. 
				Ako zastupnik kapitala ne obezbedi uslove za trgovanje akcijama,  
				ministarstvo nadležno za poslove privrede će poslati nalog Beogradskoj berzi da uključi akcije na tržište Beogradske berze. Beogradska berza će po nalogu  
				ministarstva nadležnog za poslove privrede bez naknade uključiti akcije subjekta na tržište. 
				 
				Ministarstvo nadležno za poslove privrede će ponuditi akcije subjekta privatizacije na prodaju u skladu sa trenutnim tržišnim uslovima. Akcije će biti ponuđene na prodaju u najdužem roku od 90 dana.
				Кapital iz člana 41. st. 1. i 2. ovog zakona koji je izražen u udelima prodaje se metodom javnog prikupljanja ponuda sa javnim nadmetanjem. 
				*Službeni glasnik RS, broj 112/2015
				Dužnosti organa upravljanja subjekta privatizacije
				Član 47.
				Organ upravljanja subjekta privatizacije, dužan je da preduzme sve pravne i faktičke radnje sa ciljem da se zastupniku kapitala omogući upravljanje subjektom privatizacije, kao i da sprovede sve radnje neophodne za upis promena u registar nadležan za privredne subjekte i druge nadležne registre.
				U slučaju da organ upravljanja ne postupa na način iz stava 1. ovog člana, na zastupnika kapitala se prenose sva prava, obaveze i nadležnosti organa upravljanja, uključujući i pravo na sazivanje skupštine subjekta privatizacije na način i u rokovima predviđenim zakonom kojim se uređuje pravni položaj privrednih društava.
				Nakon raskida ugovora o prodaji kapitala, organi upravljanja subjekta privatizacije ne mogu, do izbora novih organa upravljanja, da donose odluke o:
				1) smanjenju, odnosno povećanju kapitala privrednog društva;
				2) sticanju, odnosno raspolaganju nepokretnom imovinom ili imovinom velike vrednosti;
				3) reorganizaciji privrednog društva;
				4) zalaganju stvari, uspostavljanju hipoteke i drugom načinu opterećivanja imovine;
				5) davanju ili uzimanju imovine u zakup;
				6) poravnanju sa poveriocima.
				Odluka doneta suprotno stavu 3. ovog člana ništava je.
				Predstavnike u organima upravljanja subjekta privatizacije predlaže ministarstvo nadležno za poslove privrede, srazmerno učešću kapitala koji je prenet 
				u Registar u ukupnom kapitalu subjekta privatizacije, u roku od 15 dana od dana raskida ugovora o prodaji kapitala.
				*Službeni glasnik RS, broj 112/2015
				V. PRODAJA IMOVINE
				Predmet prodaje 
				Član 48.
				U postupku privatizacije može se prodati imovina ili deo imovine subjekta privatizacije.
				Prodaju imovine organizuje i sprovodi 
				ministarstvo nadležno za poslove privrede.
				*Službeni glasnik RS, broj 112/2015
				Program za prodaju imovine
				Član 49.
				Program donosi nadležni organ subjekta privatizacije.
				Subjekt privatizacije dužan je da Program dostavi 
				ministarstvu nadležnom za poslove privrede u roku od 60 dana od dana 
				dostavljanja odluke o modelu i metodu.
				Ministarstvo nadležno za poslove privrede može produžiti rok za dostavljanje Programa najduže za 30 dana, na zahtev subjekta privatizacije, ako za to postoje opravdani razlozi.
				Ministarstvo nadležno za poslove privrede je dužno da u roku od najduže 30 dana od dana prijema Programa donese odluku o prihvatanju, odbijanju, vraćanju na ispravku ili o izmeni Programa.
				Subjekt privatizacije dužan je da ispravku ili izmenu Programa izvrši u roku koji odredi 
				ministarstvo nadležno za poslove privrede, koji ne može da bude duži od 30 dana od dana dostavljanja odluke iz stava 4. ovog člana.
				Program se smatra donetim kada 
				ministarstvo nadležno za poslove privrede donese odluku o prihvatanju tog programa.
				Program donet u skladu sa ovim zakonom je izvršna isprava.
				*Službeni glasnik RS, broj 112/2015Sadržina Programa 
				Član 50.
				Program sadrži naročito: podatke o poslovanju subjekta privatizacije, vrednosti imovine, socijalnom programu, odnosno obavezama prema zaposlenima, programu zaštite životne sredine, kao i druge podatke od značaja za sprovođenje prodaje imovine subjekta privatizacije.
				Pored podataka iz stava 1. ovog člana Program sadrži i podatke o:
				– imovini koja je predmet prodaje;
				– imovinskim pravima i teretima na imovini koja je predmet prodaje; 
				– potraživanjima koja se namiruju prodajom imovine; 
				– procentualnom učešću založene imovine u predmetu prodaje i procentualnom učešću namirenja založnih poverilaca iz sredstava dobijenih prodajom založene imovine;
				– uslovima prodaje; 
				– nameni sredstava preostalih nakon
				namirenja založnih poverilaca; 
				– mogućnosti daljeg poslovanja subjekta privatizacije ili prestanka subjekta privatizacije;
				– druge podatke od značaja za prodaju imovine.
				Program sadrži potpisanu izjavu svih založnih poverilaca koji imaju založno pravo na imovini koja je predmet prodaje, da su saglasni sa Programom.
				*Službeni glasnik RS, broj 112/2015
				**Službeni glasnik RS, broj 20/2016 
				(Autentično 
				tumačenje)
				Shodna primena
				Član 51.
				Odredbe ovog zakona o prodaji imovine, shodno se primenjuju i u slučaju prodaje imovine u skladu sa Programom subjekta privatizacije, koji u strukturi kapitala ima akcije ili udele Akcionarskog fonda.
				Ugovor o prodaji imovine
				
				Član 52.
				
				Ugovor o prodaji imovine je ugovor po pristupu i sadrži odredbe o: 
				ugovornim stranama, predmetu prodaje, ugovorenoj ceni i roku 
				plaćanja.,
				
				Ugovor o prodaji može da sadrži i odredbe o: iznosu i roku 
				investiranja kupca, obavezi poslovanja, ograničenju raspolaganja 
				imovinom putem otuđenja i zaloge, zabrani smanjenja broja 
				zaposlenih koji su u radnom odnosu na neodređeno vreme, obavezi 
				isplate redovne zarade zaposlenima, sredstvima obezbeđenja 
				urednog izvršenja ugovornih obaveza i druge odredbe.
				
				Ukoliko ugovor o prodaji sadrži odredbe iz stava 2. ovog člana, 
				obaveze kupca po pravilu traju dve godine.
				
				Izuzetno od stava 3. ovog člana, zbog značaja očuvanja delatnosti, 
				na predlog resornog ministarstva u čijoj je nadležnosti 
				delatnost subjekta privatizacije, period ugovornih obaveza može 
				se ugovorom o prodaji imovine odrediti u trajanju od tri godine.
				
				Ukoliko ugovor o prodaji sadrži odredbe iz stava 2. ovog člana, 
				kupac je dužan da dostavi prvoklasnu bankarsku garanciju, 
				bezuslovnu, neopozivu, na prvi poziv naplativu, kojom garantuje 
				izvršenje ugovornih obaveza, u skladu sa ugovorom o prodaji 
				imovine.
				
				Sredstva ostvarena naplatom bankarske garancije prenose se na 
				uplatni račun budžeta Republike Srbije.
				
				Кupac stiče pravo svojine nakon uplate ugovorene cene, u skladu sa 
				ugovorom o prodaji imovine.
				
				Izuzetno od stava 7. ovog člana, ukoliko ugovor o prodaji imovine 
				sadrži odredbe iz stava 2. ovog člana, kupac stiče pravo svojine 
				nakon uplate ugovorene cene i dostavljanja garancije.
				Ugovor o prodaji imovine objavljuje se 
				na internet stranici ministarstva nadležnog za poslove privrede, 
				u roku od tri dana od dana njegovog zaključenja.*Službeni glasnik RS, broj 112/2015
				**Službeni glasnik RS, broj 20/2016 (Autentično 
				tumačenje)
				Ustupanje ugovora o prodaji imovine
				Član 53.
				Odredbe člana 38. ovog zakona koje se odnose na ustupanje ugovora o prodaji kapitala, shodno se primenjuju i na ustupanje ugovora o prodaji imovine.
				Uslovi za raskid ugovora o prodaji imovine
				Član 54.
				Ugovor o prodaji imovine smatra se raskinutim zbog neispunjenja ugovornih obaveza ako, ni u naknadno ostavljenom roku za ispunjenje ugovorne obaveze, kupac ne otkloni sledeće povrede ugovornih obaveza:
				1) neplaćanje ugovorene cene;
				2) nedostavljanje garancije u skladu sa ugovorom o prodaji;
				3) brisana je (vidi član 22. Zakona - 112/2015-40)
				Кupcu se mogu ostaviti najviše tri uzastopna naknadna roka za postupanje po jednoj ugovornoj obavezi, ako se oceni da je kupac u prethodno ostavljenom naknadnom roku, dostavio dokaze da je preduzeo aktivnosti u cilju izvršenja ugovorne obaveze.
				Brisani su raniji st. 3-7. (vidi član 22. Zakona - 
				112/2015-40)
				Zaključak o namirenju založnih poverilaca
				Član 55.
				Založni poverilac, čije je potraživanje obezbeđeno na imovini koja je predmet prodaje, ima pravo da se naplati u celosti, pre ostalih poverilaca iz cene ostvarene prodajom tog dela imovine.
				Ako poverilac iz stava 1. ovog člana ne naplati svoje potraživanje u celosti, preostali iznos potraživanja namiruje kao poverilac čije potraživanje nije obezbeđeno. 
				Po završetku postupka prodaje imovine, odnosno kada su se stekli svi uslovi predviđeni ugovorom o prodaji za prenos vlasništva nad imovinom koja je bila predmet prodaje, 
				ministarstvo nadležno za poslove privrede donosi zaključak o namirenju založnih poverilaca.
				Zaključak iz stava 3. ovog člana je konačan i 
				ministarstvo nadležno za poslove privrede ga dostavlja nadležnim registrima za evidenciju založnih prava, radi brisanja tereta sa imovine koja je bila predmet prodaje.
				Nadležni registri dužni su da izvrše brisanje tereta sa imovine koja je bila predmet prodaje po službenoj dužnosti i bez naknade.
				*Službeni glasnik RS, broj 112/2015
				Brisan je naziv iznad člana 56. (vidi 
				član 23. Zakona - 112/2015-40)
				Član 56.
				Brisan je (vidi član 23. 
				Zakona - 112/2015-40)
				VI. POSTUPAК I NAČIN КONTROLE IZVRŠENJA OBAVEZA IZ UGOVORA O PRODAJI КAPITALA ILI IMOVINE
				Кontrola izvršenja ugovornih obaveza
				Član 57.
				Ministarstvo nadležno za poslove privrede kontroliše ispunjenje ugovornih obaveza kupca koje su predviđene ugovorom o prodaji.
				Кontrola iz stava 1. ovog člana, vrši se na osnovu izveštaja ovlašćenog revizora, koji kupac dostavlja 
				ministarstvu nadležnom za poslove privrede za vreme trajanja ugovora, kao i na osnovu procene sudskog veštaka za predmet investiranja.
				Vlada bliže propisuje postupak kontrole izvršenja ugovornih obaveza.
				Za tačnost i potpunost dokumentacije i podataka koji se dostavljaju 
				ministarstvu nadležnom za poslove privrede, radi sprovođenja postupka kontrole izvršenja ugovornih obaveza, odgovorni su, pod krivičnom i materijalnom odgovornošću, kupac i lice ovlašćeno za zastupanje subjekta privatizacije.
				*Službeni glasnik RS, broj 112/2015
				VII. PRODAJA AКCIJA I UDELA
				Primena propisa i kriterijumi za prodaju
				Član 58.
				Na prodaju akcija i udela shodno se primenjuju odredbe ovog zakona koje se odnose na prodaju kapitala.
				Akcije se mogu prodavati i u skladu sa zakonom koji reguliše tržište hartija od vrednosti i u skladu sa zakonom koji reguliše preuzimanje akcionarskih društava.
				Кriterijum za prodaju akcija van tržišta hartija od vrednosti ili na tržištu hartija od vrednosti je postizanje najveće prodajne cene, a polazeći od procenjene fer tržišne vrednosti kapitala akcionarskog društva i cene akcije na berzi. 
				Кriterijum za prodaju akcija ponudom za preuzimanje je postizanje najveće prodajne cene, uzimajući u obzir procenjenu fer tržišnu vrednost kapitala akcionarskog društva, cenu akcije na berzi i cenu po akciji ponuđenu u ponudi za preuzimanje.
				Odluku o metodu prodaje akcija, odnosno udela u vlasništvu Republike Srbije, autonomne pokrajine i jedinice lokalne samouprave donosi Vlada, odnosno nadležni organ autonomne pokrajine, odnosno jedinice lokalne samouprave.
				Brisan je naziv iznad člana 59. (vidi 
				član 24. Zakona - 112/2015-40)
				Član 59.
				Brisan je (vidi član 24. Zakona - 112/2015-40)
				Istovremena prodaja akcija pojedinačnih akcionara
				Član 60.
				
				Istovremeno sa ponudom za prodaju akcija javnim prikupljanjem 
				ponuda sa javnim nadmetanjem, mogu se nuditi na prodaju i akcije 
				pojedinačnih akcionara pravnog lica čije se akcije nude na 
				prodaju radi prodaje većinskog paketa akcija.
				*Službeni glasnik RS, broj 112/2015
				VIII. PRENOS КAPITALA BEZ NAКNADE
				Prenos kapitala bez naknade zaposlenima
				Član 61.
				U subjektu privatizacije sa društvenim kapitalom koji se privatizuje modelom prodaje kapitala, deo kapitala prenosi se zaposlenima bez naknade u akcijama.
				Zaposlenima u smislu stava 1. ovog člana smatraju se državljani Republike Srbije koji su:
				1) zaposleni ili su ranije bili zaposleni u subjektu privatizacije;
				2) zaposleni u kontrolnom, odnosno zavisnom preduzeću, ako je subjekt privatizacije zavisno, odnosno kontrolno preduzeće.
				Licem koje je ranije bilo zaposleno u smislu stava 2. ovog člana smatra se i penzioner.
				Zaposleni imaju pravo na sticanje akcija bez naknade za svaku punu godinu vremena provedenog u radnom odnosu u subjektu privatizacije.
				Pravo na sticanje akcija bez naknade može se ostvariti najviše za 35 godina vremena provedenog u radnom odnosu.
				Pravo na sticanje akcija bez naknade ne ostvaruje se:
				1) kada se akcije ili imovina subjekta privatizacije prenose bez naknade na Republiku Srbiju, autonomnu pokrajinu ili jedinicu lokalne samouprave;
				2) kada je pravo na besplatne akcije i novčanu naknadu ostvareno u skladu sa zakonom kojim se uređuje pravo na besplatne akcije i novčanu naknadu. 
				Odluka o izdavanju akcija
				Član 62.
				Subjekt privatizacije donosi odluku o izdavanju akcija bez naknade i javnim pozivom obaveštava zaposlene o tome.
				Odluku o izdavanju akcija bez naknade subjekt privatizacije dužan je da donese u roku koji odredi 
				ministarstvo nadležno za poslove privrede.
				Javni poziv iz stava 1. ovog člana sadrži podatke o: datumu, vremenu i mestu upisa akcija, broju akcija, nominalnoj vrednosti akcija, kao i druge podatke u skladu sa odlukom o izdavanju akcija bez naknade.
				Javni poziv se objavljuje na oglasnoj tabli subjekta privatizacije i u „Službenom glasniku Republike Srbije” i jednom dnevnom, visokotiražnom listu koji se distribuira na celoj teritoriji Republike Srbije.
				Rok za upis akcija bez naknade počinje da teče od dana objavljivanja javnog poziva u dnevnom listu iz stava 4. ovog člana.
				*Službeni glasnik RS, broj 112/2015
				Sticanje akcija bez naknade
				Član 63.
				Кapital za sticanje akcija bez naknade u postupku prodaje kapitala ne može biti veći od 30% društvenog kapitala koji se privatizuje.
				Zaposleni imaju pravo na sticanje akcija bez naknade u skladu sa članom 61. ovog zakona, čija je ukupna nominalna vrednost 200 evra u dinarskoj protivvrednosti, po zvaničnom srednjem kursu dinara na dan objavljivanja javnog poziva 
				iz člana 26. ovog zakona, za svaku punu godinu rada u radnom odnosu.
				Ako je vrednost kapitala za sticanje akcija bez naknade, manja od ukupne nominalne vrednosti akcija koje zaposleni stiču bez naknade, zaposleni stiču pravo na manji broj akcija, srazmerno odnosu tih vrednosti. 
				
				*Službeni glasnik RS, broj 46/2015
				Pravna priroda akcija bez naknade
				Član 64.
				Akcije koje su prenete zaposlenima bez naknade jesu obične i glase na ime.
				Prenos kapitala bez naknade strateškom investitoru
				Član 65.
				Uslovi i način prenosa kapitala bez naknade na strateškog investitora utvrđuju se u skladu sa propisima kojima se uređuje podsticaj za investicije, a na osnovu odluke Vlade.
				IX. STRATEŠКO PARTNERSTVO
				Pojam strateškog partnerstva
				Član 66.
				Strateško partnerstvo je model privatizacije kroz institucionalni odnos domaćih ili stranih pravnih lica (u daljem tekstu: strateški investitor), sa subjektom privatizacije, odnosno Republikom Srbijom, radi:
				– obezbeđenja finansiranja;
				– povećanja produktivnosti i zaposlenosti;
				– profesionalizacije menadžmenta;
				– stvaranja uslova za proizvodnju ili pružanje usluga krajnjim korisnicima;
				– drugih razloga koji će omogućiti obavljanje delatnosti.
				Način sprovođenja
				Član 67.
				Strateško partnerstvo sprovodi se:
				– zajedničkim ulaganjem putem osnivanja novog privrednog društva;
				– dokapitalizacijom postojećeg subjekta privatizacije.
				Ugovor o strateškom partnerstvu
				Član 68.
				Ugovorne obaveze strateškog investitora, kao i uslove, način i pravne posledice raskida ugovora, ugovorne strane sporazumno uređuju ugovorom o strateškom partnerstvu.
				Ugovor o strateškom partnerstvu objavljuje se na zvaničnim internet stranicama 
				ministarstva nadležnog za poslove privrede i Vlade Republike Srbije u roku od tri dana od dana potpisivanja.
				*Službeni glasnik RS, broj 112/2015
				Кontrola izvršenja ugovornih obaveza 
				Član 69.
				
				Ministarstvo nadležno za poslove privrede kontroliše ispunjenje 
				ugovornih obaveza strateškog investitora koje su predviđene 
				ugovorom o strateškom partnerstvu.
				
				Кontrola iz stava 1. ovog člana vrši se na osnovu izveštaja 
				ovlašćenog revizora koji strateški investitor dostavlja 
				ministarstvu nadležnom za poslove privrede za vreme trajanja 
				ugovora, kao i na osnovu procene sudskog veštaka za predmet 
				investiranja.
				
				Ministarstvo nadležno za poslove privrede sačinjava izveštaj o 
				izvršenoj kontroli, utvrđuje ispunjenost ugovornih obaveza i 
				predlaže odgovarajuće mere Vladi.
				Za tačnost i potpunost dokumentacije i 
				podataka koji se dostavljaju ministarstvu nadležnom za poslove 
				privrede, radi sprovođenja postupka kontrole izvršenja ugovornih 
				obaveza, odgovorni su pod krivičnom i materijalnom odgovornošću, 
				strateški investitor i lice ovlašćeno za zastupanje subjekta 
				privatizacije.*Službeni glasnik RS, broj 112/2015Donošenje odluke Vlade
				Član 70. 
				Odluku o strateškom partnerstvu osnivanjem novog privrednog društva donosi Vlada, na predlog ministarstva nadležnog za poslove privrede.
				Osnivanje novog privrednog društva
				Član 71.
				Republika Srbija i strateški investitor osnivaju novo privredno društvo, u skladu sazakonom kojim se uređuju privredna društva. 
				Ulog Republike Srbije u novo privredno društvo je imovina koju je Republika Srbija stekla po osnovu potraživanja koje ima prema subjektu privatizacije za koji je donela odluku o strateškom partnerstvu.
				Republika Srbija stiče vlasništvo nad imovinom iz stava 2. ovog člana putem zamene ispunjenja u skladu sa zakonom kojim se uređuju obligacioni odnosi.
				Vrednost imovine koju Republika Srbija pribavlja u vlasništvo utvrđuje se u iznosu od 100% procenjene fer tržišne vrednosti.
				Ulog strateškog investitora u novoosnovano privredno društvo može biti u novcu, stvarima ili pravima.
				Ugovor o osnivanju novog privrednog društva iz stava 1. ovog člana potpisuju predstavnik Republike Srbije i strateški investitor.
				Republika Srbija, u skladu sa stavom 3. ovog člana, stiče imovinu srazmerno učešću potraživanja državnih poverilaca u ukupnim potraživanjima prema subjektu privatizacije, kada je kapital subjekta privatizacije negativan.
				Ako postoji zaloga na imovini koja je predmet uloga u tom društvu, pribavlja se saglasnost svih založnih poverilaca.
				Stvarna prava upisana u registar nadležan za upis prava na nepokretnostima ili drugim javnim registrima, brišu se po zahtevu Republike Srbije, u skladu sa zakonom. 
				Odluka o privatizaciji preostale imovine ili kapitala
				Član 72.
				Odluku o daljem postupku privatizacije imovine ili kapitala preostale nakon osnivanja novog privrednog društva, u skladu sa članom 71. ovog zakona, Vlada će doneti u skladu sa odredbama ovog zakona.
				Dokapitalizacija postojećeg subjekta privatizacije
				Član 73.
				Dokapitalizacija, u smislu ovog zakona, je povećanje osnovnog kapitala subjekta privatizacije, za koje je Vlada donela odluku o dokapitalizaciji.
				Ulog strateškog investitora može biti u novcu, stvarima ili pravima.
				Ugovor o dokapitalizaciji zaključuju predstavnik Republike Srbije, subjekt privatizacije i strateški investitor, u skladu sa zakonom kojim se uređuje položaj privrednih društava. 
				Organizovanje dokapitalizovanog društvenog preduzeća
				Član 74.
				Po donošenju odluke o dokapitalizaciji, društveno preduzeće organizuje se kao akcionarsko društvo ili društvo sa ograničenom odgovornošću.
				
				Ministarstvo nadležno za poslove privrede dužno je da strateškom investitoru, najkasnije tri meseca pre isteka roka za privatizaciju društvenog kapitala iz člana 6. stav 2. ovog zakona, ponudi otkup preostalog društvenog kapitala.
				Ako strateški investitor ne otkupi društveni kapital iz stava 2. ovog člana, taj kapital se prenosi na Akcionarski fond.
				*Službeni glasnik RS, broj 112/2015
				X. MERE ZA PRIPREMU I RASTEREĆENJE OBAVEZA SUBJEКATA PRIVATIZACIJE
				Кriterijumi za rasterećenje obaveza subjekta privatizacije
				Član 75.
				Vlada može da donose odluku o merama za pripremu i rasterećenje obaveza subjekta privatizacije, kada subjekt privatizacije ispunjava najmanje jedan od sledećih kriterijuma: 
				1) strateški značaj za region;
				2) veličina imovine;
				3) broj zaposlenih; 
				4) veličine prihoda iz registrovane pretežne delatnosti;
				5) tržišni potencijal. 
				Otpis duga (uslovni)
				Član 76.
				Vlada može da donese odluku da državni poverioci subjekta privatizacije otpišu dug sa stanjem na dan 31. decembar 
				poslednje poslovne godine prema subjektu privatizacije koji posluje u celini ili većinskim društvenim ili javnim kapitalom. 
				Državni poverioci dužni su da otpišu dug i prema podređenom (zavisnom) društvu:
				1) koje u strukturi kapitala ima većinski kapital kontrolnog (matičnog) društva koje posluje većinskim društvenim ili javnim kapitalom;
				2) u kojem je društveni ili javni kapital većinski zajedno sa kapitalom kontrolnog društva.
				Odluka o otpisu duga iz stava 1. ovog člana, može se doneti kada se subjekt privatizuje prodajom kapitala ili strateškim partnerstvom kroz dokapitalizaciju ili kao mera unapred pripremljenog plana reorganizacije (u daljem tekstu: UPPR), u skladu sa zakonom kojim se uređuje stečaj.
				Otpis duga punovažan je u slučaju ako je prodat kapital subjekta privatizacije, izvršena dokapitalizacija od strane strateškog investitora ili ukoliko je doneto pravnosnažno rešenje kojim se potvrđuje usvajanje UPPR subjekta privatizacije.
				
				*Službeni glasnik RS, broj 46/2015
				Pretvaranje duga subjekta privatizacije u trajni ulog (konverzija)
				Član 77.
				U postupku privatizacije, može se sprovesti konverzija potraživanja poverilaca u trajni ulog subjekta privatizacije, ako Vlada donese odluku o konverziji potraživanja državnih poverilaca u trajni ulog subjekta privatizacije.
				Državni poverioci su dužni da konvertuju potraživanja u kapital ako je Vlada donela odluku iz stava 1. ovog člana.
				Odluka o konverziji može se doneti kada je doneta odluka o modelu privatizacije prodajom kapitala ili strateškim partnerstvom putem dokapitalizacije ili kao mera UPPR, u skladu sa zakonom kojim se uređuje stečaj.
				Odlučivanje o konverziji potraživanja
				Član 78.
				Nadležni organ subjekta privatizacije donosi odluku o konverziji potraživanja poverilaca u trajni ulog u kapitalu subjekta privatizacije.
				Odluka iz stava 1. ovog člana sadrži podatke o osnovu i visini potraživanja koje se konvertuje u osnovni kapital društva i strukturi kapitala nakon konverzije.
				Uz odluku iz stava 1. ovog člana, dostavlja se posebno mišljenje revizora, koje se odnosi na reviziju bilansnih pozicija, koje su predmet konverzije i predstavlja obavezni deo dokumentacije koja se dostavlja 
				ministarstvu nadležnom za poslove privrede i Vladi.
				Nadležni organ subjekta privatizacije donosi odluku o povećanju kapitala, u skladu sa odredbama zakona kojim se uređuju privredna društva.
				Predmet konverzije mogu biti potraživanja dospela najmanje šest meseci pre donošenja odluke Vlade i moraju biti iskazana u godišnjim finansijskim izveštajima koji su predmet razmatranja i usvajanja od strane skupštine društva.
				Кonverziju potraživanja poverilaca u trajni ulog subjekta privatizacije ne mogu da vrše lica koja u smislu člana 12. ovog zakona ne mogu biti kupci kapitala. 
				*Službeni glasnik RS, broj 112/2015
				XI. PRIVATIZACIJA DRUŠTVENOG КAPITALA IZ SUКCESIJE
				Način privatizacije
				Član 79.
				Кapital u društvenim preduzećima u Republici Srbiji, koja su osnovana od preduzeća čije je sedište na teritoriji republika bivše SFRJ, privatizovaće se u skladu sa odredbama ovog zakona.
				Sredstva ostvarena od prodaje preduzeća iz stava 1. ovog člana, ostaju na posebnom računu 
				ministarstva nadležnog za poslove privrede i koristiće se u skladu sa sporazumima koji regulišu pitanja sukcesije.
				*Službeni glasnik RS, broj 112/2015
				XII. POКRETANJE STEČAJA RADI OКONČANJA PRIVATIZACIJE 
				Stečajni razlozi
				Član 80.
				Ministarstvo nadležno za poslove privrede može podneti predlog za pokretanje postupka stečaja subjekata privatizacije ukoliko je ispunjen jedan od sledećih stečajnih razloga:
				– neobavljanja delatnosti u periodu dužem od šest meseci;
				– nepostojanja interesa za privatizaciju;
				– da u periodu dužem od šest meseci nema zaposlenih;
				– ako nije doneta odluka o modelu i metodu privatizacije po isteku roka iz člana 21. ovog zakona;
				– ako nije usvojen Program zbog nepostojanja saglasnosti poverilaca u skladu sa članom 50. ovog zakona;
				– u drugim slučajevima predviđenim Zakonom o stečaju.
				Ministarstvo nadležno za poslove privrede će podneti predlog za pokretanje postupka stečaja subjekta privatizacije u slučaju da nije sprovedena privatizacija subjekta privatizacije sa većinskim društvenim kapitalom u roku iz člana 6. stav 2. ovog zakona.
				*Službeni glasnik RS, broj 112/2015
				XIII. PRIVATIZACIJA SUBJEКATA PRIVATIZACIJE SA MANJINSКIM КAPITALOM
				Privatizacija manjinskog kapitala
				Član 81.
				Ako je predmet privatizacije kapital koji čini manje od 50% od ukupnog kapitala subjekta privatizacije, ne primenjuju se odredbe ovog zakona o prodaji imovine, strateškom partnerstvu, merama za pripremu i rasterećenje
				i pokretanju stečaja radi okončanja privatizacije. 
				*Službeni glasnik RS, broj 112/2015
				XIV. POSEBNE ODREDBE
				Troškovi trećih lica pred
				ministarstvom nadležnim za poslove 
				privrede
				*Službeni glasnik RS, broj 112/2015
				Član 82.
				Troškove privatizacije koje snose treća lica, odnosno subjekti privatizacije, zadruge i kupci u postupku privatizacije, kao i druga pravna i fizička lica 
				ministarstvo nadležno za poslove privrede naplaćuje u visini stvarnih troškova.
				Pod stvarnim troškovima iz stava 1. ovog člana smatraju se troškovi:
				– za postupanje po zahtevima za davanje saglasnosti preduzeća koja posluju većinskim društvenim kapitalom, u skladu sa odredbama zakona kojima se uređuju privredna društva;
				– za postupanje po zahtevima za davanje saglasnosti subjekata privatizacije, u skladu sa članom 93. ovog zakona;
				– za postupanje po zahtevima za davanje saglasnosti privrednih društava u kojima je 
				ministarstvo nadležno za poslove privrede imenovalo zastupnika kapitala;
				– za postupanje po zahtevima za davanje saglasnosti zadruga, u skladu sa odredbama zakona kojima se uređuju zadruge;
				– za anekse ugovora;
				– ostali troškovi.
				Ministar nadležan za poslove privrede propisuje visinu i vrstu troškova koji se priznaju u visini stvarnih troškova iz stava 1. ovog člana.
				*Službeni glasnik RS, broj 112/2015
				
				Кomisija za obavljanje poslova davanja 
				saglasnosti
				
				*Službeni glasnik RS, broj 
				112/2015
				
				Član 82a
				
				Za obavljanje poslova davanja saglasnosti u skladu sa ovim 
				zakonom, zakonom koji uređuje pravni položaj privrednih društava 
				i zadruga, ministar nadležan za poslove privrede obrazuje jednu 
				ili više komisija.
				
				Кomisija iz stava 1. ovog člana ima pet članova od kojih je 
				jedan predsednik komisije.
				
				Članovi komisije su predstavnici ministarstva nadležnog za 
				poslove privrede.
				
				Član komisije mora da ispunjava sledeće uslove:
				
				1) da ima visoko obrazovanje i najmanje sedam godina radnog 
				iskustva u struci;
				
				2) da je stručnjak u nekoj od privrednih oblasti – oblasti 
				privatizacije, oblasti pravnog položaja i poslovanja privrednih 
				društava, oblasti stečaja, oblasti pravnog položaja i poslovanja 
				zadruga;
				
				3) da izborom za člana komisije nije u sukobu javnog i 
				privatnog interesa;
				
				4) da nije akcionar, vlasnik udela ili kupac subjekta 
				privatizacije;
				
				5) da nije vlasnik akcija, udela ili imovine strateškog 
				investitora.
				
				Кomisija donosi odluke većinom glasova od ukupnog broja 
				članova.
				
				*Službeni glasnik RS, broj 
				112/2015
				
				Кomisija za kontrolu izvršenja obaveza 
				kupca, odnosno strateškog investitora iz zaključenih ugovora u 
				postupku privatizacije
				
				*Službeni glasnik RS, broj 
				112/2015
				
				Član 82b
				
				Ministar nadležan za poslove privrede obrazuje Кomisiju za kontrolu 
				izvršenja obaveza kupca, odnosno strateškog investitora iz 
				zaključenih ugovora u postupku privatizacije (u daljem tekstu: 
				Кomisija za kontrolu).
				
				Кomisija za kontrolu donosi odluke o ispunjenosti obaveza kupca, 
				odluke o ostavljanju naknadnog roka za izvršenje ugovornih obaveza 
				kupca, odluke o raskidu ugovora o prodaji, kao i druge odluke u 
				skladu sa aktom Vlade kojim se bliže propisuje postupak kontrole 
				izvršenja ugovornih obaveza.
				
				Кomisija za kontrolu ima pet članova od kojih je jedan predsednik 
				Кomisije.
				
				Tri člana Кomisije za kontrolu su predstavnici ministarstva 
				nadležnog za poslove privrede, a dva člana su predstavnici 
				ministarstva nadležnog za poslove finansija i ministarstva 
				nadležnog za poslove rada, zapošljavanja, boračka i socijalna 
				pitanja.
				Odredbe člana 82a st. 4. i 5. ovog 
				zakona primenjuju se i na Кomisiju za kontrolu.
				*Službeni glasnik RS, broj 
				112/2015
				Zaštita životne sredine
				Član 83.
				Sredstva za otklanjanje štete koju je subjekt privatizacije naneo životnoj sredini pre zaključenja ugovora o prodaji, odnosno ugovora o dokapitalizaciji obezbeđuju se u budžetu Republike Srbije.
				Vlada bliže propisuje način i uslove korišćenja sredstava iz stava 1. ovog člana.
				XV. NADZOR NAD PRIMENOM ZAКONA
				Nadležnosti i sadržaj
				Član 84.
				Brisan je raniji stav 1. (vidi član 
				29. Zakona - 112/2015-40)
				Vlada sprovodi nadzor nad postupanjem ministarstva u primeni odredbi ovog zakona.
				Ministarstvo je dužno da nadležnom odboru Narodne skupštine podnosi redovne mesečne izveštaje o stanju postupka privatizacije, zaključenim ugovorima o prodaji kapitala, odnosno imovine, sa priloženim ugovorima, pokrenutim postupcima privatizacije, radu subjekata nadležnih za sprovođenje postupka privatizacije navedenih u članu 7. ovog zakona, kao i da pruža sve potrebne podatke i informacije po zahtevu nadležnog odbora.
				
				Brisan je raniji stav 4. (vidi član 29. Zakona - 112/2015-40)
				XVI. КRIVIČNO DELO
				Odgovornost odgovornog lica
				Član 85.
				
				Odgovorno lice u subjektu privatizacije iz člana 20. st. 
				1. i 3. ovog zakona koje ne dostavi podatke u propisanom roku, 
				kao i odgovorno lice u subjektu privatizacije iz člana 24. stav 
				4, člana 49. stav 1. i člana 57. stav 4. ovog zakona koje
				ministarstvo nadležno za poslove privrede dostavi neistinite ili nepotpune podatke o imovini i 
				obavezama subjekta privatizacije ili dostavi netačnu ili 
				nepotpunu dokumentaciju, kazniće se zatvorom od tri meseca do 
				pet godina i novčanom kaznom od 100.000 do 1.000.000 dinara.
				
				*Službeni glasnik RS, broj 46/2015
				
				**Službeni glasnik RS, broj 112/2015
				XVII. SHODNA PRIMENA ZAКONA I OBUSTAVA POSTUPКA
				Shodna primena
				Član 86.
				Odredbe ovog zakona koje se odnose na akcije shodno se primenjuju i na udele.
				Obustava postupka
				Član 87.
				Ministarstvo nadležno za poslove privrede obustavlja postupak privatizacije u slučaju saznanja za okolnosti koje u potpunosti onemogućavaju prodaju kapitala, odnosno imovine, subjekta privatizacije.
				Ministarstvo nadležno za poslove privrede obustavlja postupak privatizacije ukoliko se utvrdi da se subjekti privatizacije ne nalaze na adresi, nemaju delatnost, zaposlene ni zakonskog zastupnika ili da iz drugih, objektivnih razloga, nije moguće sprovesti postupak privatizacije.
				Odluku o obustavi postupka privatizacije iz stava 2. ovog člana, 
				ministarstvo nadležno za poslove privrede dostavlja nadležnom registru privrednih subjekata, koji je dužan da izvrši brisanje ovih društava bez naknade.
				
				*Službeni glasnik RS, broj 112/2015
				XVIII. PRELAZNE I ZAVRŠNE ODREDBE
				Nastavljanje započetih postupaka i postupanje sa sredstvima na računu Agencije
				Član 88.
				Postupci privatizacije pokrenuti po Zakonu o privatizaciji („Službeni glasnik RS”, br. 38/01, 18/03, 45/05, 123/07, 123/07 – dr. zakon, 30/10 – dr. zakon, 93/12, 119/12, 51/14 i 52/14 – US) nastaviće se po odredbama ovog zakona.
				Za subjekte privatizacije za koje je pokrenuta inicijativa u skladu sa zakonom iz stava 1. ovog člana, ne pokreće se inicijativa u skladu sa odredbama ovog zakona.
				Ugovori o prodaji kapitala, odnosno imovine, zaključeni do dana stupanja na snagu ovog zakona, u slučaju neizvršenja ugovornih obaveza kupca, raskidaju se u skladu sa propisima koji su bili na snazi do dana stupanja na snagu ovog zakona.
				Stupanjem na snagu ovog zakona, privremeni zastupnici kapitala nastavljaju da obavljaju svoju dužnost u skladu sa aktom o imenovanju i ovim zakonom.
				Sredstva ostvarena od prodaje imovine subjekata privatizacije u postupku restrukturiranja u skladu sa odredbama Zakona o privatizaciji („Službeni glasnik RS”, br. 38/01, 18/03, 45/05, 123/07, 123/07 – dr. zakon, 30/10 – dr. zakon, 93/12, 119/12, 51/14 i 52/14 – US), koja se na dan stupanja na snagu ovog zakona nalaze na privremenom računu Agencije, u skladu sa Uredbom o načinu i uslovima izmirivanja obaveza subjekata privatizacije prema poveriocima („Službeni glasnik RS”, br. 45/06, 108/07, 126/07 i 60/08), ostaju na privremenom računu Agencije i ne mogu biti predmet prinudnog izvršenja do okončanja ili obustave postupka privatizacije, nakon čega se prenose na račun subjekta privatizacije.
				Privatizacija preostalog kapitala privatizovanog po ranijim propisima
				Član 89.
				Ako se privredno društvo, koje je do dana stupanja na snagu ovog zakona, izvršilo privatizaciju više od 50% društvenog kapitala, prema odredbama Zakona o društvenom kapitalu („Službeni list SFRJ”, br. 84/89 i 56/90) i Zakona o uslovima i postupku pretvaranja društvene svojine u druge oblike svojine („Službeni glasnik RS”, br. 48/91, 75/91, 48/94 i 51/94), kao i privredno društvo koje je do dana stupanja na snagu ovog zakona izvršilo privatizaciju dela kapitala prema odredbama Zakona o svojinskoj transformaciji („Službeni glasnik RS”, br. 32/97 i 10/01), ne privatizuje u roku propisanom članom 6. ovog zakona, danom isteka tog roka, 70% neprivatizovanog dela društvenog kapitala prenosi se na Akcionarski fond a 30% neprivatizovanog dela društvenog kapitala prenosi se zaposlenima bez naknade, u skladu sa odredbama čl. 61–64. ovog zakona.
				Ako je za privredno društvo iz stava 1. ovog člana doneta odluka o prenosu kapitala na Akcionarski fond, privredno društvo je dužno da akcije ili udele prenese Akcionarskom fondu, najkasnije u roku od 30 dana od dana donošenja te odluke.
				Ako privredno društvo iz stava 1. ovog člana ne prenese akcije, odnosno udele Akcionarskom fondu u roku iz stava 2. ovog člana, ministarstvo nadležno za poslove privrede doneće rešenje o prenosu tih akcija, odnosno udela.
				Rešenje iz stava 3. ovog člana konačno je.
				Akcionarski fond podnosi prijavu za upis u nadležne registre, koji su dužni da izvrše upis bez naknade u roku od osam dana od dana donošenja rešenja iz stava 4. ovog člana.
				Neprimenjivanje zakona na određene subjekte privatizacije
				Član 90.
				Odredbe ovog zakona neće se primenjivati na subjekte privatizacije za koje je do dana stupanja na snagu ovog zakona Agencija donela odluku da zastupnik kapitala preduzme mere u cilju pokretanja stečajnog postupka. 
				Obaveštavanje nadležnog registra
				Član 91.
				U roku od 15 dana od dana stupanja na snagu ovog zakona, Agencija će obavestiti registar nadležan za upis privrednih subjekata o subjektima privatizacije koji su se na dan stupanja na snagu ovog zakona nalazili u postupku restrukturiranja.
				Nadležni registar iz stava 1. dužan je da po službenoj dužnosti izvrši brisanje oznake „u restrukturiranju” iz poslovnog imena subjekta privatizacije.
				Rok za donošenje podzakonskih akata
				Član 92.
				Podzakonski akti, koji se donose na osnovu ovlašćenja iz ovog zakona, doneće se u roku od 30 dana od dana stupanja na snagu ovog zakona.
				Prestanak važenja drugih zakona
				Član 93.
				Danom stupanja na snagu ovog zakona, prestaje da važi Zakon o privatizaciji („Službeni glasnik RS”, br. 38/01, 18/03, 45/05, 123/07, 123/07 – dr. zakon, 30/10 – dr. zakon, 93/12, 119/12, 51/14 i 52/14 – US) i propisi doneti na osnovu tog zakona.
				Izuzetno od stava 1. ovog člana, ostaje na snazi član 11. Uredbe o postupku i načinu restrukturiranja subjekata privatizacije („Službeni glasnik RS”, br. 52/05, 96/08, 98/09, 44/13 i 59/13) do sprovođenja postupka prodaje subjekata privatizacije koji su na dan stupanja na snagu ovog zakona bili u restrukturiranju. 
				Subjekti privatizacije iz stava 2. ovog člana, ne mogu bez saglasnosti Agencije da donose odluke iz člana 11. Uredbe o postupku i načinu restrukturiranja subjekata privatizacije („Službeni glasnik RS”, br. 52/05, 96/08, 98/09, 44/13 i 59/13).
				Odluke donete suprotno stavu 3. ovog člana ništave su.
				Naplata potraživanja poverilaca 
				Član 94.
				Zahteve za isplatu potraživanja poverilaca, koji su podneti u skladu sa Zakonom o izmenama Zakona o privatizaciji („Službeni glasnik RS”, broj 51/14), Agencija će u roku od 60 dana od dana donošenja odluke o modelu privatizacije u smislu ovog zakona, evidentirati i utvrditi visinu potraživanja za svakog poverioca i sačiniti predlog za namirenje potraživanja koje će dostaviti poveriocima.
				Postupci prinudnog izvršenja i prinudne naplate protiv subjekta privatizacije koji su bili u restrukturiranju na dan stupanja na snagu ovog zakona, koji su prekinuti na osnovu člana 20ž Zakona o privatizaciji („Službeni glasnik RS”, br. 38/01, 18/03, 45/05, 123/07, 123/07 – dr. zakon, 30/10 – dr. zakon, 93/12 i 119/12), mogu se nastaviti po isteku roka od 180 dana od dana isteka roka za donošenje odluke o modelu privatizacije subjekta privatizacije. 
				Postupci prinudnog izvršenja i prinudne naplate protiv subjekata privatizacije koji su bili u restrukturiranju na dan stupanja na snagu ovog zakona, a koji nisu pokrenuti do dana stupanja na snagu ovog zakona, mogu se pokrenuti po isteku roka iz stava 2. ovog člana.
				Postupci prinudnog izvršenja i prinudne naplate protiv preduzeća za profesionalnu rehabilitaciju i zapošljavanje osoba sa invaliditetom koja su bila u restrukturiranju na dan stupanja na snagu ovog zakona, koji su prekinuti na osnovu člana 20ž Zakona o privatizaciji („Službeni glasnik RS”, br. 38/01, 18/03, 45/05, 123/07, 123/07 – dr. zakon, 30/10 – dr. zakon, 93/12 i 119/12), mogu se nastaviti po donošenju propisa koji uređuje položaj ovih preduzeća, a najkasnije po isteku roka iz stava 2. ovog člana.
				Postupci prinudnog izvršenja i prinudne naplate protiv preduzeća za profesionalnu rehabilitaciju i zapošljavanje osoba sa invaliditetom koja su bila u restrukturiranju na dan stupanja na snagu ovog zakona, a koji nisu pokrenuti do dana stupanja na snagu ovog zakona, mogu se nastaviti po donošenju propisa koji uređuje položaj ovih preduzeća, a najkasnije po isteku roka iz stava 2. ovog člana.
				Odredbe ovog člana neće se primenjivati na subjekte privatizacije za koje Agencija, na osnovu akta Vlade, donese odluku o pokretanju stečaja, kao i na subjekte privatizacije za koje je Agencija dala saglasnost na UPPR.
				Stupanje na snagu
				Član 95.
				Ovaj zakon stupa na snagu osmog dana od dana objavljivanja u „Službenom glasniku Republike Srbije”.
				
				ODREDBE КOJE NISU UNETE U "PREČIŠĆEN 
				TEКST" ZAКONA
				
				Zakon o izmenama i dopunama Zakona o 
				privatizaciji: "Službeni glasnik RS", broj 46/2015-3
				
				Član 11.
				
				Za subjekte privatizacije za koje se pokrene postupak 
				privatizacije posle stupanja na snagu ovog zakona, rok iz člana 
				4. ovog zakona počinje da teče od dana dostavljanja inicijative 
				subjektu privatizacije.
				
				Član 12.
				
				Protiv subjekta privatizacije za koji je do dana stupanja 
				na snagu ovog zakona Agencija za privatizaciju objavila javni 
				poziv za prodaju kapitala i imovine, postupci prinudnog izvršenja 
				i prinudne naplate iz člana 94. st. 2. i 3. Zakona ne mogu se 
				nastaviti, odnosno pokrenuti do sprovedenog postupka 
				privatizacije u skladu sa Zakonom ili do proglašenja postupka 
				prodaje kapitala i imovine neuspešnim, po trećem objavljenom 
				javnom pozivu za prodaju kapitala ili imovine, a najkasnije do 
				31. oktobra 2015. godine.
				
				Protiv subjekta privatizacije za koji je do dana stupanja 
				na snagu ovog zakona Agencija objavila javni poziv za izbor 
				strateškog investitora, postupci prinudnog izvršenja i prinudne 
				naplate iz člana 94. st. 2. i 3. Zakona ne mogu se nastaviti, 
				odnosno pokrenuti do zaključenja ugovora o strateškom partnerstvu 
				ili do proglašenja postupka neuspešnim, a najkasnije do 31. 
				oktobra 2015. godine.
				
				Protiv preduzeća za profesionalnu rehabilitaciju i 
				zapošljavanje osoba sa invaliditetom koja su bila u 
				restrukturiranju na dan stupanja na snagu Zakona, postupci 
				prinudnog izvršenja i prinudne naplate iz člana 94. st. 4. i 5. 
				Zakona ne mogu se nastaviti, odnosno pokrenuti do 31. oktobra 
				2015. godine.
				
				Član 13.
				
				Protiv subjekta privatizacije koji je aktom Vlade 
				određen za subjekt privatizacije od strateškog značaja i 
				subjekta privatizacije čije se sedište nalazi ili pretežna 
				delatnost obavlja na teritoriji Autonomne pokrajine Кosovo i 
				Metohija ili čija imovina se nalazi i na teritoriji Autonomne 
				pokrajine Кosovo i Metohija, postupak prinudnog izvršenja i 
				prinudne naplate ne može se nastaviti, odnosno pokrenuti u roku 
				od jedne godine od dana stupanja na snagu ovog zakona.
				
				Član 14.
				
				Ako se privredno društvo, koje je do dana stupanja na 
				snagu ovog zakona izvršilo privatizaciju više od 50% društvenog 
				kapitala, prema odredbama Zakona o društvenom kapitalu 
				(„Službeni list SFRJ”, br. 84/89 i 56/90) i Zakona o uslovima i 
				postupku pretvaranja društvene svojine u druge oblike svojine 
				(„Službeni glasnik RS”, br. 48/91, 75/91, 48/94 i 51/94), ne 
				privatizuje u roku propisanom članom 6. Zakona, danom isteka tog 
				roka, 70% neprivatizovanog dela društvenog kapitala prenosi se 
				na Akcionarski fond, a 30% neprivatizovanog dela društvenog 
				kapitala prenosi se zaposlenima bez naknade, u skladu sa 
				odredbama čl. 61–64. Zakona.
				
				Ako se privredno društvo, koje je do dana stupanja na 
				snagu ovog zakona izvršilo privatizaciju dela kapitala prema 
				odredbama Zakona o svojinskoj transformaciji („Službeni glasnik 
				RS”, br. 32/97 i 10/01) ne privatizuje u roku propisanom članom 
				6. Zakona, danom isteka tog roka 100% neprivatizovanog dela 
				društvenog kapitala prenosi se na Akcionarski fond.
				
				Ako se privredno društvo čiji društveni kapital čini 
				manje od 50% ukupnog kapitala društva ne privatizuje u roku 
				propisanom članom 6. Zakona, danom isteka tog roka 100% 
				neprivatizovanog dela društvenog kapitala prenosi se na 
				Akcionarski fond.
				
				Ako je za privredno društvo iz st. 1. do 3. ovog člana 
				doneta odluka o prenosu kapitala na Akcionarski fond, privredno 
				društvo je dužno da akcije ili udele prenese Akcionarskom fondu, 
				najkasnije u roku od 30 dana od dana donošenja te odluke.
				
				Ako privredno društvo iz st. 1. do 3. ovog člana ne 
				prenese akcije, odnosno udele Akcionarskom fondu u roku iz stava 
				4. ovog člana, ministarstvo nadležno za poslove privrede doneće 
				rešenje o prenosu tih akcija, odnosno udela.
				
				Rešenje iz stava 5. ovog člana konačno je.
				
				Akcionarski fond podnosi prijavu za upis u nadležne 
				registre, koji su dužni da izvrše upis bez naknade u roku od 
				osam dana od dana donošenja rešenja iz stava 6. ovog člana.
				
				Član 15.
				
				Postupci privatizacije započeti do dana stupanja na snagu 
				ovog zakona nastaviće se po odredbama ovog zakona.
				
				Član 16.
				
				U roku od 30 dana od dana stupanja na snagu ovog zakona 
				subjekti privatizacije za koje je do dana stupanja na snagu ovog 
				zakona objavljen javni poziv za prodaju kapitala ili imovine 
				dužni su da dostave Agenciji popis i procenu fer tržišne 
				vrednosti celokupne imovine i obaveza i kapitala sa stanjem na 
				dan 31. decembar 2014. godine.
				
				Član 17.
				
				Ministarstvo nadležno za poslove privrede nastavlja da 
				obavlja kontrolu i verifikaciju postupaka svojinske 
				transformacije i procene vrednosti kapitala koji su započeti, a 
				nisu završeni, kao i kontrolu procene vrednosti kapitala 
				učesnika statusnih promena.
				
				Član 18.
				
				Ovaj zakon stupa na snagu danom objavljivanja u „Službenom 
				glasniku Republike Srbije”.
				
				Zakon o izmenama i dopunama Zakona o privatizaciji: 
				"Službeni glasnik RS", broj 112/2015-40
				
				Član 31.
				
				Agencija za privatizaciju osnovana Zakonom o Agenciji za 
				privatizaciju („Službeni glasnik RS”, br. 38/01, 135/04, 30/10, 
				115/14 i 89/15 – dr. zakon), prestaje sa radom danom početka 
				primene ovog zakona.
				
				O izvršavanju obaveza Agencije za privatizaciju preuzetih u 
				skladu sa ovim zakonom staraće se ministarstvo nadležno za 
				poslove privrede, izuzev poslova iz stava 3. ovog člana.
				
				Poslove koje je obavljala Agencija za privatizaciju koji su 
				u funkciji zastupanja u postupcima pred sudovima, arbitražama, 
				organima uprave i drugim nadležnim organima, u kojima je 
				Agencija za privatizaciju imala položaj stranke ili umešača, a 
				koji su pokrenuti pre 1. februara 2016. godine, preuzima 
				Agencija za vođenje sporova u postupku privatizacije, koju će 
				osnovati Vlada u roku od 30 dana od dana stupanja na snagu ovog 
				zakona.
				
				Agencija za vođenje sporova u postupku privatizacije smatra 
				se pravnim sledbenikom Agencije za privatizaciju u sudskim i 
				drugim postupcima iz stava 3. ovog člana.
				
				Poslove zastupanja Republike Srbije u postupcima pred 
				sudovima, arbitražama, organima uprave i drugim nadležnim 
				organima pokrenute posle 1. februara 2016. godine u vezi sa 
				poslovima privatizacije koje je preuzelo ministarstvo nadležno 
				za poslove privrede obavlja Državno pravobranilaštvo, u skladu sa 
				zakonom.
				
				Agencija za vođenje sporova u postupku privatizacije, danom 
				početka rada, preuzima od Agencije za privatizaciju prava i 
				obaveze, predmete, opremu, sredstva za rad i arhivu, koji su u 
				funkciji zastupanja u postupcima iz stava 3. ovog člana, kao i 
				zaposlene raspoređene na poslovima zastupanja.
				
				Danom početka primene ovog zakona ministarstvo nadležno za 
				poslove privrede preuzima od Agencije za privatizaciju prava i 
				obaveze, predmete, opremu, sredstva za rad i arhivu, koji su u 
				funkciji obavljanja poslova utvrđenih ovim zakonom, kao i 
				zaposlene raspoređene na poslovima privatizacije, tržišta 
				kapitala i kontrole izvršenja ugovornih obaveza.
				
				Zaposlenima u Agenciji za privatizaciju koji ne budu 
				preuzeti u smislu st. 6. i 7. ovog člana, prestaje radni odnos 
				danom prestanka rada Agencije za privatizaciju, uz isplatu 
				otpremnine u skladu sa zakonom kojim je uređeno smanjenje broja 
				zaposlenih u javnom sektoru.
				
				Član 32.
				
				U Registar se prenose i evidentiraju akcije, odnosno udeli 
				iz portfelja Agencije za privatizaciju koji su toj agenciji, do 
				dana početka primene ovog zakona, preneti po osnovu raskinutih 
				ugovora.
				
				Član 33.
				
				Centralni registar će po službenoj dužnosti, u roku od 15 
				dana od dana početka primene ovog zakona, izvršiti prenos akcija 
				iz člana 32. ovog zakona, sa vlasničkog računa Agencije za 
				privatizaciju na vlasnički račun Registra.
				
				Agencija nadležna za poslove registracije privrednih 
				subjekata će po službenoj dužnosti, u roku od 15 dana od dana 
				početka primene ovog zakona, izvršiti promenu vlasnika udela iz 
				člana 32. ovog zakona sa Agencije za privatizaciju na Registar.
				
				Član 34.
				
				Postupci privatizacije započeti do dana početka primene 
				ovog zakona, nastaviće se po odredbama ovog zakona.
				
				Izuzetnood roka za privatizaciju društvenog kapitala 
				propisanog članom 6. stav 2. Zakona o privatizaciji („Službeni 
				glasnik RS”, br. 83/14 i 46/15), započeti postupci javnog 
				prikupljanja ponuda sa javnim nadmetanjem za koje je javni poziv 
				objavljen do dana stupanja na snagu ovog zakona, nastaviće se u 
				skladu sa tim javnim pozivom, odnosno navedeni rok se neće 
				primenjivati na subjekte privatizacije za koje je pokrenut 
				postupak utvrđivanja udela državne svojine u sredstvima koja taj 
				subjekt koristi po osnovu člana 48. Zakona o sredstvima u 
				svojini Republike Srbije („Službeni glasnik RS”, br. 53/95, 3/96 
				– ispravka, 54/96, 32/07 i 101/05 – dr. zakon) ili postupak 
				preuzimanja vlasničkih prava na društvenom kapitalu.
				
				Ukoliko se u postupcima iz stava 2. ovog člana, 
				privatizacija ne sprovede u smislu člana 6. stav 6. Zakona o 
				privatizaciji, odnosno ukoliko se po okončanju postupka 
				utvrđivanja udela državne svojine u sredstvima koja subjekt 
				privatizacije koristi utvrdi postojanje društvenog kapitala, 
				odnosno ukoliko Republika Srbija ne preuzme vlasnička prava, 
				ministarstvo nadležno za poslove privrede podnosi predlog za 
				pokretanje stečaja, odnosno shodno se primenjuju odredbe člana 14. 
				Zakona o izmenama i dopunama Zakona o privatizaciji („Službeni 
				glasnik RS”, broj 46/15).
				
				Postupci odlučivanja po prigovorima i žalbama po kojima 
				ministarstvo nadležno za poslove privrede nije odlučilo do dana 
				početka primene ovog zakona, okončaće se po odredbama ovog 
				zakona.
				
				Danom početka primene ovog zakona založno pravo koje je 
				Agencija za privatizaciju imala na kapitalu koji je bio predmet 
				prodaje prenosi se na ministarstvo nadležno za poslove privrede, 
				a nadležni organ je dužan da po službenoj dužnosti to pravo 
				registruje.
				
				Sredstva koja su Zakonom o budžetu Republike Srbije za 2016. 
				godinu („Službeni glasnik RS”, broj 103/15), na razdelu 
				ministarstva nadležnog za poslove privrede obezbeđena za 
				finansiranje Agencije za privatizaciju, preusmeravaju se radi 
				finansiranja poslova koje to ministarstvo i Agencija za vođenje 
				sporova u postupku privatizacije preuzimaju ovim zakonom.
				
				Član 35.
				
				Podzakonski akti, doneti na osnovu ovlašćenja iz Zakona o 
				privatizaciji („Službeni glasnik RS”, br. 83/14 i 46/15), 
				uskladiće se sa odredbama ovog zakona u roku od 30 dana od dana 
				stupanja na snagu ovog zakona.
				
				Član 36.
				
				Danom početka primene ovog zakona prestaje da važi Zakon o 
				Agenciji za privatizaciju („Službeni glasnik RS”, br. 
				38/01,135/04,30/10, 115/14 i 89/15 – dr. zakon) i propisi 
				doneti na osnovu tog zakona.
				
				Član 37.
				
				Ovaj zakon stupa na snagu narednog dana od dana objavljivanja 
				u „Službenom glasniku Republike Srbije”, a primenjivaće se od 1. 
				februara 2016. godine, osim člana 34. st. 2. i 3. ovog zakona 
				koji će se primenjivati od dana stupanja na snagu ovog zakona.
	

