


Redakcijski prečišćen tekst 


ZAКON
o uređenju sudova 
„Službeni glasnik RS“, br. 116 od 22. decembra 2008, 104 od 16. decembra 2009, 101 od 29. decembra 2010,  
31 od 9. maja 2011 - dr. zakon, 78 od 19. oktobra 2011 - 
dr. zakon, 101 od 30. decembra 2011, 101 od 20. novembra 2013, 40 od 7. maja 2015 - 
dr. zakon, 106 od 21. decembra 2015, 13 od 19. 
februara 2016, 108 od 29. decembra 2016, 113 od 17. decembra 2017, 65 od 24. 
avgusta 2018 - 
US, 87 od 13. novembra 2018, 
88 od 15. novembra 2018 -
US
Glava prva 
NAČELA 
Sudska vlast 
Član 1.
Sudovi su samostalni i nezavisni državni organi koji štite slobode i prava 
građana, zakonom utvrđena prava i interese pravnih subjekata i obezbeđuju 
ustavnost i zakonitost. 
Sudovi sude na osnovu Ustava, zakona i drugih opštih akata, kada je to 
predviđeno zakonom, opšteprihvaćenih pravila međunarodnog prava i potvrđenih 
međunarodnih ugovora.
Osnivanje sudova 
Član 2.
Sudovi se osnivaju i ukidaju zakonom. 
Ne mogu se osnivati privremeni, preki ili vanredni sudovi. 
Za osnivanje mirovnih veća, arbitraža i drugih izabranih sudova važe posebni 
propisi.
Nezavisnost sudske vlasti 
Član 3.
Sudska vlast pripada sudovima i nezavisna je od zakonodavne i izvršne vlasti. 

Sudske odluke su obavezne za sve i ne mogu biti predmet vansudske kontrole. 

Sudsku odluku može preispitivati samo nadležni sud u zakonom propisanom 
postupku. 
Svako je dužan da poštuje izvršnu sudsku odluku.
Sudska nadležnost 
Član 4.
Sudska nadležnost određuje se Ustavom i zakonom. 
Sud ne može odbiti da postupa i odlučuje u stvari za koju je nadležan.
Određivanje sudećeg sudije 
Član 5.
Sudija koji sudi određuje se nezavisno od toga ko su stranke i kakve su 
okolnosti pravne stvari. 
Samo sudska vlast može sudijama da raspoređuje predmete, po unapred utvrđenim 
pravilima.
Zabrana uticaja na sud 
Član 6.
Radi čuvanja autoriteta i nepristrasnosti suda 
zabranjeno je korišćenje javnog položaja i javno istupanje kojim se utiče na tok i 
ishod sudskog postupka.
Zabranjen je svaki drugi uticaj na sud i pritisak na 
učesnike u postupku.
*Službeni glasnik RS, broj 101/2013
Javnost 
Član 7.
Raspravljanje pred sudom je javno i može se ograničiti samo zakonom, u skladu 
sa Ustavom.
Pravo na pritužbu 
Član 8.
Stranka i drugi učesnik u sudskom postupku imaju pravo pritužbe na rad suda 
kad smatraju da se postupak odugovlači, da je nepravilan ili da postoji bilo 
kakav nedozvoljen uticaj na njegov tok i ishod.
Član 8a-8v
Prestali su da važe (vidi član 36. Zakona - 40/2015-3)
Saradnja sudova i drugih organa
*Službeni glasnik RS, broj 101/2013
Član 9.
Sudovi su dužni da jedni drugima pružaju pravnu pomoć 
i sarađuju, a drugi državni organi i organizacije su dužni da sudovima 
dostavljaju potrebne podatke.
Sudovi mogu drugim državnim organima da dostave spise 
i isprave, odnosno njihove kopije, potrebne za vođenje postupka, u skladu sa 
posebnim propisima, samo kad se time ne ometa sudski postupak.
*Službeni glasnik RS, broj 101/2013
Obeležja državne vlasti, službena upotreba jezika i pisma 
Član 10.
Sud ima pečat koji sadrži naziv i sedište suda i naziv i grb Republike 
Srbije, u skladu sa posebnim zakonima. 
Naziv i sedište suda i naziv, grb i zastava Republike Srbije ističu se na 
vidnom mestu sudske zgrade. 
Zastava i grb Republike Srbije ističu se i u sudnici. 
U sudovima u Republici Srbiji u službenoj upotrebi su srpski jezik i 
ćiriličko pismo. 
U sudovima, odeljenjima izvan sedišta sudova i sudskim jedinicama u službenoj 
upotrebi su i drugi jezici i pisma, u skladu sa zakonom.
Glava druga 
SPOLJAŠNJE UREĐENJE SUDOVA 
I. VRSTE SUDOVA 
Sudovi Republike Srbije 
Član 11.
Sudska vlast je jedinstvena na teritoriji Republike Srbije. 
Sudska vlast u Republici Srbiji pripada sudovima opšte i posebne nadležnosti. 

Sudovi opšte nadležnosti su osnovni sudovi, viši sudovi, apelacioni sudovi i 
Vrhovni kasacioni sud. 
Sudovi posebne nadležnosti su privredni sudovi, Privredni apelacioni sud, 
prekršajni sudovi, Prekršajni apelacioni sud i Upravni sud.
*Službeni glasnik RS, broj 101/2013
Vrhovni kasacioni sud 
Član 12.
Vrhovni kasacioni sud je najviši sud u Republici Srbiji. 
Sedište Vrhovnog kasacionog suda je u Beogradu.
Ostali sudovi republičkog ranga 
Član 13.
Privredni apelacioni sud, Prekršajni apelacioni sud i Upravni sud osnivaju 
se za teritoriju Republike Srbije, sa sedištima u Beogradu. 
Prekršajni apelacioni sud i Upravni sud mogu imati odeljenja izvan sedišta, u 
skladu sa zakonom, u kojem trajno sude i preduzimaju ostale sudske radnje.
*Službeni glasnik RS, broj 101/2013
Osnovni, viši, apelacioni, privredni i prekršajni sudovi 
Član 14.
Osnovni sud osniva se za teritoriju grada, odnosno jedne ili više opština, a 
viši sud za područje jednog ili više osnovnih sudova. 
Privredni sud osniva se za teritoriju jednog ili više gradova, odnosno više 
opština. 
Apelacioni sud osniva se za područje više viših sudova. 
Prekršajni sud osniva se za teritoriju grada, odnosno jedne ili više opština. 

Osnivanje, sedišta i područja osnovnih, viših, apelacionih, privrednih i 
prekršajnih sudova uređuju se posebnim zakonom. 
Odeljenja prekršajnih sudova i sudske jedinice osnovnih i privrednih sudova 
određuju se posebnim zakonom.
Neposredno viši sud 
Član 15.
Vrhovni kasacioni sud je neposredno viši sud za Privredni apelacioni sud, 
Prekršajni apelacioni sud, Upravni sud i apelacioni sud. 
Apelacioni sud je neposredno viši sud za viši sud i osnovni sud, Privredni 
apelacioni sud je neposredno viši sud za privredni sud, a Prekršajni apelacioni sud je neposredno viši sud za prekršajni sud. 
Viši sud je neposredno viši sud za osnovni sud kada je to određeno ovim 
zakonom, kao i za pitanja unutrašnjeg uređenja sudova i primene Zakona o sudijama.
*Službeni glasnik RS, broj 101/2013
II. PROSTIRANJE NADLEŽNOSTI I STALNOST SUDA 
1. Prostiranje nadležnosti suda 
Sedište i područje suda 
Član 16.
Sedište suda je u zgradi gde je sud. 
Područje suda je teritorija na kojoj se prostire nadležnost suda.
Mesto preduzimanja sudskih radnji 
Član 17.
Sudske radnje preduzimaju se u sedištu suda, a izvan sedišta – samo kad je to 
zakonom određeno. 
Osnovni sud, viši, privredni i prekršajni sud može izvan svog sedišta da 
održava sudske dane.
*Službeni glasnik RS, broj 101/2013
Sudski dani 
Član 18.
Za vreme sudskih dana sud iz člana 17. stav 2. ovog zakona sudi i preduzima 
druge sudske radnje. 
Mesto, dan i vreme održavanja sudskih dana određuje predsednik suda, u skladu 
sa Sudskim poslovnikom. 
Sudski dani oglašavaju se u mestu u kome se održavaju.
Odeljenje izvan sedišta prekršajnog suda, odnosno sudske jedinice izvan sedišta 
osnovnog i privrednog suda 
Član 19.
Prekršajni sud može imati odeljenje izvan svog sedišta u kojem sudi i preduzima 
druge sudske radnje. 
Odeljenje izvan sedišta prekršajnog suda određuje se za teritoriju grada, 
odnosno jedne ili više opština sa područja suda. 
Osnovni i privredni sud može imati sudsku jedinicu izvan svog sedišta u 
kojoj sudi i preduzima druge sudske radnje, u skladu sa godišnjim rasporedom 
poslova u sudu. 
Brisan je raniji stav 4. (vidi član 5. Zakona - 101/2013-8)
*Službeni glasnik RS, broj 104/2009
**Službeni glasnik RS, broj 101/2013
2. Stalnost suda 
Vreme preduzimanja sudskih radnji 
Član 20.
Sudske radnje preduzimaju se svakog radnog dana, a radnje koje ne trpe odlaganje 
i u vreme i u dane kada sud ne radi. 
Sudskim poslovnikom se određuju sudske radnje koje se preduzimaju u 
vreme i u 
dane kad se ne radi.
Sudskim poslovnikom određuje se koje se sudske radnje preduzimaju u sudskim 
jedinicama izvan sedišta osnovnih i privrednih sudova.
*Službeni glasnik RS, broj 104/2009
Poštovanje radnog vremena 
Član 21.
Brisan je (vidi član 6. Zakona - 101/2013-8)
Glava treća 
NADLEŽNOST SUDOVA 
1. Nadležnost osnovnog suda 
Član 22.
Osnovni sud u prvom stepenu sudi za krivična dela za koja je kao glavna kazna 
predviđena novčana kazna ili kazna zatvora do deset i deset godina ako za 
pojedina od njih nije nadležan drugi sud i odlučuje o molbi za prestanak mere 
bezbednosti ili pravne posledice osude za krivična dela iz svoje nadležnosti. 

Osnovni sud u prvom stepenu sudi u građanskopravnim sporovima ako za pojedine 
od njih nije nadležan drugi sud i vodi izvršne i vanparnične postupke za koje 
nije nadležan neki drugi sud. 
Osnovni sud u prvom stepenu sudi u stambenim sporovima; sporovima povodom 
zasnivanja, postojanja i prestanka radnog odnosa; o pravima, obavezama i 
odgovornostima iz radnog odnosa; o naknadi štete koju zaposleni pretrpi na radu 
ili u vezi sa radom; sporovima povodom zadovoljavanja stambenih potreba na osnovu 
rada. 
Osnovni sud pruža građanima pravnu pomoć, međunarodnu pravnu pomoć 
ako nije 
nadležan drugi sud i vrši druge poslove određene zakonom. 
Zakonom se može predvideti da u određenim vrstama pravnih stvari postupaju 
samo neki osnovni sudovi sa područja istog višeg suda.
*Službeni glasnik RS, broj 104/2009
2. Nadležnost višeg suda 
Član 23.
Viši sud u prvom stepenu:
1. sudi za krivična dela za koja je kao glavna kazna 
predviđena kazna zatvora preko deset godina;
2. sudi za krivična dela: protiv čovečnosti i 
drugih dobara zaštićenih međunarodnim pravom, protiv Vojske Srbije; odavanje 
državne tajne; odavanje službene tajne; krivično delo propisano zakonom koji 
uređuje tajnost podataka; pozivanje na nasilnu promenu ustavnog uređenja; 
izazivanje nacionalne, rasne i verske mržnje i netrpeljivosti; povreda 
teritorijalnog suvereniteta; udruživanje radi protivustavne delatnosti; povreda 
ugleda Republike Srbije; povreda ugleda strane države ili međunarodne 
organizacije; pranje novca; kršenje zakona od strane sudije, javnog tužioca i 
njegovog zamenika; ugrožavanje bezbednosti vazdušnog saobraćaja; ubistvo na mah; 
silovanje; obljuba nad nemoćnim licem; obljuba zloupotrebom položaja; otmica; 
trgovina maloletnim licima radi usvojenja; nasilničko ponašanje na sportskoj 
priredbi i javnom skupu; primanje mita; zloupotreba položaja odgovornog lica 
(član 234. stav 3. Кrivičnog zakonika); i 
krivična dela za koja je posebnim zakonom utvrđena nadležnost višeg suda; 
zloupotreba u javnim nabavkama (član 234a stav 3. Кrivičnog zakonika);
3. sudi u krivičnom postupku prema maloletnim 
učiniocima krivičnih dela;
4. odlučuje o molbi za prestanak mere bezbednosti ili 
pravne posledice osude za krivična dela iz svoje nadležnosti;
5. odlučuje o zahtevima za rehabilitaciju;
6. odlučuje o zabrani rasturanja štampe i širenja 
informacija sredstvima javnog informisanja;
7. sudi u građanskopravnim sporovima kad vrednost 
predmeta spora omogućuje izjavljivanje revizije; u sporovima o autorskim i srodnim 
pravima i zaštiti i upotrebi pronalazaka, industrijskog dizajna, modela, 
uzoraka, žigova, oznaka geografskog porekla, topografije integrisanih kola, 
odnosno topografije poluprovodničkih proizvoda i oplemenjivača biljnih sorti ako 
nije nadležan drugi sud; u sporovima o osporavanju ili utvrđivanju očinstva i 
materinstva; u sporovima za zaštitu od diskriminacije i zlostavljanja na radu; u 
sporovima o objavljivanju ispravke informacije i odgovora na informaciju zbog 
povrede zabrane govora mržnje, zaštite prava na privatni život, odnosno prava na 
lični zapis, propuštanja objavljivanja informacije i naknade štete u vezi sa 
objavljivanjem informacije;
8. sudi u sporovima povodom štrajka; povodom 
kolektivnih ugovora ako spor nije rešen pred arbitražom; povodom obaveznog 
socijalnog osiguranja ako nije nadležan drugi sud; povodom matične evidencije; 
povodom izbora i razrešenja organa pravnih lica ako nije nadležan drugi sud;
Viši sud u drugom stepenu odlučuje o žalbama na odluke 
osnovnih sudova:
1. o merama za obezbeđenje prisustva okrivljenog;
2. za krivična dela za koje je propisana novčana kazna 
i kazna zatvora do pet godina;
3. na rešenja u građanskopravnim sporovima; na 
presude u sporovima male vrednosti; u 
izvršnim postupcima i postupcima obezbeđenja; 
u vanparničnim postupcima.
Viši sud vodi postupak za izručenje okrivljenih i 
osuđenih lica, pruža međunarodnu pravnu pomoć u postupcima za krivična dela iz 
svoje nadležnosti, izvršava krivičnu presudu inostranog suda, odlučuje o 
priznanju i izvršenju stranih sudskih i arbitražnih odluka ako nije nadležan drugi 
sud, odlučuje o sukobu nadležnosti osnovnih sudova sa svog područja, obezbeđuje 
i pruža pomoć i podršku svedocima i oštećenima i vrši druge poslove određene 
zakonom.
Zakonom se može predvideti da u određenim vrstama 
pravnih stvari postupa samo određeni viši sud.
*Službeni glasnik RS, broj 101/2013
**Službeni glasnik RS, broj 106/2015
3. Nadležnost apelacionog suda 
Član 24.
Apelacioni sud odlučuje o žalbama: 
1. na odluke viših sudova; 
2. na odluke osnovnih sudova u krivičnom postupku, ako za odlučivanje o žalbi 
nije nadležan viši sud; 
3. na presude osnovnih sudova u građanskopravnim sporovima, ako za odlučivanje 
o žalbi nije nadležan viši sud. 
Apelacioni sud odlučuje o sukobu nadležnosti nižih sudova sa svog područja 
ako za odlučivanje nije nadležan viši sud, o prenošenju nadležnosti osnovnih i 
viših sudova kad su sprečeni ili ne mogu da postupaju u nekoj pravnoj stvari i 
vrši druge poslove određene zakonom. 
Apelacioni sudovi održavaju zajedničke sednice i 
obaveštavaju Vrhovni kasacioni sud o spornim pitanjima od značaja za 
funkcionisanje sudova u Republici Srbiji i ujednačavanje sudske prakse.
*Službeni glasnik RS, broj 101/2013
4. Nadležnost privrednog suda 
Član 25.
Privredni sud u prvom stepenu sudi:
1. u sporovima između domaćih i stranih privrednih 
društava, preduzeća, zadruga i preduzetnika i njihovih asocijacija (privredni 
subjekti), u sporovima koji nastanu između privrednih subjekata i drugih pravnih 
lica u obavljanju delatnosti privrednih subjekata, kao i kad je u navedenim 
sporovima jedna od stranaka fizičko lice ako je sa strankom u odnosu 
materijalnog suparničarstva;
2. u sporovima o autorskim i srodnim pravima i zaštiti 
i upotrebi pronalazaka, industrijskog dizajna, modela, uzoraka, žigova, oznaka 
geografskog porekla, topografije integrisanih kola, odnosno topografije 
poluprovodničkih proizvoda i oplemenjivača biljnih sorti koji nastanu između 
subjekata iz tačke 1. ovog stava; u sporovima povodom izvršenja i obezbeđenja iz 
nadležnosti privrednih sudova, a u sporovima povodom odluka izabranih sudova 
samo kad su donete u sporovima iz tačke 1. ovog stava;
3. u sporovima koji proizlaze iz primene Zakona o 
privrednim društvima ili primene drugih propisa o organizaciji i statusu 
privrednih subjekata, kao i u sporovima o primeni propisa o privatizaciji i 
hartijama od vrednosti;
4. u sporovima o stranim ulaganjima; o brodovima i 
vazduhoplovima, plovidbi na moru i unutrašnjim vodama i sporovima u kojima se 
primenjuju plovidbeno i vazduhoplovno pravo, izuzev sporova o prevozu putnika; o 
zaštiti firme; povodom upisa u sudski registar; povodom reorganizacije, sudske i 
dobrovoljne likvidacije i stečaja osim sporova za utvrđenje postojanja zasnivanja i 
prestanka radnog odnosa koji su pokrenuti pre otvaranja stečaja.
Privredni sud u prvom stepenu vodi postupak za 
upis u sudski registar pravnih lica i drugih subjekata, ako za to nije nadležan 
drugi organ; vodi postupak stečaja i reorganizacije; određuje i sprovodi 
izvršenje na osnovu izvršnih i 
verodostojnih isprava kada se odnose na lica iz stava 1. tačka 1. ovog člana, 
određuje i sprovodi izvršenje i obezbeđenje odluka privrednih sudova, a odluka 
izabranih sudova samo kad su donete u sporovima iz stava 1. tačka 1. ovog člana; 
odlučuje o priznanju i izvršenju stranih sudskih i arbitražnih odluka donetih u 
sporovima iz stava 1. tačka 1. ovog člana; određuje i sprovodi izvršenje i 
obezbeđenje na brodovima i vazduhoplovima; vodi vanparnične postupke koji 
proizlaze iz primene Zakona o privrednim društvima.
Privredni sud u prvom stepenu odlučuje o privrednim 
prestupima i s tim u vezi o prestanku zaštitne mere ili pravne posledice osude.
Privredni sud pruža međunarodnu pravnu pomoć za pitanja 
iz svoje nadležnosti i vrši i druge poslove određene zakonom.
Zakonom se može predvideti da u određenim vrstama 
pravnih stvari postupa samo određeni privredni sud.
*Službeni glasnik RS, broj 101/2013
**Službeni glasnik RS, broj 106/2015
5. Nadležnost Privrednog apelacionog suda 
Član 26.
Privredni apelacioni sud odlučuje o žalbama na odluke privrednih sudova i 
drugih organa, u skladu sa zakonom. 
Privredni apelacioni sud odlučuje o sukobu nadležnosti i o prenošenju 
nadležnosti privrednih sudova, utvrđuje pravne stavove radi jedinstvene primene 
zakona iz nadležnosti privrednih sudova i vrši druge poslove određene zakonom. 

6. Nadležnost prekršajnog suda 
Član 27.
Prekršajni sud u prvom stepenu sudi u prekršajnim 
postupcima ako nije nadležan organ uprave, pruža međunarodnu pravnu pomoć u 
okviru svoje nadležnosti i vrši druge poslove određene zakonom.
*Službeni glasnik RS, broj 101/2013
7. Nadležnost Prekršajnog apelacionog suda
*Službeni glasnik RS, broj 101/2013
Član 28.
Prekršajni apelacioni sud odlučuje o žalbama na odluke 
prekršajnih sudova, o žalbama na odluke koje u prekršajnom postupku donose 
organi uprave, o sukobu i prenošenju mesne nadležnosti prekršajnih sudova i vrši 
druge poslove određene zakonom.
*Službeni glasnik RS, broj 101/2013
8. Nadležnost Upravnog suda 
Član 29.
Upravni sud sudi u upravnim sporovima. 
Upravni sud pruža međunarodnu pravnu pomoć u okviru 
svoje nadležnosti i vrši i druge poslove određene zakonom.
*Službeni glasnik RS, broj 101/2013
9. Nadležnost Vrhovnog kasacionog suda
Nadležnost u suđenju 
Član 30.
Vrhovni kasacioni sud odlučuje o vanrednim pravnim sredstvima izjavljenim na 
odluke sudova Republike Srbije i u drugim stvarima određenim zakonom. 

Vrhovni kasacioni sud odlučuje o sukobu nadležnosti između sudova, ako za 
odlučivanje nije nadležan drugi sud, kao i o prenošenju nadležnosti sudova radi 
lakšeg vođenja postupka ili drugih važnih razloga. 
Nadležnost izvan suđenja 
Član 31.
Vrhovni kasacioni sud obezbeđuje jedinstvenu sudsku primenu prava i jednakost 
stranaka u sudskim postupcima; razmatra primenu zakona i drugih propisa i rad 
sudova; imenuje sudije Ustavnog suda, daje mišljenje o kandidatu za predsednika 
Vrhovnog kasacionog suda i vrši druge nadležnosti određene zakonom.
*Službeni glasnik RS, broj 101/2013
Sastav veća 
Član 32.
Ako zakonom nije drukčije određeno, Vrhovni kasacioni sud o pravnim 
sredstvima odlučuje u veću od pet sudija.
*Službeni glasnik RS, broj 101/2013
Objavljivanje odluka Vrhovnog kasacionog suda 
Član 33.
Odluke Vrhovnog kasacionog suda bitne za praksu sudova
objavljuju se u 
posebnoj zbirci. 
Sve odluke Vrhovnog kasacionog suda iz člana 30. stav 1. ovog zakona 
objavljuju se na veb-stranici Vrhovnog kasacionog suda. 
*Službeni glasnik RS, broj 101/2013
Glava četvrta 
UNUTRAŠNJE UREĐENJE SUDA 
I. GODIŠNJI RASPORED POSLOVA 
Član 34.
Pošto pribavi mišljenje sudija, predsednik suda pismeno utvrđuje raspored 
poslova za narednu godinu i saopštava ga na sednici svih sudija do 1. decembra. 
Godišnji raspored poslova sudija utvrđuje se prema pravnoj oblasti u kojoj sudija 
postupa. 
Na godišnji raspored poslova sudija može izjaviti prigovor u roku od tri dana 
od dana saopštavanja na sednici svih sudija. 
O prigovoru sudije odlučuje predsednik neposredno višeg suda u roku od osam 
dana od dana podnošenja prigovora. 
O prigovoru sudije na godišnji raspored poslova u Vrhovnom kasacionom sudu, 
odlučuje Opšta sednica.
II. SUDSКO ODELJENJE I SEDNICA SVIH SUDIJA 
1. Sudsko odeljenje 
Obrazovanje i rukovođenje 
Član 35.
Sudska odeljenja postoje u sudovima u kojima više veća ili sudija pojedinaca 
postupa u istoj pravnoj oblasti. 
Sudskim odeljenjem rukovodi predsednik odeljenja, koga po pribavljenom mišljenju 
sudija odeljenja postavlja predsednik suda.
Delokrug 
Član 36.
Na sednici sudskog odeljenja razmatra se rad odeljenja, pravna pitanja, načini 
poboljšanja rada i stručnosti sudija, sudijskih pomoćnika i sudijskih pripravnika 
i druga pitanja od značaja za odeljenje. 
Odeljenja apelacionog suda, Privrednog apelacionog suda i 
Prekršajnog 
apelacionog suda razmatraju i pitanja važna za rad područnih sudova.
*Službeni glasnik RS, broj 101/2013
Sazivanje sednice i rukovođenje sednicom 
Član 37.
Sednicu sudskog odeljenja mogu sazvati predsednik odeljenja ili predsednik suda. 

Sednica sudskog odeljenja saziva se i na zahtev jedne 
trećine sudija tog odeljenja.
Predsednik suda uvek može da učestvuje u radu i odlučivanju sednice odeljenja.
*Službeni glasnik RS, broj 101/2013
2. Odeljenje sudske prakse 
Član 38.
Odeljenje sudske prakse postoji u sudu s većim brojem sudija, u skladu sa 
Sudskim poslovnikom. 
Odeljenje sudske prakse prati i proučava praksu sudova i međunarodnih sudskih 
organa i obaveštava sudije, sudijske pomoćnike i sudijske pripravnike o pravnim 
shvatanjima sudova. 
Odeljenjem sudske prakse rukovodi sudija koga određuje predsednik suda.
3. Posebna odeljenja u višim, apelacionim, prekršajnim 
sudovima i Prekršajnom apelacionom sudu
*Službeni glasnik RS, broj 101/2013
Član 39.
U višim i apelacionim sudovima postoje odeljenja za krivične postupke protiv 
maloletnika i za radne sporove. 
U pojedinim višim i apelacionim sudovima mogu se obrazovati odeljenja za 
krivična dela protiv Vojske Srbije, za krivična dela organizovanog kriminala, 
ratnih zločina i visokotehnološkog kriminala, u skladu sa zakonom. 

U prekršajnim sudovima i Prekršajnom apelacionom sudu mogu se obrazovati 
odeljenja za vođenje prekršajnog postupka za prekršaje iz oblasti javnih prihoda, 
carinskog, spoljnotrgovinskog i deviznog poslovanja, u skladu sa Sudskim 
poslovnikom.
*Službeni glasnik RS, broj 101/2013
4. Zajednička sednica odeljenja 
Član 40.
Zajednička sednica odeljenja saziva se kad je za razmatranje pravnog pitanja 
potrebna saradnja najmanje dva odeljenja. 
Zajedničku sednicu sazivaju zajedno predsednici odeljenja ili predsednik suda, 
a njome rukovodi predsednik suda ili predsednik odeljenja u čijem je delokrugu 
pitanje koje se razmatra.
5. Sednica svih sudija 
Član 41.
Na sednici svih sudija razmatraju se izveštaji o radu suda i sudija, odlučuje 
o pokretanju postupka za ocenu ustavnosti zakona i zakonitosti propisa i drugih 
opštih akata, razmatra primena propisa kojima se uređuju pitanja iz delokruga 
sudova, daje mišljenje o kandidatima za sudije i sudije porotnike i odlučuje o 
drugim pitanjima važnim za ceo sud. 
Sednicom svih sudija rukovodi predsednik suda, a saziva je po potrebi, 
odnosno na zahtev sudskog odeljenja ili najmanje trećine svih sudija.
III. UNUTRAŠNJE UREĐENJE VRHOVNOG КASACIONOG SUDA 
1. Odeljenja u Vrhovnom kasacionom sudu 
Član 42.
Vrhovni kasacioni sud može imati odeljenja u skladu sa Poslovnikom o uređenju i 
radu Vrhovnog kasacionog suda. 
2. Sednica odeljenja Vrhovnog kasacionog suda 
Član 43.
Sednica odeljenja Vrhovnog kasacionog suda razmatra pitanja iz delokruga sudskih 
odeljenja. 
Sednica odeljenja saziva se i ako između pojedinih veća nastane nesaglasnost u 
primeni propisa ili ako jedno veće odstupi od pravnog shvatanja prihvaćenog u 
svojoj praksi ili od pravnog shvatanja koje su prihvatila sva veća. 

Pravno shvatanje usvojeno na sednici odeljenja obavezuje sva veća u sastavu 
odeljenja. 
3. Opšta sednica Vrhovnog kasacionog suda
Delokrug 
Član 44.
Opšta sednica Vrhovnog kasacionog suda razmatra primenu zakona i drugih 
propisa i rad sudova; imenuje sudije Ustavnog suda; daje mišljenje o kandidatu za 
predsednika Vrhovnog kasacionog suda; donosi Poslovnik o uređenju i radu Vrhovnog 
kasacionog suda i vrši druge poslove određene zakonom i Poslovnikom o uređenju i 
radu Vrhovnog kasacionog suda. 
Opšta sednica razmatra i ostala pitanja iz delokruga sednice svih sudija.
*Službeni glasnik RS, broj 101/2013
Usvajanje načelnih pravnih stavova 
Član 45.
Brisan je (vidi član 18. Zakona - 101/2013-8)
Sastav i odlučivanje 
Član 46.
Opštu sednicu čine predsednik i sudije Vrhovnog kasacionog suda. 

Za punovažno odlučivanje na Opštoj sednici potrebno je učešće većine sudija od 
ukupnog broja sudija. 
Odluke se donose većinom glasova prisutnih sudija Vrhovnog kasacionog suda.
Sazivanje sednice i rukovođenje sednicom 
Član 47.
Opštu sednicu saziva predsednik suda, po potrebi, odnosno na zahtev sudskog 
odeljenja ili najmanje trećine svih sudija. 
Opštom sednicom rukovodi predsednik Vrhovnog kasacionog suda.
4. Sekretarijat 
Delokrug 
Član 48.
Vrhovni kasacioni sud ima Sekretarijat. 
Sekretarijat pomaže predsedniku suda u sudskoj upravi, obavlja administrativne 
poslove za Opštu sednicu i vrši druge poslove koji su mu Poslovnikom o uređenju i 
radu Vrhovnog kasacionog suda stavljeni u delokrug.
Sekretar 
Član 49.
Sekretarijatom rukovodi sekretar suda, koga na predlog predsednika suda 
postavlja Opšta sednica. 
Sekretar Vrhovnog kasacionog suda ima status državnog službenika na položaju. 

Sekretar Vrhovnog kasacionog suda mora da ispunjava uslove za sudiju 
apelacionog suda.
5. Poslovnik Vrhovnog kasacionog suda 
Član 50.
Vrhovni kasacioni sud ima poslovnik kojim se detaljnije propisuje unutrašnje 
uređenje i rad suda. 
Poslovnik o uređenju i radu Vrhovnog kasacionog suda objavljuje se u „Službenom 
glasniku Republike Srbije”.
IV. SUDSКA UPRAVA 
Poslovi koji čine sudsku upravu 
Član 51.
Sudsku upravu čine poslovi koji služe vršenju sudske vlasti, pre svega: 
uređivanje unutrašnjeg poslovanja u sudu; pozivanje i raspoređivanje sudija 
porotnika; poslovi vezani za stalne sudske veštake i tumače; razmatranje pritužbi 
i predstavki; vođenje statistika i izrada izveštaja; izvršenje krivičnih i 
prekršajnih sankcija; finansijsko i materijalno poslovanje suda i overa isprava 
namenjenih upotrebi u inostranstvu. 
U sudskoj upravi viših sudova, kao i drugih sudova 
koje odredi Visoki savet sudstva, može se organizovati služba za pružanje podrške 
i pomoći svedocima i oštećenima.
Sudska uprava detaljnije se uređuje Sudskim poslovnikom.
*Službeni glasnik RS, broj 101/2013
Prava i obaveze predsednika suda 
Član 52.
Predsednik suda predstavlja sud, rukovodi sudskom upravom i odgovoran je za 
pravilan i blagovremen rad suda. 
Predsednik suda obezbeđuje zakonitost, red i tačnost u sudu, nalaže otklanjanje 
nepravilnosti i sprečava odugovlačenje u radu, određuje branioce po službenoj 
dužnosti po azbučnom redu sa liste advokata koje dostavlja advokatska komora, 
stara se o održavanju nezavisnosti sudija i ugledu suda i vrši druge poslove 
određene zakonom i Sudskim poslovnikom. 
Sud ima jednog ili više zamenika predsednika suda, koji zamenjuje predsednika 
suda u slučaju sprečenosti ili odsutnosti. 
Кada sud ima više od jednog zamenika predsednika suda, predsednik suda 
određuje jednog zamenika koji ga zamenjuje.
Poveravanje sudske uprave drugima 
Član 53.
Pojedine poslove sudske uprave predsednik suda može 
poveriti zameniku predsednika suda, predsednicima odeljenja i upravitelju suda.
Predsednik suda ne može poveriti odlučivanje o pravima sudija na osnovu rada, 
utvrđivanje godišnjeg rasporeda poslova, odlučivanje o radnim odnosima sudskog 
osoblja u slučaju kada je to zakonom određeno, kao i o udaljenju sudije i sudije 
porotnika sa dužnosti.
*Službeni glasnik RS, broj 101/2013
Ovlašćenja predsednika neposredno višeg suda 
Član 54.
Predsednik neposredno višeg suda ima pravo da nadzire sudsku upravu nižeg 
suda, kao i da pri nečinjenju predsednika nižeg suda donese akte iz njegovog 
delokruga. 
Predsednik neposredno višeg suda može tražiti od nižeg suda obaveštenja o 
primeni propisa, toku postupka, kao i sve podatke o radu. 
Predsednik neposredno višeg suda može naložiti neposredan uvid u rad nižeg 
suda, o čemu se sačinjava pismeni izveštaj.
Postupak po pritužbi 
Član 55.
Кad stranka ili drugi učesnik u postupku podnesu 
pritužbu, predsednik suda dužan je da je razmotri, da je dostavi na izjašnjenje 
sudiji na koga se odnosi i da o njenoj osnovanosti i preduzetim merama obavesti 
podnosioca pritužbe, kao i predsednika neposredno višeg suda, u roku od 15 dana 
od dana prijema pritužbe.
Predsednik suda može da odbaci pritužbu, u potpunosti 
ili u određenom delu, ako utvrdi da podnosilac zloupotrebljava pravo na pritužbu.
Smatraće se da podnosilac pritužbe zloupotrebljava 
pravo na pritužbu ako pritužba ima uvredljivu sadržinu ili ako podnese pritužbu 
iste ili slične sadržine o kojoj je prethodno odlučeno.
Ako je pritužba nerazumljiva, predsednik suda će 
naložiti podnosiocu da je uredi u roku od osam dana od dana prijema naloga, a 
ako podnosilac to ne učini, odbaciće pritužbu.
Ako je pritužba podneta preko ministarstva nadležnog 
za pravosuđe, neposredno višeg suda ili Visokog saveta sudstva, o osnovanosti 
pritužbe i preduzetim merama obaveštava se i organ preko kojeg je pritužba 
podneta.
*Službeni glasnik RS, broj 101/2013
Upravitelj suda
*Službeni glasnik RS, broj 101/2013
Član 55a
Sud republičkog ranga, apelacioni sud i sud sa 30 i 
više sudija ima upravitelja suda.
Ako se u jednom mestu nalazi sedište više sudova koji 
ne ispunjavaju uslove iz stava 1. ovog člana, ti sudovi imaju zajedničkog 
upravitelja suda koji se raspoređuje u sud opšte nadležnosti najvišeg stepena u 
tom mestu.
Izuzetno od stava 1. ovog člana, ako se više sudova 
nalazi u istoj zgradi, mogu imati zajedničkog upravitelja suda koji se određuje u 
skladu sa dogovorom predsednika tih sudova.
Predsednik suda poverava upravitelju suda obavljanje 
materijalno-finansijskih i organizaciono-tehničkih poslova.
Poslovi upravitelja suda se detaljnije uređuju Sudskim 
poslovnikom.
Upravitelj suda za poslove koji su mu povereni odgovara 
predsedniku suda.
*Službeni glasnik RS, broj 101/2013
Sekretar suda 
Član 56.
Sud ima sekretara suda.
Sekretar suda pomaže predsedniku suda u poslovima 
sudske uprave, u skladu sa Sudskim poslovnikom.
Ako sud nema upravitelja suda, organizaciono-tehničke 
poslove predsednik suda može poveriti sekretaru suda.
*Službeni glasnik RS, broj 101/2013
Glava peta 
SUDSКO OSOBLJE 
1. Sastav i broj sudskog osoblja 
Član 57.
Sudsko osoblje čine sudijski pomoćnici, sudijski pripravnici i državni 
službenici i nameštenici zaposleni na administrativnim, tehničkim, 
računovodstvenim, informacionim i ostalim pratećim poslovima značajnim sa sudsku 
vlast. 
Broj sudskog osoblja određuje predsednik suda, aktom o unutrašnjem uređenju i 
sistematizaciji radnih mesta u sudu, u skladu sa kadrovskim planom. 

Merila za određivanje broja sudskog osoblja utvrđuje ministar nadležan za 
poslove pravosuđa. 
2. Sudijski pomoćnik 
Poslovi sudijskog pomoćnika 
Član 58.
Sudijski pomoćnik pomaže sudiji, izrađuje nacrte sudskih odluka, proučava 
pravna pitanja, sudsku praksu i pravnu literaturu, izrađuje nacrte pravnih 
shvatanja, usvojena pravna shvatanja priprema za objavljivanje i samostalno ili uz 
nadzor i uputstva sudije vrši poslove određene zakonom i Sudskim poslovnikom.
Postupak prijema sudijskih pomoćnika bliže se uređuje 
aktom ministra nadležnog za pravosuđe.
*Službeni glasnik RS, broj 101/2013
Zvanja sudijskih pomoćnika 
Član 59.
Sudijski pomoćnici stiču sledeća zvanja: sudijski saradnik, viši sudijski 
saradnik i sudski savetnik. 
Zvanje sudijskog saradnika može steći lice koje ima položeni pravosudni ispit, 
a zvanje višeg sudijskog saradnika lice koje posle položenog pravosudnog ispita 
ima najmanje dve godine radnog iskustva u pravnoj struci. 
Zvanje sudskog savetnika može steći onaj ko ispunjava uslove za sudiju višeg 
suda.
Sudski savetnik 
Član 60.
Sudski savetnik vrši stručne poslove značajne za sudsko odeljenje ili ceo sud. 

Zvanje sudskog savetnika postoji u sudovima republičkog 
ranga i apelacionim sudovima.
U Vrhovnom kasacionom sudu postoji zvanje savetnika Vrhovnog kasacionog suda, 
koje se stiče u skladu sa Poslovnikom o uređenju i radu Vrhovnog kasacionog suda.
*Službeni glasnik RS, broj 101/2013
3. Ocenjivanje rada sudijskog pomoćnika 
Vreme ocenjivanja 
Član 61.
Rad sudijskog pomoćnika ocenjuje se jednom godišnje. 
Rad sudijskog pomoćnika koji je u toku kalendarske godine radio kraće od šest 
meseci ne ocenjuje se za tu godinu.
Nadležnost za ocenjivanje 
Član 62.
Rad sudijskog pomoćnika ocenjuje predsednik suda, po pribavljenom mišljenju 
sednice odeljenja u koje je sudijski pomoćnik raspoređen. 
Кad sudijski pomoćnik nije raspoređen u odeljenje suda, mišljenje se pribavlja od 
sudije ili veća s kojim sudijski pomoćnik radi.
Ocene 
Član 63.
Pri ocenjivanju vrednuju se obim i kvalitet posla, savesnost, preduzimljivost
. 
Ocenjivanje rada sudijskih pomoćnika vrši se na osnovu objektivnih i 
jedinstvenih kriterijuma i merila. 
Ocene su: „ne zadovoljava”, „zadovoljava”, „dobar”, „ističe se” i „naročito se 
ističe”. 
Viši sudijski saradnik čiji je rad najmanje dve godine uzastopno ocenjen sa 
„naročito se ističe” može steći zvanje sudskog savetnika i ako ne ispunjava uslove 
za sudiju višeg suda.
Кriterijumi, merila i postupak za ocenjivanje rada 
sudijskih pomoćnika uređuju se aktom Visokog saveta sudstva.
*Službeni glasnik RS, broj 106/2015
**Službeni glasnik RS, broj 65/2018 (Odluka 
US)
Rešenje o oceni 
Član 64.
Predsednik suda donosi rešenje o oceni sudijskog pomoćnika. 
Na rešenje o oceni sudijski pomoćnik ima pravo da uloži prigovor radnom telu 
Visokog saveta sudstva, u roku od 15 dana od dana prijema rešenja o oceni. 

4. Sudijski pripravnik 
Prijem sudijskog pripravnika 
Član 65.
Za sudijskog pripravnika prima se lice koje je završilo pravni fakultet i 
ispunjava opšte uslove za rad u državnim organima. 
Sudijski pripravnik prima se u osnovni, viši, privredni i prekršajni sud. 

Brisan je raniji stav 3. (vidi član 26. Zakona - 101/2013-8)
Broj sudijskih pripravnika određuje se posebno za 
svaki sud, aktom ministra nadležnog za pravosuđe.
Pri prijemu sudijskih pripravnika naročito se vodi računa o nacionalnom 
sastavu stanovništva, odgovarajućoj zastupljenosti pripadnika nacionalnih manjina 
i poznavanju stručne pravne terminologije na jeziku nacionalne manjine, koji je u 
službenoj upotrebi u sudu.
Postupak prijema sudijskih pripravnika bliže se 
uređuje aktom ministra nadležnog za pravosuđe.
*Službeni glasnik RS, broj 101/2013
**Službeni glasnik RS, broj 106/2015
Radni odnos sudijskog pripravnika 
Član 66.
Sudijski pripravnik prima se u radni odnos na tri godine. 
Sudijski pripravnik koji je na pravosudnom ispitu ocenjen sa „položio sa 
odlikom” prima se u radni odnos na neodređeno vreme, u zvanju sudijskog 
saradnika.
Volonter 
Član 67.
Diplomirani pravnik može biti primljen na obuku u sud radi sticanja radnog 
iskustva i uslova za polaganje pravosudnog ispita bez zasnivanja radnog odnosa 
(volonter).
5. Obuka 
Član 68.
Program obuke sudijskih pripravnika i sudijskih pomoćnika propisuje 
institucija nadležna za obuku u pravosuđu, uz saglasnost Visokog saveta sudstva. 

Sudijski pripravnik i sudijski pomoćnik može određeno vreme biti upućen na 
obuku u drugi sud, državni organ ili organ jedinice lokalne samouprave.
6. Ostala pravila o sudskom osoblju 
Član 69.
Sudsko osoblje dužno je da savesno i nepristrasno vrši svoje poslove i čuva 
ugled suda. 
Na zasnivanje radnog odnosa i na prava, obaveze, stručno usavršavanje, 
ocenjivanje i odgovornosti sudskog osoblja primenjuju se propisi koji uređuju radne 
odnose državnih službenika i nameštenika, ako ovim zakonom nije drukčije 
određeno.
Glava šesta 
PRAVOSUDNA UPRAVA 
Poslovi koji čine pravosudnu upravu 
Član 70.
Pravosudna uprava se stara o sprovođenju zakona i drugih propisa u vezi sa 
uređenjem i radom sudova. 
Poslove pravosudne uprave vrše Visoki savet sudstva i ministarstvo nadležno 
za pravosuđe. 
Poslovi pravosudne uprave koje vrši Visoki savet 
sudstva su: donošenje uputstva za sastavljanje izveštaja o radu sudova; utvrđivanje 
opštih smernica za unutrašnje uređenje sudova; vođenje ličnih listova sudija, 
sudija porotnika i sudskog osoblja; predlaganje dela budžeta za rad sudova za 
tekuće rashode, osim rashoda za sudsko osoblje i održavanje opreme i objekata, kao 
i raspodelu ovih sredstava; vršenje nadzora nad namenskim korišćenjem budžetskih 
sredstava i vršenje nadzora nad finansijskim i materijalnim poslovanjem sudova.
Poslovi pravosudne uprave koje vrši ministarstvo 
nadležno za pravosuđe su: praćenje rada sudova; prikupljanje statističkih i drugih 
podataka o radu sudova; davanje saglasnosti na pravilnik o unutrašnjoj 
organizaciji i sistematizaciji radnih mesta u sudu; nadzor nad postupanjem u 
predmetima u propisanim rokovima i postupanjem po pritužbama i predstavkama; 
predlaganje dela budžeta za rashode za sudsko osoblje i za održavanje opreme i 
objekata, kao i raspodela ovih sredstava; predlaganje dela budžeta za investicije, 
projekte i druge programe za rad pravosudnih organa; staranje o smeštajnim 
uslovima, opremanju i obezbeđenju sudova; nadzor nad finansijskim i materijalnim 
poslovanjem sudova i Visokog saveta sudstva; uređenje i razvoj pravosudnog 
informacionog sistema; razvoj i sprovođenje kapitalnih projekata i drugih 
programa za pravosudne organe; postavljanje i razrešenje sudskih veštaka i tumača.
Кapitalne rashode iz stava 4. ovog člana izvršava ministarstvo nadležno za 
pravosuđe, odnosno pravosudni organ uz saglasnost ministarstva nadležnog za 
pravosuđe.
*Službeni glasnik RS, broj 101/2013
Zabrana uticaja na samostalnost i nezavisnost suda i sudija 
Član 71.
Ništav je svaki pojedinačni akt pravosudne uprave, kojim se dira u 
samostalnost i nezavisnost suda i sudija. 
Ništavost akta iz stava 1. ovog člana utvrđuje Upravni sud.
Lični list 
Član 72.
Visoki savet sudstva vodi lični list za svakog sudiju, sudiju porotnika i 
zaposlenog u sudu. 
Podatke koje lični list sadrži Visokom savetu sudstva prosleđuje predsednik 
suda i odgovoran je za njihovu tačnost, kao i lice na koje se podaci odnose ako 
ih je ono saopštilo. 
Podaci koje sadrži lični list jesu službena tajna i mogu da se obrađuju i 
koriste samo u svrhu primene ovog zakona i zakona kojim se uređuje položaj 
sudija, u skladu sa propisima kojima se uređuje zaštita podataka o ličnosti.
Sadržina ličnog lista 
Član 73.
Lični list sudije sadrži ime i prezime, ime roditelja, mesto, dan, mesec i 
godinu rođenja, podatke o prebivalištu, završenom pravnom fakultetu, uspehu na 
studijama, pripravničkoj praksi, pravosudnom ispitu, kretanju u službi, datumu 
navršenja radnog veka, ocenama rada, upućivanju na rad u drugi sud, udaljavanju sa 
dužnosti, disciplinskim merama, vođenim krivičnim postupcima, prestanku 
dužnosti, objavljenim stručnim i naučnim radovima, znanju stranih jezika, 
imovinskom stanju, stambenim prilikama i druge podatke vezane za rad i položaj 
sudije. 
Lični list sudije porotnika i zaposlenog sadrži ime i prezime, podatke o 
rođenju, prebivalištu, završenoj školi, zvanju ili zanimanju, ocenama rada, kretanju 
u službi i znanju stranih jezika
. 
Organi koji imaju podatke koji se upisuju u lični list dužni su da ih dostave 
Visokom savetu sudstva. 
Sudija ima pravo uvida u svoj lični list i pravo 
prigovora Visokom savetu sudstva na njegovu sadržinu.
Bližu sadržinu i obrazac ličnih listova iz st. 1. i 2. ovog člana propisuje 
Visoki savet sudstva.
*Službeni glasnik RS, broj 101/2013
Sudski poslovnik 
Član 74.
Sudskim poslovnikom propisuju se unutrašnje uređenje i 
rad suda, a naročito: uređenje i rad odeljenja i ostalih unutrašnjih jedinica suda; 
rad zajedničke sednice odeljenja i sednice svih sudija; obaveštavanje javnosti o 
radu sudova; vođenje postupka i dostavljanje odluka na jezicima nacionalnih manjina; 
pružanje pravne pomoći i održavanje sudskih dana; pružanje međunarodne pravne 
pomoći; evidentiranje, pozivanje i raspoređivanje sudija porotnika; pripravnička 
praksa; postupanje sudskog osoblja sa strankama; vođenje upisnika i pomoćnih knjiga; 
postupanje sa spisima; postupanje po predstavkama i pritužbama; vođenje statistika 
i izrada izveštaja o radu; naplata novčanih kazni, troškova krivičnog postupka i 
oduzete imovinske koristi; postupanje sa sudskim depozitima; uvođenje zajedničkih 
službi u mestima s više sudova i drugih pravosudnih organa; odevanje sudija, 
sudskog osoblja, stranaka, drugih učesnika u sudskom postupku i svih koji svoje 
poslove obavljaju u sudu, kao i druga pitanja uređenja i rada suda, za koja je 
zakonom određeno da se uređuju Sudskim poslovnikom.
Sudski poslovnik donosi ministar nadležan za pravosuđe, uz prethodno 
pribavljeno mišljenje predsednika Vrhovnog kasacionog suda.
*Službeni glasnik RS, broj 101/2013
Nadzor nad primenom Sudskog poslovnika 
Član 75.
Primenu Sudskog poslovnika nadzire ministarstvo nadležno za pravosuđe. 

Lice koje vrši nadzor može biti samo ono koje ispunjava uslove za izbor sudije 
suda čiji rad nadzire.
Posledice nadzora 
Član 76.
Posle nadzora sačinjava se zapisnik koji se dostavlja predsedniku suda u kome 
je vršen nadzor, predsedniku neposredno višeg suda, predsedniku Vrhovnog 
kasacionog suda i ministru nadležnom za pravosuđe. 
Predsednik neposredno višeg suda dužan je da obavesti predsednika Vrhovnog 
kasacionog suda i ministra nadležnog za pravosuđe o merama preduzetim da se 
uočeni nedostaci otklone, rokovima za otklanjanje nedostataka, kao i razlozima 
zbog kojih su nedostaci i propusti nastali. 
Rok za obaveštavanje određuje se Sudskim poslovnikom.
Glava sedma 
OBEZBEĐENJE SUDA 
Pravosudna straža 
Član 77.
Pravosudna straža je naoružana i uniformisana služba koja se stara o 
sigurnosti ljudi i imovine, redu i miru i nesmetanom sprovođenju službenih radnji u 
zgradi pravosudnog organa.
Ovlašćenja pravosudne straže 
Član 78.
Pravosudni stražar ovlašćen je da utvrdi identitet i razloge dolaska lica u 
zgradu pravosudnog organa; po potrebi pretrese lice i stvari i zabrani ulazak u 
zgradu sa oružjem, opasnim oruđem, pod dejstvom alkohola ili drugih omamljivih 
sredstava; udalji iz zgrade lice koje ometa red i mir, lica koja nisu prikladno 
odevena i to na način kojim se čuva ugled i dostojanstvo suda, kao i da drugim 
radnjama štiti lica i imovinu u sudu. 
Pravosudni stražar ovlašćen je da upotrebi fizičku silu i gumenu palicu, a 
vatreno oružje – samo ako drukčije ne može da zaštiti ljudski život ili odbije 
napad na zgradu pravosudnog organa.
Uređenje pravosudne straže 
Član 79.
Uređenje pravosudne straže, uniformu njenih pripadnika, naoružanje i službenu 
legitimaciju detaljnije propisuje ministar nadležan za pravosuđe.
Pomoć pravosudnoj straži i obezbeđenje 
Član 80. 
Na zahtev rukovodioca pravosudnog organa, organ unutrašnjih poslova pruža 
pomoć pravosudnoj straži. 
Rukovodilac pravosudnog organa ima pravo da od ministarstva nadležnog za 
unutrašnje poslove zahteva da se sudiji, sudiji porotniku, javnom tužiocu, 
zameniku javnog tužioca, sudiji za prekršaje i njihovim porodicama ili imovini 
pruži posebna zaštita.
Shodna primena propisa 
Član 81.
Na zasnivanje radnog odnosa i na prava, obaveze, ocenjivanje i odgovornost 
pravosudne straže primenjuju se propisi koji uređuju radne odnose državnih 
službenika i nameštenika, ako ovim zakonom nije drukčije određeno.
Glava osma 
SREDSTVA ZA RAD SUDOVA 
Osnovna odredba 
Član 82.
Sredstva za rad sudova obezbeđuje se u budžetu Republike Srbije. 

Sredstva za rad sudova treba da obimom i prilivom održavaju nezavisnost 
sudske vlasti i omogućavaju uredan rad sudova.
Predlaganje i izvršenje budžetskih sredstava 
Član 83.
Visoki savet sudstva predlaže obim i strukturu budžetskih sredstava neophodnih 
za tekuće rashode, osim rashoda za sudsko osoblje, uz prethodno pribavljeno 
mišljenje ministarstva nadležnog za pravosuđe i vrši raspodelu ovih sredstava na 
sudove.
*Službeni glasnik RS, broj 101/2011
Nadzor nad trošenjem budžetskih sredstava 
Član 84.
Nadzor nad trošenjem budžetskih sredstava opredeljenih za rad sudova sprovode 
Visoki savet sudstva, ministarstvo nadležno za pravosuđe i ministarstvo nadležno 
za finansije. 
Brisan je raniji stav 2. (vidi član 1. Zakona – 101/2010-3).
Кorišćenje sredstava i samostalnih prihoda 
Član 85.
U budžetu Republike Srbije posebno se iskazuju prihodi od rada sudova i 
usmeravaju se za redovan rad pravosudnih organa, u skladu sa zakonom. 

Visina i namena sredstava iz stava 1. ovog člana utvrđuju se Zakonom o 
budžetu. 
Podmirenje sudskih troškova 
Član 86.
Detaljnije uslove, visinu i način naknade iznosa koje stranke i ostali 
učesnici u postupku plaćaju za podmirenje troškova u sudskim postupcima propisuje 
ministar nadležan za pravosuđe.
Glava deveta 
PRELAZNE I ZAVRŠNE ODREDBE 
PRELAZNE ODREDBE 
Nastavak rada postojećih sudova 
Član 87.
Vrhovni sud Srbije i Viši trgovinski sud, koji su obrazovani ranijim 
zakonima, nastavljaju da rade do 31. decembra 2009. godine.
Nastavak rada postojećih organa za prekršaje 
Član 88.
Veća za prekršaje, opštinski organi za prekršaje, komisija za prekršaje pri 
ministarstvu nadležnom za poslove finansija, veća za drugostepeni prekršajni 
postupak pri ministarstvu nadležnom za poslove finansija, prvostepeni i 
drugostepeni poreskoprekršajni organi nastavljaju da rade u skladu sa Zakonom o 
prekršajima („Službeni glasnik SRS”, broj 44/89 i „Službeni glasnik RS”, br. 
21/90, 11/92, 6/93, 20/93, 53/93, 67/93, 28/94, 16/97, 37/97, 36/98, 44/98, 
62/01, 65/01 i 55/04), posebnim zakonima koji uređuju njihovu nadležnost i 
Odlukom o obrazovanju opštinskih organa za prekršaje i utvrđivanju broja sudija u 
organima za prekršaje („Službeni glasnik RS”, br. 72/93, 9/94, 30/94, 5/95, 
12/95, 50/95, 27/96, 47/96, 9/97, 3/98, 6/98, 17/98, 41/98, 91/02, 37/03, 76/03, 
115/03, 97/05 i 91/07), do 31. decembra 2009. godine.
Početak rada Vrhovnog kasacionog suda, Privrednog apelacionog suda, Upravnog 
suda i Višeg prekršajnog suda 
Član 89. 
Vrhovni kasacioni sud, Privredni apelacioni sud, Upravni sud i Viši 
prekršajni sud počinju da rade 1. januara 2010. godine.
Ustupanje predmeta Vrhovnog suda Srbije 
Član 90.
Predmete u kojima do 31. decembra 2009. godine ne bude doneta konačna odluka 
Vrhovni sud Srbije ustupa Vrhovnom kasacionom sudu, odnosno sudovima u čiju 
nadležnost predmeti spadaju po ovom zakonu i zakonu kojim se uređuju sedišta i 
područja sudova. 
Ako posle 1. januara 2010. godine Vrhovni kasacioni sud, odlučujući o pravnom 
sredstvu, predmet vrati na ponovni postupak, on se ustupa sudu u čiju nadležnost 
spada po ovom zakonu i zakonu kojim se uređuju sedišta i područja sudova.
Preuzimanje predmeta 
Član 91.
Predmete u kojima nije okončan postupak pred većima za prekršaje, većima za 
drugostepeni prekršajni postupak pri ministarstvu nadležnom za poslove finansija 
i drugostepenim poreskoprekršajnim organima do 31. decembra 2009. godine 
preuzeće Viši prekršajni sud, u skladu sa nadležnošću određenom ovim zakonom. 

Ako posle 1. januara 2010. godine Viši prekršajni sud, odlučujući o pravnom 
sredstvu, predmet vrati na ponovni postupak, predmet preuzima prekršajni sud u 
čiju nadležnost spada prema zakonu kojim se uređuju sedišta i područja sudova. 

Predmete Višeg trgovinskog suda preuzeće 1. januara 2010. godine Privredni 
apelacioni sud.
Donošenje privremenih akata o unutrašnjem uređenju i sistematizaciji radnih 
mesta u Vrhovnom kasacionom sudu, Privrednom apelacionom sudu, Upravnom sudu, 
apelacionim sudovima i Višem prekršajnom sudu 
Član 92.
Privremene akte o unutrašnjem uređenju i sistematizaciji radnih mesta u 
Vrhovnom kasacionom sudu, Privrednom apelacionom sudu, Upravnom sudu, 
apelacionim sudovima i Višem prekršajnom sudu doneće ministar nadležan za 
pravosuđe do 1. septembra 2009. godine. 
Akte o unutrašnjem uređenju i sistematizaciji radnih mesta u Vrhovnom 
kasacionom sudu, Privrednom apelacionom sudu, Upravnom sudu, apelacionim 
sudovima i Višem prekršajnom sudu doneće predsednici ovih sudova u roku od šest 
meseci od dana njihovog izbora u skladu sa ovim zakonom.
Preuzimanje sredstava za rad, opreme, arhive i zaposlenih 
Član 93.
Potrebna sredstva za rad, opremu, arhivu i zaposlene Vrhovnog suda Srbije 
preuzima Vrhovni kasacioni sud, Upravni sud i apelacioni sudovi, u skladu sa 
nadležnošću određenom ovim zakonom. 
Ministar nadležan za pravosuđe obrazovaće komisiju koja će izvršiti raspodelu 
sredstava za rad, opreme i arhive iz stava 1. ovog člana. 
Visoki savet sudstva obrazovaće komisiju koja će doneti rešenja o 
raspoređivanju zaposlenih iz Vrhovnog suda Srbije u Vrhovni kasacioni sud, 
Upravni sud i apelacione sudove, u skladu sa privremenim aktom o unutrašnjem 
uređenju i sistematizaciji radnih mesta. 
Potrebna sredstva za rad, opremu, arhivu i zaposlene postojećih veća za 
prekršaje, veća za drugostepeni prekršajni postupak pri ministarstvu nadležnom 
za poslove finansija i drugostepenih poreskoprekršajnih organa, preuzeće Viši 
prekršajni sud, u skladu sa nadležnošću određenom ovim zakonom. 
Ministar nadležan za pravosuđe obrazovaće komisiju koja će izvršiti raspodelu 
sredstava za rad, opreme i arhive iz stava 4. ovog člana. 
Visoki savet sudstva obrazovaće komisiju koja će rasporediti zaposlene iz 
stava 4. ovog člana na radna mesta u Višem prekršajnom sudu i prekršajnim 
sudovima, u skladu sa privremenim aktom o unutrašnjem uređenju i sistematizaciji 
radnih mesta. 
Raspodela sredstava za rad, opreme i arhive, kao i raspoređivanje zaposlenih 
iz veća za drugostepeni prekršajni postupak pri ministarstvu nadležnom za 
poslove finansija i drugostepenih poreskoprekršajnih organa, sprovešće se u 
saradnji sa ministarstvom nadležnim za finansije. 
Potrebna sredstva za rad, opremu, arhivu i zaposlene Višeg trgovinskog suda 
preuzima Privredni apelacioni sud. 
Prava zaposlenih iz Vrhovnog suda Srbije, Višeg trgovinskog suda i organa za 
prekršaje 
Član 94.
Na prava zaposlenih iz Vrhovnog suda Srbije, Višeg trgovinskog suda, veća za 
prekršaje, veća za drugostepeni prekršajni postupak pri ministarstvu nadležnom 
za poslove finansija i drugostepenih poreskoprekršajnih organa, primenjuju se 
odredbe zakona koji uređuje prava državnih službenika i nameštenika pri promeni 
uređenja državnih organa.
Nadležnost Visokog saveta sudstva u vezi sa sredstvima za rad sudova 

Član 95.
Prestao je da važi od 1. septembra 2011. godine (vidi čl. 10. i 11. Zakona o 
izmenama i dopunama Zakona o budžetu Republike Srbije za 2011. godinu - 
78/2011-3)
Podzakonski propisi 
Član 96.
Podzakonski propisi čije je donošenje predviđeno ovim zakonom, doneće se u 
roku od šest meseci od dana stupanja na snagu ovog zakona. 
Do donošenja podzakonskih propisa iz stava 1. ovog člana, primenjuju se odredbe 
propisa donetih na osnovu Zakona o uređenju sudova, ako nisu suprotne ovom 
zakonu. 
ZAVRŠNE ODREDBE 
Prestanak važenja zakona 
Član 97.
Danom početka primene ovog zakona prestaju da važe Zakon o uređenju sudova 
(„Službeni glasnik RS”, br. 63/01, 42/02, 27/03, 29/04, 101/05 i 46/06) i 
odredbe čl. 12–20. Zakona o sudovima („Službeni glasnik Republike Srbije”, br. 
46/91, 60/91 – ispravka, 18/92 – ispravka, 71/92, 63/01, 42/02, 27/03 i 29/04). 

Stupanje zakona na snagu i početak primene 
Član 98.
Ovaj zakon na snagu stupa osmog dana od dana objavljivanja u „Službenom 
glasniku Republike Srbije”, a primenjuje se od 1. januara 2010. godine.

ODREDBE КOJE NISU UNETE U „PREČIŠĆEN TEКST“ ZAКONA
 
Zakon o izmenama i dopunama Zakona o uređenju sudova: „Službeni glasnik RS“, 
broj 104/2009-3
Član 5.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije“, a primenjuje se od 1. januara 2010. godine.
Zakon o dopunama Zakona o uređenju sudova: „Službeni glasnik RS“, broj 
101/2011-273
Član 5.
Ovaj zakon stupa na snagu 1. januara 2012. godine.
Zakon o izmenama i dopunama Zakona o uređenju sudova: „Službeni glasnik RS“, 
broj 101/2013-8
Član 31.
Viši sudovi nastavljaju da sude, u prvom stepenu, u predmetima primljenim do 
dana početka primene ovog zakona.
Ako odluka u predmetima iz stava 1. ovog člana bude ukinuta posle dana 
početka primene ovog zakona postupak će se nastaviti pred nadležnim sudom u 
skladu sa odredbama ovog zakona.
Apelacioni sudovi nastavljaju da sude, u drugom stepenu, u predmetima 
primljenim do dana početka primene ovog zakona.
Ako odluka u predmetima iz stava 3. ovog člana bude ukinuta posle dana 
početka primene ovog zakona, postupak će se nastaviti pred nadležnim sudom u 
skladu sa odredbama ovog zakona.
Do dana početka primene Zakona o prekršajima („Službeni glasnik RS”, broj 
65/13), prekršajni sudovi nastavljaju da sude u postupcima po žalbama na odluke 
koje u prekršajnom postupku donose organi uprave.
Danom početka primene ovog zakona Viši prekršajni sud nastavlja rad kao 
Prekršajni apelacioni sud.
Upravitelji sudova biće izabrani u roku od šest meseci od dana početka primene 
ovog zakona.
Član 32.
Prestao je da važi (vidi 
Odluku US - 88/2018-80)
Član 33.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”, a primenjuje se od 1. januara 2014. godine, osim 
člana 2. koji se primenjuje po isteku šest meseci od dana stupanja na snagu ovog 
zakona.
Zakon o izmenama i dopunama Zakona o uređenju sudova: „Službeni glasnik RS“, 
broj 106/2015-60
Član 5.
Visoki savet sudstva donosi akt kojim se uređuju kriterijumi, merila i 
postupak za ocenjivanje rada sudijskih pomoćnika u roku od 60 dana od dana stupanja 
na snagu ovog zakona.
Ministar nadležan za pravosuđe donosi akt kojim se određuje broj sudijskih 
pripravnika u svakom sudu u roku od 60 dana od dana stupanja na snagu ovog 
zakona.
Član 6.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije” osim odredbe člana 1. stav 2. ovog zakona koja stupa 
na snagu 1. jula 2016. godine.

