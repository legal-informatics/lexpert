


Redakcijski prečišćen tekst



ZAКON
o Vojsci Srbije 
„Službeni glasnik RS“, br. 116 od 11. decembra 2007, 88 od 28. 
oktobra 2009, 101 od 29. decembra 2010 - dr. zakon, 10 od 29. januara 2015, 88 
od 23. oktobra 2015 - US, 36 od 10. maja 2018, 94 od 27. decembra 2019.

DEO PRVI
Glava I
Osnovne odredbe
1. Sadržina zakona
Član 1.
Ovim zakonom uređuju se položaj i nadležnost Vojske 
Srbije, organizacija, sastav i načela službe u Vojsci Srbije, specifična vojna 
služba i služba pod otežanim uslovima, komandovanje i rukovođenje Vojskom Srbije, 
činovi u Vojsci Srbije, simboli i obeležja Vojske Srbije, vojni praznici, nazivi 
jedinica i ustanova, verska služba, odgovornost za štetu koju pričini Vojska 
Srbije, demokratska i civilna kontrola, javnost rada, kancelarijsko poslovanje i 
evidencije u Vojsci Srbije, služba u Vojsci Srbije i druga pitanja od značaja za 
Vojsku Srbije.
*Službeni glasnik RS, broj 10/2015
2. Položaj i nadležnost Vojske Srbije
Član 2.
Vojska Srbije je organizovana oružana snaga koja brani zemlju od oružanog 
ugrožavanja spolja i izvršava druge misije i zadatke, u skladu sa Ustavom, zakonom 
i principima međunarodnog prava koji regulišu upotrebu sile. 
Predsednik Republike ili ministar odbrane, po ovlašćenju predsednika Republike 
može odlučiti da Vojska Srbije nadležnom državnom organu, odnosno organizaciji, 
organu autonomnih pokrajina i organu jedinica lokalne samouprave, na njihov 
zahtev, pruži pomoć radi zaštite života i bezbednosti ljudi i imovine, zaštite 
životne sredine ili iz drugih razloga utvrđenih zakonom. 
Upotreba Vojske Srbije van granica Republike Srbije uređuje se zakonom.
3. Organizacija Vojske Srbije
Član 3.
Vojska Srbije organizuje se na strategijskom, 
operativnom i taktičkom nivou u komande, jedinice i ustanove.
Organizacija Vojske Srbije uspostavlja se kao 
mirnodopska i ratna.
Generalštab Vojske Srbije je najviši stručni i štabni 
organ za pripremu i upotrebu Vojske Srbije u miru, vanrednom i ratnom stanju.
Organizaciju Vojske Srbije i unutrašnje uređenje i 
sistematizaciju formacijskih mesta komandi, jedinica i ustanova uređuje ministar 
odbrane, u skladu sa osnovama organizacije koje utvrđuje predsednik Republike.
Organizacija i unutrašnje uređenje i sistematizacija 
formacijskih mesta u Vojsci Srbije utvrđuje se aktima o organizaciji.
Načela unutrašnjeg uređenja i sistematizacije 
formacijskih mesta u Vojsci Srbije donosi Vlada, na predlog ministra odbrane.
*Službeni glasnik RS, broj 10/2015
Član 4.
Vojska Srbije po strukturi deli se na vidove, rodove i 
službe, a rodovi i službe na vrste i specijalnosti.
Vidovi Vojske Srbije su Кopnena vojska i Ratno 
vazduhoplovstvo i protiv-vazduhoplovna odbrana.
Rodove i službe Vojske Srbije određuje predsednik 
Republike, na predlog ministra odbrane.
Vrste i specijalnosti rodova i službi Vojske Srbije 
određuje ministar odbrane, na predlog načelnika Generalštaba Vojske Srbije.
Organizacijske promene Vojske Srbije realizuju se u 
skladu sa Dugoročnim planom razvoja sistema odbrane Republike Srbije, 
Strategijskim pregledom odbrane Republike Srbije i Srednjoročnim planom i 
programom razvoja sistema odbrane.
*Službeni glasnik RS, broj 10/2015
4. Sastav Vojske Srbije
Član 5.
Vojska Srbije se sastoji od stalnog i rezervnog sastava.
Stalni sastav Vojske Srbije čine profesionalni pripadnici Vojske Srbije i 
vojnici na služenju vojnog roka.
Rezervni sastav Vojske Srbije čine rezervni oficiri, rezervni podoficiri i 
vojnici u rezervi.
Rezervni sastav Vojske Srbije deli se na aktivnu rezervu i na pasivnu 
rezervu.
U aktivnu rezervu mogu na osnovu ugovora koji se zaključuje na određeno vreme 
stupiti lica mlađa od 60 godina, osposobljena za obavljanje vojnih dužnosti.
Stupanje u aktivnu rezervu, kao i prava i obaveze lica u aktivnoj rezervi, 
uređuje Vlada. 
Član 6.
Pripadnici Vojske Srbije su vojna lica i civilna lica na službi u Vojsci 
Srbije.
Službom u Vojsci Srbije smatra se vršenje vojnih i drugih dužnosti u stalnom i 
rezervnom sastavu Vojske Srbije.
Službom u Vojsci Srbije smatra se i vršenje vojnih i drugih dužnosti na radnim 
mestima u Ministarstvu odbrane i drugim državnim organima i pravnim licima na 
koja se na neodređeno ili određeno vreme 
raspoređuju ili premeštaju na službu, odnosno na rad 
profesionalna vojna lica (u daljem tekstu: profesionalna vojna lica raspoređena 
van Vojske Srbije). 
Službom u Vojsci Srbije smatra se i vršenje dužnosti 
civilnih lica na službi u Vojsci Srbije raspoređenih u Ministarstvo odbrane.
Službom u Vojsci Srbije smatra se vršenje dužnosti profesionalnih pripadnika 
Vojske Srbije u multinacionalnim operacijama i drugim aktivnostima u 
inostranstvu u skladu sa zakonom kojim se uređuje upotreba Vojske Srbije van 
granica Republike Srbije.
Službu u Vojsci Srbije mogu da vrše samo državljani Republike Srbije, a 
izuzetno, u ratu, i lica koja nemaju državljanstvo Republike Srbije ako stupe u 
Vojsku Srbije kao dobrovoljci.
Službom u Vojsci Srbije, u pogledu prava i obaveza uređenih ovim zakonom, 
smatra se i školovanje državljana Republike Srbije za vojne dužnosti u 
vojnoškolskim ustanovama i drugo stručno osposobljavanje za oficire i podoficire. 

*Službeni glasnik RS, broj 36/2018
Član 7.
Vojna lica su profesionalna vojna lica, vojnici na služenju vojnog roka i lica 
u rezervnom sastavu dok se nalaze na vojnoj dužnosti u Vojsci Srbije.
Vojnim licima, u pogledu prava i obaveza uređenih ovim zakonom, smatraju se i 
državljani Republike Srbije – učenici i kadeti vojnoškolskih ustanova koji se 
školuju za vojne dužnosti i lica na drugom stručnom osposobljavanju za oficire i 
podoficire.
*Službeni glasnik RS, broj 88/2009
Član 8.
Profesionalni pripadnici Vojske Srbije su profesionalna vojna lica i civilna 
lica na službi u Vojsci Srbije.
Profesionalni pripadnik Vojske Srbije je u radnom odnosu.
Poslodavac profesionalnog pripadnika Vojske Srbije je Republika Srbija.
Prava i dužnosti poslodavca profesionalnog pripadnika Vojske Srbije 
postavljenog, odnosno raspoređenog u Vojsci Srbije i van Vojske Srbije, u ime 
Republike Srbije vrši ministar odbrane, ukoliko zakonom nije drukčije određeno.
Na prava i dužnosti profesionalnih vojnih lica i vojnih službenika koji nisu 
uređeni ovim ili posebnim zakonom ili drugim propisom primenjuju se propisi o 
državnim službenicima, opšti propisi o radu i poseban kolektivni ugovor za 
državne organe.
Na prava i dužnosti vojnih nameštenika koji nisu uređeni ovim zakonom ili 
posebnim zakonom ili drugim propisom primenjuju se propisi o nameštenicima, opšti 
propisi o radu i poseban kolektivni ugovor za državne organe. 
Član 9.
Profesionalna vojna lica su:
1) oficir;
2) podoficir;
3) profesionalni vojnik. 
Oficir je lice visokog obrazovanja, osposobljeno za obavljanje vojnih dužnosti, 
koje je u radnom odnosu na neodređeno vreme, odnosno na određeno vreme.
Podoficir je lice najmanje srednjeg obrazovanja, osposobljeno za obavljanje vojnih 
dužnosti, koje je u radnom odnosu na neodređeno vreme, odnosno na određeno 
vreme.
Profesionalni vojnik je lice koje ima najmanje osnovno obrazovanje, koje je 
odslužilo vojni rok pod oružjem ili je na drugi način vojno obučeno i koje je u 
radnom odnosu na određeno vreme radi obavljanja vojnih dužnosti. 
Član 10.
Civilna lica na službi u Vojsci Srbije su vojni službenici i vojni 
nameštenici.
Vojni službenik je lice čije se radno mesto sastoji od poslova iz nadležnosti 
Vojske Srbije ili s njima povezanih opštih pravnih, informatičkih, 
materijalno-finansijskih, računovodstvenih i administrativnih poslova. 

Vojni nameštenik je lice čije se radno mesto sastoji od pratećih 
pomoćno-tehničkih poslova u Vojsci Srbije. 
Član 11.
Odredbe ovog zakona o sastavu Vojske Srbije jednako se odnose na žene i 
muškarce.
5. Načela službe u Vojsci Srbije
Član 12.
Vojska Srbije vrši nadležnosti na osnovu Ustava, zakona, drugih propisa i 
opštih akata i međunarodnih ugovora i sporazuma koje je zaključila, odnosno 
kojima je pristupila Republika Srbija, u skladu sa Strategijom odbrane, 
Doktrinom Vojske Srbije i principima međunarodnog prava koji regulišu upotrebu 
sile.
Vojska Srbije je ideološki, interesno i stranački neutralna.
Unutrašnji odnosi u Vojsci Srbije se zasnivaju na načelima subordinacije i 
jednostarešinstva. 
Član 13.
Pripadnik Vojske Srbije je u vršenju službe dužan da:
1) postupa u skladu sa Ustavom, zakonom, drugim 
propisima i aktima komandovanja, prema pravilima struke, nepristrasno i stranački 
neutralno;
2) ne ističe stranačka ili druga politička obeležja i ne izražava svoja 
politička uverenja;
2a) izvršava naređenja i obaveze u vezi sa pripremom i 
učestvovanjem u multinacionalnim operacijama u skladu sa propisima o upotrebi 
Vojske Srbije van granica Republike Srbije;
3) izvrši naređenje, odnosno nalog pretpostavljenog u vezi sa službom, kao i 
naređenje, odnosno nalog koji u odsustvu pretpostavljenog izda stariji kad je 
neophodno da se hitno preduzmu mere za izvršavanje neodložnih i značajnih 
službenih zadataka, izuzev naređenja čijim bi se izvršenjem učinilo krivično delo;
4) ako primi naređenje čije izvršenje bi predstavljalo povredu zakona, zahteva 
od starešine koji je izdao takvo naređenje da ga ponovi u pisanom obliku;
5) odbije izvršenje ponovljenog naređenja, odnosno naloga pretpostavljenog ili 
starijeg čijim bi se izvršenjem učinilo krivično delo;
6) o izdavanju ponovljenog protivpravnog naređenja, odnosno naloga odmah 
obavesti lice pretpostavljeno licu koje je izdalo protivpravno naređenje, odnosno 
drugo nadležno lice;
7) postupa u skladu sa Pravilom službe Vojske Srbije i Кodeksom časti 
pripadnika Vojske Srbije;
8) čuva tajnost podataka za vreme službe, kao i po 
prestanku službe u periodu određenom zakonom kojim se uređuje zaštita tajnih 
podataka, osim ako na zakonom određeni način nije oslobođeno obaveze čuvanja 
tajne, odnosno ovlašćeno da određenom organu ili licu saopšti tajni podatak;
9) neposredno pretpostavljenom starešini u pisanom obliku dostavi saznanja 
značajna za odbranu do kojih je došao obavljanjem vojnih dužnosti ili na drugi 
način.
Niko ne sme vršiti uticaj na pripadnika Vojske Srbije da nešto čini ili ne 
čini suprotno propisima.
Zabranjeno je povlašćivanje ili uskraćivanje pripadnika Vojske Srbije u njegovim 
pravima ili dužnostima, posebno zbog rasne, verske, polne ili nacionalne 
pripadnosti, porekla ili zbog nekog drugog ličnog svojstva.
Pored prava i obaveza propisanih ovim zakonom vojnici na služenju vojnog roka 
i lica u rezervnom sastavu dok se nalaze na vojnoj dužnosti u Vojsci Srbije 
imaju prava i obaveza u skladu sa propisima kojima se uređuje vršenje vojne 
obaveze i pravilima kojima se uređuje služba u Vojsci Srbije.
Pored prava i obaveza propisanih ovim zakonom državljani Republike Srbije – 
učenici i kadeti vojnoškolskih ustanova koji se školuju za vojne dužnosti i 
lica na drugom stručnom osposobljavanju za oficire i podoficire imaju prava i 
obaveza u skladu sa propisima kojima se uređuje vojno školstvo i pravilima 
kojima se uređuje služba u Vojsci Srbije. 
*Službeni glasnik RS, broj 88/2009
**Službeni glasnik RS, broj 10/2015
Član 14.
Vojnom licu je zabranjeno prisustvovanje skupovima političkih stranaka u 
uniformi i svaka politička aktivnost izuzev korišćenja aktivnog biračkog prava. 

Profesionalni pripadnik Vojske Srbije, učenik i 
kadet vojnoškolske 
ustanove i lice na drugom stručnom osposobljavanju za oficire i podoficire ne može 
biti član političke stranke.
Učešće profesionalnih pripadnika Vojske Srbije u 
grupama sindikalnog karaktera mora biti u skladu sa pravilima vojne službe.
Dužnost je pretpostavljenih na svim nivoima da štite 
interese svojih potčinjenih i da komandnom linijom izveštavaju o svim opštim 
problemima o kojima su informisani.
Profesionalnim pripadnicima Vojske Srbije nije dopušteno pravo na štrajk. 

*Službeni glasnik RS, broj 88/2009
**Službeni glasnik RS, broj 10/2015
Član 14a
Profesionalnom pripadniku Vojske Srbije može se, uz 
prethodnu saglasnost ministra odbrane, odobriti učešće u aktivnostima udruženja 
kojima se ostvaruju sledeći ciljevi: reforma sistema odbrane i Vojske Srbije, 
usklađivanje propisa sa opšteprihvaćenim standardima i propisima Evropske unije, 
izgradnja strategije odbrane i Doktrine Vojske Srbije kojom se utvrđuju sastav, 
organizacija i formacija Vojske Srbije; operativna i funkcionalna sposobnost, 
upotreba i popuna Vojske Srbije; pripravnost i mobilizacija; opremljenost 
naoružanjem i vojnom opremom; komandovanje i rukovođenje u Vojsci Srbije i 
upravljanje sistemom odbrane; učešće u multinacionalnim operacijama i unutrašnji 
odnosi u Vojsci Srbije.
*Službeni glasnik RS, broj 88/2009
**Službeni glasnik RS, broj 10/2015
Član 15.
Prilikom stupanja na službu u Vojsci Srbije lice koje stupa na služenje vojnog 
roka pod oružjem i lice koje se prima u profesionalnu vojnu službu polažu 
zakletvu, koja glasi: „Ja ( ime i prezime), zaklinjem se svojom čašću, da ću 
čuvati i braniti nezavisnost, suverenost i teritorijalnu celovitost Republike 
Srbije”.
6. Specifična vojna služba i služba pod otežanim uslovima
*Službeni glasnik RS, broj 10/2015
Član 16.
Specifičnom vojnom službom koja se vrši u uslovima 
životne sredine neprirodne za rad čoveka smatraju se letačka, padobranska i 
ronilačka služba u Vojsci Srbije.
Službom pod otežanim uslovima smatra se služba na 
naročito teškim, opasnim po život i za zdravlje štetnim radnim mestima, odnosno 
poslovima na kojima su profesionalna vojna lica izložena posebnim naporima i 
povećanim rizicima.
Ministar odbrane određuje poslove, radna i formacijska 
mesta u Vojsci Srbije i Ministarstvu odbrane na kojima se vrši specifična vojna 
služba, odnosno služba pod otežanim uslovima, uz saglasnost Vlade, i bliže 
uređuje letačku, padobransku i ronilačku službu u Vojsci Srbije.
*Službeni glasnik RS, broj 10/2015
7. Кomandovanje i rukovođenje Vojskom Srbije
Član 17.
Predsednik Republike:
1) odlučuje o upotrebi Vojske Srbije i komanduje Vojskom Srbije u miru i 
ratu;
2) utvrđuje osnove razvoja i opremanja Vojske Srbije;
3) utvrđuje osnove mirnodopske i ratne organizacije Vojske Srbije;
4) određuje rodove i službe Vojske Srbije, na predlog ministra odbrane;
5) uređuje sistem komandovanja u Vojsci Srbije i prati sprovođenje sistema 
komandovanja;
6) usvaja Plan upotrebe Vojske Srbije i naređuje njenu upotrebu;
7) donosi smernice za izgradnju operativne i funkcionalne sposobnosti Vojske 
Srbije, na predlog ministra odbrane;
8) postavlja i razrešava načelnika Generalštaba, uz mišljenje ministra odbrane ;
9) postavlja, unapređuje i razrešava oficire na formacijska mesta za koja je 
propisan čin generala i odlučuje o prestanku njihove službe, na predlog ministra 
odbrane;
10) naređuje sprovođenje mera pripravnosti Vojske Srbije u slučaju ratnog ili 
vanrednog stanja;
11) naređuje mobilizaciju Vojske Srbije;
12) donosi osnovna pravila i druga akta koja se odnose na upotrebu Vojske 
Srbije;
13) donosi Pravilo službe Vojske Srbije i druga pravila kojima se uređuju 
unutrašnji red i odnosi u vršenju vojne službe; 
14) obavlja i druge poslove komandovanja Vojskom Srbije, u skladu sa zakonom. 

Član 18.
Ministar odbrane:
1) koordinira i sprovodi utvrđenu odbrambenu politiku i rukovodi Vojskom 
Srbije;
2) donosi akta o organizaciji komandi, jedinica i 
ustanova Vojske Srbije na predlog načelnika Generalštaba i akta o organizaciji 
organizacionih celina Ministarstva odbrane čija je unutrašnja organizacija i 
sistematizacija radnih mesta utvrđena formacijom;
3) usvaja plan međunarodne vojne saradnje i odlučuje o 
organizovanju zajedničkih vojnih vežbi u zemlji, odnosno učešću pripadnika Vojske 
Srbije u zajedničkim vojnim vežbama koje organizuju oružane snage drugih zemalja, 
u skladu sa zakonom i zaključenim međunarodnim ugovorima, odnosno sporazumima o 
njihovom organizovanju;
4) daje mišljenje predsedniku Republike za postavljenje i razrešenje načelnika 
Generalštaba ;
5) predlaže predsedniku Republike postavljenje, unapređenje i razrešenje i 
prestanak službe generala i starešina na dužnosti za koje je formacijom utvrđen 
čin generala , uz mišljenje načelnika Generalštaba, 
odnosno ovlašćenog rukovodioca u Ministarstvu odbrane za profesionalna vojna 
lica raspoređena van Vojske Srbije;
6) postavlja, unapređuje, raspoređuje, premešta i razrešava profesionalna vojna lica Vojske Srbije na 
formacijska mesta van Vojske Srbije i odlučuje o prestanku njihove službe, uz 
mišljenje načelnika Generalštaba, odnosno ovlašćenog rukovodioca u Ministarstvu 
odbrane za profesionalna vojna lica raspoređena van Vojske Srbije; 

7) postavlja, unapređuje, raspoređuje, premešta i razrešava oficire Vojske Srbije u Vojsci Srbije u 
činu majora, potpukovnika i pukovnika i odlučuje o prestanku njihove službe, na 
predlog načelnika Generalštaba;
7a) odlučuje o prestanku službe, po potrebi službe, 
podoficira i oficira Vojske Srbije zaključno sa činom pukovnika;
8) usvaja plan razvoja i opremanja Vojske Srbije, na predlog načelnika 
Generalštaba;
8a) donosi plan istraživanja i razvoja za 
sredstva naoružanja i vojne opreme i uređuje način i postupak istraživanja razvoja 
proizvodnje, prometa i nabavke naoružanja i vojne opreme za potrebe Vojske Srbije;
9) donosi planove školovanja, usavršavanja i 
stipendiranja za potrebe Ministarstva odbrane i Vojske Srbije i upućuje na 
školovanje i usavršavanje profesionalne pripadnike Vojske Srbije;
9a) donosi akta o prijemu pripadnika stranih oružanih 
snaga u vojnoobrazovne institucije Ministarstva odbrane radi školovanja, odnosno 
usavršavanja, kojima se uređuju uslovi pod kojima se školovanje, odnosno 
usavršavanje realizuje;
10) brisana je (vidi član 8. Zakona - 10/2015-10)
11) brisana je (vidi član 8. Zakona - 10/2015-10)
12) obavlja i druge poslove utvrđene zakonom. 
Ministar odbrane može ovlastiti načelnika Generalštaba za obavljanje poslova iz 
stava 1. tačka 7. ovog člana, koji se odnose na postavljanje, unapređivanje, 
razrešavanje i odlučivanje o prestanku službe oficira Vojske Srbije u Vojsci 
Srbije, u činu majora i potpukovnika. 
Ministar odbrane može ovlastiti za obavljanje 
poslova iz stava 1. tačka 6. ovog člana ovlašćene rukovodioce u Ministarstvu 
odbrane.
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 36/2018
Član 19.
Načelnik Generalštaba i starešine Vojske Srbije komanduju i rukovode Vojskom 
Srbije u skladu sa zakonom i aktima komandovanja pretpostavljenih.
Načelnik Generalštaba:
1) predlaže plan razvoja i opremanja Vojske Srbije;
2) postavlja, unapređuje, raspoređuje, 
premešta i razrešava 
oficire u Vojsci Srbije do čina kapetana i odlučuje o prestanku njihove službe, 
na predlog neposredno potčinjenih starešina;
3) daje mišljenje ministru odbrane na njegov predlog za postavljenje, unapređenje i 
razrešenje i prestanak službe generala, i starešina na dužnosti za koje je 
formacijom utvrđen čin generala, u skladu sa ovim 
zakonom;
4) postavlja, unapređuje, raspoređuje, 
premešta i razrešava 
podoficire i profesionalne vojnike i raspoređuje civilna lica na službi u Vojsci 
Srbije i odlučuje o prestanku njihove službe, na predlog neposredno potčinjenih 
starešina;
5) predlaže plan popune Vojske Srbije i brojni raspored regruta u Vojsci 
Srbije;
5a) donosi doktrinarna dokumenta nižeg nivoa;
6) brisana je (vidi član 9. Zakona - 10/2015-10)
7) brisana je (vidi član 9. Zakona - 10/2015-10)
8) utvrđuje planove obuke i usavršavanja profesionalnih vojnih lica i lica u 
rezervnom sastavu;
8a) donosi Кodeks časti pripadnika Vojske Srbije;
8b) upućuje profesionalne pripadnike Vojske Srbije na 
usavršavanje u organizaciji Vojske Srbije;
9) obavlja i druge poslove utvrđene zakonom.
Načelnik Generalštaba može ovlastiti neposredno 
potčinjene starešine u Vojsci Srbije za obavljanje poslova iz stava 2. tač. 2. i 4. 
ovog člana, a komandante jedinica, ustanova
i komandi za koje je propisan formacijski čin 
pukovnika i viši – za obavljanje poslova iz 
stava 2. tač. 4) i 8b) ovog člana.
Za izvršavanje akata koje donosi predsednik Republike, odnosno ministar 
odbrane i poslova komandovanja Vojskom Srbije, kao i drugih poslova utvrđenih 
zakonom, načelnik Generalštaba donosi pravila, naredbe, uputstva, direktive, 
odluke i naređenja. 
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 36/2018
Član 20.
Prema odnosima u službi pripadnici Vojske Srbije mogu biti pretpostavljeni i 
potčinjeni, a prema činovima i dužnostima – stariji i mlađi.
Pretpostavljeni je lice koje na osnovu zakona ili drugog propisa komanduje, 
odnosno rukovodi organizacionim delom.
Stariji, u smislu ovog zakona, jeste lice koje ima viši čin, a ako su istog 
čina – lice na višoj dužnosti.
U Vojsci Srbije obrazuje se podoficirski kor, koga predstavljaju podoficiri 
Vojske Srbije posebno organizovani za podršku komandovanju i obuci , od nivoa 
čete do nivoa Generalštaba Vojske Srbije.
Podoficirski kor uređuje ministar odbrane, na predlog načelnika Generalštaba. 

Član 21.
Dužnost starešine u Vojsci Srbije vrši vojno lice koje ima čin.
Izuzetno od stava 1. ovog člana, dužnost starešine 
može vršiti i lice koje nema čin, s tim da to lice ima odgovarajuće obrazovanje 
za dužnost koju vrši.
*Službeni glasnik RS, broj 10/2015
8. Činovi u Vojsci Srbije
*Službeni glasnik RS, broj 10/2015
Član 22.
Činovi vojnih lica su:
1) za profesionalnog vojnika – razvodnik, desetar i mlađi vodnik;
2) za podoficira – vodnik, vodnik prve klase, stariji vodnik, stariji vodnik prve klase, 
zastavnik i zastavnik prve klase;
3) za oficira:
(1) u svim rodovima i službama, osim rečnih jedinica: 
potporučnik, poručnik, kapetan, kapetan prve 
klase, major, potpukovnik, pukovnik, brigadni general, 
general-major, general-potpukovnik i general;
(2) u rečnim jedinicama: potporučnik, poručnik 
korvete, poručnik fregate, poručnik bojnog 
broda, kapetan korvete, kapetan fregate, kapetan bojnog 
broda, komodor, kontraadmiral, vice-admiral i admiral.
Prava i obaveze propisane za oficire u svim rodovima i 
službama odnose se i na oficire u rečnim jedinicama, i to: poručnik – poručnik 
korvete, kapetan – poručnik fregate, kapetan prve klase – poručnik bojnog broda, 
major – kapetan korvete, potpukovnik – kapetan fregate, pukovnik – kapetan 
bojnog broda, brigadni general – komodor, general-major – kontraadmiral, 
general-potpukovnik – viceadmiral i general–admiral.
Učenici i kadeti vojnoškolskih ustanova, lica na drugom stručnom 
osposobljavanju za oficire i podoficire, vojnici na služenju vojnog roka i lica u 
rezervnom sastavu mogu imati činove iz stava 1. ovog člana.
Brisan je raniji stav 3. (vidi član 12. Zakona - 10/2015-10)
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 94/2019
9. Simboli i obeležja Vojske Srbije
Član 23.
Vojska Srbije ima grb i oznaku pripadnosti, a može 
imati i druge simbole i obeležja.
Кomande, jedinice i ustanove Vojske Srbije, kao i 
vojne jedinice i vojne ustanove koje su organizaciono i funkcionalno vezane za 
Ministarstvo odbrane mogu imati vojne zastave, oznake i druge simbole i 
obeležja.
Postojanje, izgled i korišćenje simbola i obeležja iz 
st. 1. i 2. ovog člana uređuje predsednik Republike, na predlog ministra 
odbrane.
Zabranjeno je isticanje i nošenje simbola i obeležja 
Vojske Srbije iz st. 1. i 2. ovog člana na način kojim bi se narušio ugled 
Vojske Srbije.
*Službeni glasnik RS, broj 10/2015
10. Vojni praznici
Član 24.
Dan Vojske Srbije, dane vidova, rodova i službi i druge vojne praznike 
određuje posebnim aktom predsednik Republike, na predlog ministra odbrane. 

10a Nazivi jedinica i ustanova
*Službeni glasnik RS, broj 10/2015
Član 24a
Jedinicama Vojske Srbije i vojnim ustanovama koje su 
organizaciono i funkcionalno vezane za Ministarstvo odbrane mogu se određivati 
nazivi po značajnim istorijskim ličnostima i događajima koji predstavljaju 
neprolaznu vojnu vrednost i tradiciju.
Nazive iz stava 1. ovog člana određuje predsednik 
Republike, na predlog ministra odbrane.
*Službeni glasnik RS, broj 10/2015
11. Verska služba
Član 25.
Radi ostvarivanja slobode veroispovesti u Vojsci Srbije organizuje se verska 
služba. 
Član 26.
Vlada uređuje vršenje verske službe u Vojsci Srbije. 
Član 27.
Međusobni odnosi Ministarstva odbrane i crkava, odnosno verskih zajednica, u 
vezi sa vršenjem verske službe u Vojsci Srbije, uređuju se posebnim sporazumima.
12. Odgovornost za štetu
Član 28.
Za štetu koju svojim nezakonitim ili nepravilnim radom Vojska Srbije 
prouzrokuje fizičkim i pravnim licima odgovara Republika Srbija.
13. Demokratska i civilna kontrola
Član 29.
Vojska Srbije je pod demokratskom i civilnom kontrolom.
Demokratska i civilna kontrola Vojske Srbije naročito obuhvata kontrolu 
upotrebe i razvoja Vojske Srbije, internu i eksternu kontrolu troškova za vojne 
potrebe, praćenje stanja i obaveštavanja javnosti o stanju priprema Vojske Srbije, 
obezbeđenje slobodnog pristupa informacijama od javnog značaja i utvrđivanje 
odgovornosti za vršenje vojnih dužnosti u skladu sa zakonom.
Demokratsku i civilnu kontrolu Vojske Srbije vrše Narodna skupština, 
Zaštitnik građana i drugi državni organi u skladu sa svojim nadležnostima, 
građani i javnost.
Propisi o zaštitniku građana koji se odnose na zaštitu i ostvarivanje prava 
građana, primenjuju se i na profesionalne pripadnike Vojske Srbije.
14. Javnost rada
Član 30.
Ministar odbrane uređuje način obaveštavanja javnosti o aktivnostima Vojske 
Srbije. 
15. Кancelarijsko poslovanje
Član 31.
Кancelarijsko poslovanje u Vojsci Srbije obuhvata prijem, evidentiranje, 
čuvanje, razvrstavanje i arhiviranje materijala koji primi Vojska Srbije ili koji 
nastane u radu Vojske Srbije i vrši se u skladu sa 
propisom o kancelarijskom poslovanju u Ministarstvu odbrane i Vojsci Srbije.
Brisan je raniji stav 2. (vidi član 15. Zakona - 10/2015-10)
Vojska Srbije ima pečate u skladu sa propisima kojim se uređuju pečati 
državnih organa.
Ministar odbrane odlučuje o sadržini, obliku, veličini i broju pečata u 
Vojsci Srbije, o poveravanju pečata na čuvanje i upotrebu, kao i o izradi novih i 
o uništenju starih .
*Službeni glasnik RS, broj 10/2015
16. Evidencije
*Službeni glasnik RS, broj 10/2015
Član 31a
Za profesionalna vojna lica i civilna lica na službi u 
Vojsci Srbije vode se evidencije koje sadrže podatke o službi u Vojsci Srbije, u 
skladu sa zakonom kojim se uređuju evidencije u oblasti rada i zakonom kojim se 
uređuje zaštita podataka o ličnosti.
Osim podataka iz stava 1. ovog člana, evidencije o 
službi profesionalnih vojnih lica u Vojsci Srbije sadrže i fotografiju i podatke 
o: pripadnosti rodu, odnosno službi; zanimanju pre prijema u vojnu službu; datumu 
prestanka vojne službe; završenim školama i usavršavanjima – postignut uspeh i 
trajanje; unapređenjima i činovima; ugovorenom činu; stanjima u službi; 
postavljenjima na formacijska mesta; mestima službovanja; nazivima jedinica, 
odnosno ustanova u kojima je službovao tokom službe, odnosno u kojoj je na 
službi; službenim ocenama; odlikovanjima i stimulativnim merama; disciplinskim 
merama i kaznama; oceni zdravstvene sposobnosti za profesionalnu vojnu službu; 
supružniku, deci i usvojenicima (prezime, ime jednog od roditelja i ime, 
jedinstveni matični broj građana i srodstvo), stambenoj potrebi, stažu osiguranja 
i stažu s uvećanim trajanjem i ostvarenim naknadama.
Osim podataka iz stava 1. ovog člana, evidencije o 
službi civilnih lica na službi u Vojsci Srbije sadrže i podatke o: pripadnosti 
službi; zanimanju pre prijema u službu; završenim školama i usavršavanjima – 
postignut uspeh i trajanje; rasporedu na formacijska mesta; mestima službovanja; 
nazivima jedinica, odnosno ustanova u kojima je službovalo tokom službe odnosno 
u kojoj je na službi; službenim ocenama; odlikovanjima i stimulativnim merama; 
disciplinskim merama i kaznama; oceni zdravstvene sposobnosti za rad; 
supružniku, deci i usvojenicima (prezime, ime jednog od roditelja i ime, 
jedinstveni matični broj građana i srodstvo), stambenoj potrebi, stažu osiguranja 
i stažu s uvećanim trajanjem i ostvarenim naknadama.
Vrste dokumenata koji se vode u evidencijama iz stava 
1. ovog člana, način vođenja evidencija, kao i način prikupljanja, obrade, 
korišćenja i zaštite podataka iz tih evidencija propisuje ministar odbrane. 
Evidencije koje sadrže podatke o učenicima i kadetima 
vojnoškolskih ustanova uređuju se posebnim zakonom.
*Službeni glasnik RS, broj 10/2015
DEO DRUGI
SLUŽBA U VOJSCI SRBIJE
Glava II
Popuna Vojske Srbije
1. Osnovne odredbe
Član 32.
Državljani Republike Srbije stupaju u Vojsku Srbije na osnovu akta ovlašćenih 
organa o upućivanju u Vojsku Srbije po osnovu vojne obaveze ili na osnovu akta o 
prijemu u vojnu službu.
Državljani Republike Srbije stupaju u Vojsku Srbije i na osnovu akta o prijemu 
u vojnoškolsku ustanovu radi školovanja za vojne dužnosti, odnosno na drugo 
stručno osposobljavanje za oficire i podoficire. 
Član 33.
Кomande, jedinice i ustanove Vojske Srbije popunjavaju se ljudstvom stalnog i 
rezervnog sastava, materijalnim sredstvima iz ratne rezerve i materijalnim 
sredstvima iz popisa za potrebe Vojske Srbije, po planovima popune.
Za vreme ratnog stanja ili vanrednog stanja, Vojska Srbije se može popunjavati i 
dobrovoljcima i materijalnim sredstvima stavljenim na 
raspolaganje od strane vlasnika stvari.
Dobrovoljcima, u smislu stava 2. ovog člana, smatraju se lica koja ne podležu 
vojnoj obavezi, kao i vojni obveznici koji nemaju ratni raspored.
Materijalnim sredstvima stavljenim na 
raspolaganje, u smislu stava 2. ovog člana, smatraju se sredstva koja nisu u 
evidenciji Ministarstva odbrane i Vojske Srbije kao pokretna sredstva iz popisa, 
a koja su državljani Republike Srbije i strani državljani stavili na raspolaganje.
U pogledu prava i dužnosti, dobrovoljci se izjednačavaju s vojnim licima. 

*Službeni glasnik RS, broj 36/2018
Član 34.
Ministar odbrane ili lice koje on ovlasti 
raspoređuje u Vojsku Srbije 
profesionalna vojna lica, raspoređena i postavljena na formacijska mesta van 
Vojske Srbije za čijom službom van Vojske Srbije je prestala potreba. 

*Službeni glasnik RS, broj 36/2018
Član 35.
Popunu komandi, jedinica i ustanova vojnim obveznicima, prema dobijenim 
brojnim rasporedima vojnih obveznika i materijalnih sredstava iz popisa, 
priprema nadležni organ, u skladu sa utvrđenim kriterijumima i prioritetima 
popune.
2. Mobilizacija
Član 36.
Mobilizacijom Vojska Srbije iz mirnodopske organizacije i stanja prelazi na 
ratnu organizaciju i stanje pripravnosti za izvršenje misija i zadataka.
Mobilizacija po obimu može biti opšta i delimična, a saopštava se javnim 
oglašavanjem i pojedinačnim pozivom. 
*Službeni glasnik RS, broj 10/2015
Član 37.
Opšta mobilizacija obuhvata sve, a delimična potreban deo komandi, jedinica i 
ustanova Vojske Srbije kao i materijalna sredstva potrebna za izvršenje misija i 
zadataka.
Mobilizacija se sprovodi po Planu mobilizacije Vojske Srbije. 
Član 38.
Delimična mobilizacija Vojske Srbije može se narediti i radi: provere 
spremnosti za izvršenje mobilizacije, izvođenja planiranih vežbi i kontrola 
organizovanja priprema za odbranu.
Mobilizaciju iz stava 1. ovog člana naređuje starešina na komandnoj dužnosti 
koga ovlasti Predsednik Republike.
3. Prijem u profesionalnu vojnu službu
Član 39.
Za profesionalno vojno lice može biti primljen državljanin Republike Srbije 
koji ispunjava sledeće opšte uslove:
1) da je punoletan;
2) da je zdravstveno i psihofizički sposoban za službu 
u Vojsci Srbije;
3) da ima propisano obrazovanje;
4) da mu ranije nije prestajao radni odnos u državnom organu zbog teže 
povrede dužnosti iz radnog odnosa;
5) da nije osuđivan na kaznu zatvora od najmanje šest 
meseci;
6) da nije stariji od 30 godina ako se prima u 
svojstvu profesionalnog vojnika;
7) da nije stariji od 40 godina ako se prima u 
svojstvu podoficira, odnosno 45 godina ako se prima u svojstvu oficira;
8) da je bezbednosno proveren i da nema bezbednosnih 
smetnji za prijem u profesionalnu vojnu službu, u skladu sa propisima kojima je 
uređeno vršenje bezbednosne provere u Ministarstvu odbrane;
9) da je završio odgovarajuću vojnu obuku sa oružjem.
Profesionalna vojna lica primaju se u službu prema potrebi službe, na radna 
mesta propisana formacijom. 
Akt o prijemu u profesionalnu vojnu službu lica koje 
ne ispunjava uslove iz stava 1. ovog člana ništav je.
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 94/2019
Član 40.
Profesionalno vojno lice postaje se danom stupanja u službu – na osnovu akta 
nadležnog organa, odnosno ugovora.
Кadet vojne visokoškolske ustanove koji ispunjava 
uslove iz člana 39. stav 1. tač. 2), 5) i 8) ovog zakona završetkom školovanja 
prima se u profesionalnu vojnu službu i proizvodi u čin potporučnika i od tog 
dana postaje oficir.
Učenik srednje stručne vojne škole i učenik mešovite 
vojne škole u kojima se stiče odgovarajuće opšte i stručno obrazovanje i 
vaspitanje za obavljanje poslova podoficira Vojske Srbije, a koji ispunjavaju uslove 
iz člana 39. stav 1. tač. 2), 5) i 8) ovog zakona, nakon sticanja odgovarajućeg 
opšteg i stručnog obrazovanja i vaspitanja u skladu sa zakonom kojim se uređuje 
vojno obrazovanje, proizvode se u čin vodnika i od tog dana postaju podoficiri.
Učenik Vojne gimnazije koji ne nastavi školovanje i 
učenik srednje stručne i mešovite vojne škole u kojima se stiče odgovarajuće 
opšte i stručno obrazovanje i vaspitanje za obavljanje poslova vojnih službenika i 
nameštenika, a koji ispunjavaju uslove iz člana 39. stav 1. tač. 2), 5) i 8) ovog 
zakona, mogu se proizvesti u čin vodnika i od tog dana postati podoficiri, 
ukoliko nakon završetka srednje vojne škole završe i vojnu obuku predviđenu 
članom 39. stav 1. tačka 9) ovog zakona.
Vlada uređuje način i uslove prijema u profesionalnu vojnu službu, na predlog 
ministra odbrane. 
*Službeni glasnik RS, broj 10/2015
**Službeni glasnik RS, broj 94/2019
Član 41.
Podoficir koji je stekao visoko vojno obrazovanje sa danom završetka 
školovanja proizvodi se u čin potporučnika i od tog dana postaje oficir.
Podoficir koji je stekao odgovarajuće visoko 
obrazovanje predviđeno elementima formacijskih mesta utvrđenih formacijom može se
do navršene 45 godine života proizvesti u čin potporučnika pod uslovima i na 
način koji propiše Vlada, na predlog ministra odbrane.
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 36/2018
****Službeni glasnik RS, broj 94/2019
Član 42.
Državljanin Republike Srbije koji ispunjava opšte uslove za prijem u 
profesionalnu vojnu službu može biti primljen u službu u Vojsci Srbije, radi 
popune komandi, jedinica i ustanova Vojske Srbije na određeno vreme do tri 
godine.
Ugovorom o radu na određeno vreme utvrđuju se čin, dužnost, mesto službovanja 
i trajanje službe, a mogu se uređivati i druga prava i obaveze.
Ugovor o radu na određeno vreme zaključuje se na 
vremenski period do tri godine i može se obnavljati, s tim da važnost poslednjeg 
ugovora ističe krajem godine u kojoj profesionalni vojnik, podoficir, odnosno 
oficir navršava 53 godine života.
Izuzetno od odredbe stava 3. ovog člana, po odluci 
ministra odbrane, ugovor o radu na određeno vreme licima na pojedinim 
formacijskim mestima ili određenih specijalnosti može se obnavljati do ispunjenja 
uslova za odlazak u penziju propisanih zakonom kojim se uređuje penzijsko i 
invalidsko osiguranje.
Profesionalni vojnik, odnosno podoficir u radnom 
odnosu na određeno vreme može se, nezavisno od propisanih uslova u pogledu 
godina života, ukoliko potrebe službe zahtevaju, bez konkursa primiti na službu 
u Vojsci Srbije na neodređeno vreme u svojstvu podoficira.
Ministar odbrane, na predlog načelnika Generalštaba uređuje drugo stručno 
osposobljavanje za oficira i podoficira iz stava 2. ovog člana. 
*Službeni glasnik RS, broj 36/2018
**Službeni glasnik RS, broj 94/2019
Član 43.
Na lica primljena u profesionalnu vojnu službu na određeno vreme ne odnose se 
odredbe ovog zakona o unapređivanju oficira i podoficira.
Za lica primljena u profesionalnu vojnu službu na 
neodređeno vreme, za unapređenje računa se i vreme provedeno u činu koji je imao 
u statusu profesionalnog vojnog lica na određeno vreme.
Lice kome prestane profesionalna vojna služba na određeno vreme može biti 
proizvedeno u čin rezervnog oficira, odnosno rezervnog podoficira koji je imalo 
za vreme te službe, ako je imalo povoljnu ocenu u službi. 
*Službeni glasnik RS, broj 88/2009
**Službeni glasnik RS, broj 94/2019
Član 44.
U svojstvu profesionalnog vojnika, u službu u Vojsci Srbije prima se lice na 
određeno vreme, pod uslovom da pored opštih uslova za prijem u profesionalnu 
vojnu službu ispunjava i posebne uslove. 
Član 45.
Na službu u Vojsci Srbije u svojstvu profesionalnog vojnog lica mogu se, 
nezavisno od propisanih uslova u pogledu godina života, ukoliko potrebe službe 
zahtevaju, bez javnog konkursa primiti civilno lice na službi u Vojsci Srbije i 
državni službenik i nameštenik zaposleni u Ministarstvu odbrane. 
Ako potrebe službe zahtevaju, na službu u Vojsci 
Srbije u svojstvu civilnog lica na službi u Vojsci Srbije bez javnog konkursa 
može se primiti oficir, podoficir, profesionalni vojnik koji je u radnom odnosu 
na određeno vreme proveo najmanje devet godina bez prekida, 
kadet nakon završetka školovanja koji nije zdravstveno sposoban za službu u 
Vojsci Srbije u svojstvu oficira i državni službenik i 
nameštenik zaposlen u Ministarstvu odbrane.
Ukoliko potrebe službe zahtevaju na službu u Ministarstvu odbrane u svojstvu 
državnog službenika, odnosno nameštenika može se bez konkursa primiti 
profesionalno vojno lice i civilno lice na službi u Vojsci Srbije.
Vlada, na predlog ministra odbrane, uređuje uslove i postupak prijema u 
službu lica iz st. 1. do 3. ovog člana.
*Službeni glasnik RS, broj 10/2015
**Službeni glasnik RS, broj 36/2018
4. Prevođenje u drugi rod, odnosno službu
Član 46.
Oficir, odnosno podoficir, po zahtevu ili uz pristanak, može biti preveden iz 
jednog roda ili službe u drugi rod ili službu ako ima stručnu spremu za rod 
odnosno službu u koju se prevodi i ako potrebe popune to zahtevaju.
Uslove i način prevođenja iz stava 1. ovog člana propisuje ministar odbrane. 

Glava III
Posebna ovlašćenja i dužnosti vojnih lica
1. Opšte odredbe
Član 47.
Vojna lica imaju pravo da u skladu s pravilima službe nose i upotrebljavaju 
vatreno oružje.
U vršenju borbenih zadataka, vojna lica upotrebljavaju vatreno i drugo oružje 
prema pravilima o upotrebi sile. 
*Službeni glasnik RS, broj 88/2009
Član 47a
Oficiri i podoficiri u radnom odnosu na neodređeno 
vreme mogu preko Ministarstva odbrane nabavljati kratko vatreno oružje i 
municiju.
Postupak za izdavanje odobrenja za nabavljanje oružja i 
municije i izdavanje dozvola za držanje i nošenje oružja iz stava 1. ovog člana, 
način držanja, nošenja, raspolaganja i druga pitanja u vezi sa tim oružjem, kao i 
oružjem koje oficir ili podoficir dobije na poklon ili kao nagradu za rezultate 
postignute u službi uređuje ministar odbrane.
Vojna policija izdaje odobrenje za nabavljanje oružja i 
municije i dozvole za držanje i nošenje oružja iz stava 1. ovog člana i vodi 
evidenciju o podnetim zahtevima i izdatim odobrenjima za nabavljanje oružja, 
osnovnih delova oružja i municije, izdatim dozvolama za držanje oružja i nošenje 
oružja za ličnu bezbednost, oduzetom i predatom oružju, kao i oružju čiji je 
nestanak prijavljen.
Evidencije iz stava 3. ovog člana čuvaju se trajno i u 
elektronskom obliku i sadrže:
1) podatke o fizičkim licima: ime i prezime, 
jedinstveni matični broj građana, datum i mesto rođenja, državljanstvo, broj lične 
karte, odnosno drugog identifikacionog dokumenta, adresu prebivališta, odnosno 
boravišta, fotografiju lica, zanimanje i svojstvo lica u odnosu na oružje koje je 
predmet zahteva;
2) podatke o oružju: vrstu, marku, model, kalibar i 
fabrički broj.
Podatke iz stava 4. ovog člana Vojna policija može 
ustupiti državnim i drugim organima i organizacijama, pravnim i fizičkim licima, 
u skladu sa zakonom koji uređuje zaštitu podataka o ličnosti, ukoliko:
1) su za prijem takvih podataka ovlašćeni zakonom;
2) su im podaci neophodni za izvršavanje poslova iz 
njihove nadležnosti;
3) obezbeđuju zaštitu podataka o ličnosti.
*Službeni glasnik RS, broj 36/2018
Član 48.
Vojna lica su obavezna da nose uniformu u skladu sa pravilima službe.
Predsednik Republike, na predlog ministra odbrane, 
uređuje izgled vojne uniforme i oznake činova.
Zabranjeno je nošenje vojne uniforme sa oznakama činova 
licima koja ne vrše vojnu službu, osim po posebnom odobrenju ministra odbrane.
*Službeni glasnik RS, broj 10/2015
Član 49.
Profesionalni pripadnik Vojske Srbije je dužan da putovanje u inostranstvo 
prijavi pretpostavljenom. 
Ministar odbrane uređuje uslove pod kojima profesionalni pripadnik Vojske 
Srbije i vojnik na služenju vojnog roka putuju u inostranstvo. 
Član 50.
Vojno lice može primiti i nositi odlikovanje strane 
države, odnosno međunarodne organizacije po odobrenju predsednika Republike.
Zahtev za izdavanje odobrenja iz stava 1. ovog člana 
dostavlja se preko Ministarstva odbrane.
Vojno lice može postati član stranog stručnog udruženja ili međunarodne 
organizacije, uz saglasnost ministra odbrane ili lica koje on ovlasti. 

*Službeni glasnik RS, broj 88/2009
**Službeni glasnik RS, broj 10/2015
Član 51.
Profesionalna vojna lica imaju vojnu legitimaciju 
kojom dokazuju identitet i svojstvo vojnog lica.
Učenici i kadeti vojnoškolskih ustanova imaju 
učeničku, odnosno kadetsku legitimaciju kojom dokazuju identitet i svojstvo 
učenika, odnosno kadeta.
Civilna lica na službi u Vojsci Srbije i zaposleni u 
Ministarstvu odbrane imaju identifikacionu karticu kojom dokazuju identitet i 
svojstvo zaposlenog.
Za pristup vojnim objektima i službenim prostorijama 
koje koriste Ministarstvo odbrane i Vojska Srbije, licima van Vojske Srbije i 
Ministarstva odbrane koja na osnovu odobrenja ministra odbrane mogu imati pristup 
ovim objektima izdaju se privremene identifikacione kartice.
Pripadnici Vojske Srbije za vreme učešća u 
multinacionalnim operacijama i drugim aktivnostima u inostranstvu koriste 
posebne legitimacije, u skladu sa pravilima angažovanja u konkretnoj operaciji.
Legitimacije i identifikacione kartice iz st. 1. do 3. 
ovog člana sadrže kontaktni i beskontaktni mikrokontroler i mašinski čitljivu 
zonu za potrebe automatskog očitavanja podataka.
Privremene identifikacione kartice iz stava 4. ovog 
člana mogu da sadrže kontaktni i beskontaktni mikrokontroler i mašinski čitljivu 
zonu za potrebe automatskog očitavanja podataka.
Izgled i karakteristike vojnih legitimacija iz stava 
1. ovog člana, način i postupak izdavanja, korišćenja, vraćanja i poništavanja i 
način vođenja evidencije o izdatim legitimacijama uređuje Vlada, na predlog 
ministra odbrane.
Izgled i karakteristike legitimacija iz stava 2. ovog 
člana i identifikacionih kartica iz st. 3. i 4. ovog člana, način i postupak 
izdavanja, korišćenja, vraćanja i poništavanja i način vođenja evidencije o izdatim 
legitimacijama i identifikacionim karticama uređuje ministar odbrane.
Obrasce legitimacija i identifikacionih kartica iz st. 
1. do 4. ovog člana izrađuje i štampa Narodna banka Srbije – Zavod za izradu 
novčanica i kovanog novca.
*Službeni glasnik RS, broj 10/2015
Član 51a
Legitimacije i identifikacione kartice iz člana 51. 
ovog zakona sadrže sledeće podatke:
1) lične podatke: fotografiju; prezime, ime jednog od 
roditelja i ime; jedinstveni matični broj građana; pol; datum rođenja i krvnu 
grupu;
2) službene podatke: svojstvo; čin; naziv i matični 
broj organizacione jedinice u kojoj se nalazi; mesto službovanja, odnosno 
školovanja; od kada je na službi, odnosno školovanju u komandi, jedinici i 
ustanovi Vojske Srbije, odnosno organizacionoj jedinici Ministarstva odbrane i 
do kada je na službi ukoliko je u radnom odnosu na određeno vreme, odnosno 
školovanju i identifikacioni broj za lice koje pruža zdravstvene usluge;
3) podatke sadržane u elektronskim sertifikatima;
4) ostale podatke: datum izdavanja i rok važenja.
*Službeni glasnik RS, broj 10/2015
Član 52.
Profesionalni pripadnik Vojske Srbije može, pod uslovima utvrđenim zakonom 
raditi uz naknadu ili nagradu van jedinice, odnosno ustanove ili samostalno 
obavljati profesionalnu delatnost samo po odobrenju načelnika Generalštaba ili 
starešine koga on ovlasti u Vojsci Srbije, odnosno ministra odbrane ili 
rukovodioca organizacione jedinice koga on ovlasti u Ministarstvu odbrane.
Odobrenje iz stava 1. ovog člana neće se izdati ako se 
radom za koji se traži odobrenje onemogućava ili otežava rad profesionalnog 
pripadnika Vojske Srbije, šteti ugledu Vojske Srbije ili utiče na nepristrasnost 
rada profesionalnog pripadnika Vojske Srbije.
*Službeni glasnik RS, broj 10/2015
2. Vojna policija
Član 53.
Vojna policija vrši poslove suzbijanja 
kriminaliteta, kontrole i održavanja vojnog reda i discipline, obezbeđenja 
određenih ličnosti, najznačajnijih vojnih objekata, dokumenata i naoružanja, 
regulisanja i kontrole vojnog putnog saobraćaja, upravne poslove koji se odnose 
na držanje i nošenje oružja u skladu sa ovim zakonom i poslove protivterorističke 
zaštite u Ministarstvu odbrane i Vojsci Srbije, a po odluci ministra odbrane 
poslove obezbeđenja određenih ličnosti i protivterorističke zaštite vrši i van 
Ministarstva odbrane i Vojske Srbije.
Poslove policije u Ministarstvu odbrane i Vojsci Srbije obavljaju i 
policijske mere i radnje i policijska ovlašćenja 
primenjuju ovlašćena službena lica Vojne policije osim ako zakonom nije drugačije 
određeno.
Lica koja se smatraju ovlašćenim službenim 
licima Vojne policije, način primene policijskih mera i radnji i policijskih 
ovlašćenja i obavljanje zadataka i poslova Vojne policije, propisuje ministar 
odbrane.
Ovlašćena službena lica Vojne policije sprovode operativnu i kriminalističku obradu prema 
zaposlenom u Ministarstvu odbrane i pripadnicima Vojske Srbije za koga postoje 
osnovi sumnje da je u službi ili u vezi sa službom izvršio krivično delo za koje 
se goni po službenoj dužnosti osim ako zakonom nije drugačije određeno.
Pri obavljanju poslova iz stava 4. ovog člana ovlašćena službena lica Vojne 
policije u postupanju prema zaposlenima u Ministarstvu odbrane i pripadnicima 
Vojske Srbije imaju obaveze i ovlašćenja u skladu sa zakonom kojim se uređuje 
krivični postupak, zakonom kojim se uređuje policija i propisima donetim na 
osnovu tog zakona.
Ovlašćena službena lica Vojne policije postupaju po 
zahtevu vojnog disciplinskog tužioca i predsednika vojnog disciplinskog suda za 
dovođenje profesionalnih pripadnika Vojske Srbije i Ministarstva odbrane za koje 
postoje osnovi sumnje da su izvršili disciplinski prestup, a koja izbegavaju 
saslušanje u disciplinskom izviđaju ili na glavnom pretresu pred vojnim 
disciplinskim sudom.
Vojna policija vodi službene evidencije i obrađuje 
podatke o ličnosti tokom obavljanja policijskih poslova u Ministarstvu odbrane i 
Vojsci Srbije u skladu sa propisima koji uređuju evidencije i obradu podataka o 
ličnosti u oblasti unutrašnjih poslova.
Vojna policija može se angažovati u pružanju pomoći organima unutrašnjih 
poslova (policije) u miru i vanrednom stanju na osnovu zahteva nadležnog organa 
po odobrenju ministra odbrane.
Vojna policija može primeniti službena ovlašćenja i prema civilima u sledećim 
slučajevima:
1) kada primenjuje ovlašćenja prema licima u Ministarstvu odbrane i Vojsci 
Srbije koja su se zatekla sa njima pri izvršenju krivičnog dela;
2) ako ih u rejonu vojnih objekata, rasporeda vojnih jedinica ili u njima 
zatekne u vršenju prestupa ili krivičnog dela;
3) kada obavlja poslove obezbeđenja vojnih objekata, određenih ličnosti, 
naoružanja i regulisanja i kontrole vojnog putnog saobraćaja;
3a) kada postoje osnovi sumnje da su učinili krivično 
delo na štetu Ministarstva odbrane i Vojske Srbije za koje se goni po službenoj 
dužnosti;
4) kada pruža pomoć Policiji na javnim mestima;
5) u uslovima vanrednog i ratnog stanja.
Brisan je raniji stav 9. (vidi član 10. Zakona - 
36/2018-13)
Ovlašćena službena lica Vojne policije imaju posebnu službenu legitimaciju i 
značku.
Službena legitimacija ovlašćenog službenog lica Vojne 
policije sadrži: fotografiju, ime i prezime i jedinstveni matični broj građana 
ovlašćenog službenog lica Vojne policije, a značka ovlašćenog službenog lica 
Vojne policije sadrži serijski broj.
Vlada uređuje policijske mere i radnje i 
policijska ovlašćenja ovlašćenih službenih lica Vojne policije, kao i 
izgled, izdavanje, korišćenje i uništavanje posebne službene legitimacije i značke 
ovlašćenih službenih lica Vojne policije, na predlog ministra odbrane.
*Službeni glasnik RS, broj 10/2015
**Službeni glasnik RS, broj 36/2018
Član 53a
Unutrašnju kontrolu rada pripadnika Vojne policije u 
pogledu zakonitosti primene policijskih ovlašćenja, mera i radnji vrši posebna 
organizaciona jedinica koja se obrazuje u sastavu Uprave Vojne policije (u daljem 
tekstu: Unutrašnja kontrola Vojne policije).
Vojnopolicijskog inspektora kao starešinu 
organizacione jedinice iz stava 1. ovog člana postavlja i razrešava ministar 
odbrane, na predlog načelnika Generalštaba.
*Službeni glasnik RS, broj 88/2009
**Službeni glasnik RS, broj 36/2018
Član 53b
Pripadnici Vojne policije su dužni da vojnopolicijskom 
inspektoru omoguće da izvrši kontrolu i da mu u tome pruže potrebnu stručnu 
pomoć.
U vršenju kontrole, vojnopolicijski inspektor i 
pripadnici Unutrašnje kontrole Vojne policije imaju ovlašćenja da:
1) ostvari uvid u spise, dokumentaciju i zbirke 
podataka koje u skladu sa svojim nadležnostima pribavlja, sačinjava ili izdaje 
Vojna policija;
2) uzme izjave od pripadnika Vojne policije, oštećenih 
lica i svedoka;
3) od Vojne policije i njenih pripadnika zahteva 
dostavljanje drugih podataka i informacija iz njihove nadležnosti koji su potrebni 
u vršenju unutrašnje kontrole;
4) ostvari uvid u službene prostorije koje Vojna 
policija koristi u svom radu;
5) zahteva atest i tehničke i druge podatke o 
tehničkim sredstvima koja koristi Vojna policija i zahteva dokaze o 
osposobljenosti pripadnika Vojne policije za upotrebu tehničkih i drugih 
sredstava koja koristi u svom radu.
U obavljanju poslova iz stava 2. ovog člana 
vojnopolicijski inspektor i pripadnici Unutrašnje kontrole Vojne policije ne mogu 
se mešati u tok pojedinih akcija Vojne policije ili na drugi način ometati rad 
ili ugroziti poverljivost vojnopolicijske akcije.
Dokumentaciju koja ima oznaku poverljivosti 
vojnopolicijski inspektor, odnosno lice koje on ovlasti može pregledati u 
prisustvu odgovornog lica koje je utvrdilo stepen poverljivosti dokumenta, 
odnosno lica koje je ono ovlastilo.
U obavljanju poslova iz stava 1. ovog člana, 
vojnopolicijski inspektor neposredno je odgovoran ministru odbrane.
Vojnopolicijski inspektor redovno izveštava ministra 
odbrane o utvrđenim nalazima.
U vršenju kontrole rada Vojne policije, vojnopolicijski 
inspektor i pripadnici Unutrašnje kontrole Vojne policije preduzimaju potrebne 
radnje, utvrđuju činjenično stanje i prikupljaju dokaze.
*Službeni glasnik RS, broj 88/2009
**Službeni glasnik RS, broj 36/2018
Član 53v
Način, postupak i ovlašćenja za vršenje unutrašnje 
kontrole rada Vojne policije i postupanje po pritužbama na rad Vojne policije 
bliže uređuje ministar odbrane, u skladu sa propisima o unutrašnjoj kontroli 
propisanoj za vojnopolicijska ovlašćenja.
*Službeni glasnik RS, broj 88/2009
Glava IV
Unapređivanje vojnih lica
1. Unapređivanje vojnika, učenika i kadeta vojnoškolskih ustanova i lica na 
drugom stručnom osposobljavanju za oficire i podoficire
*Službeni glasnik RS, broj 88/2009
Član 54.
U vojnički čin može se unaprediti vojnik na služenju vojnog roka, odnosno 
vojnik u rezervi ako se oceni da sa uspehom može vršiti odgovarajuće dužnosti 
vojnih starešina.
Način unapređivanja u činove vojnika, učenika i kadeta vojnoškolskih ustanova 
i lica na drugom stručnom osposobljavanju za oficire i podoficire uređuje ministar 
odbrane.
*Službeni glasnik RS, broj 88/2009
2. Unapređivanje oficira i podoficira
Član 55.
Za unapređenje u viši čin oficir odnosno podoficir treba da ispunjava sledeće 
opšte uslove:
1) da je postavljen na formacijsko mesto višeg čina; 
2) da za poslednji period ocenjivanja pre unapređenja ima povoljnu ocenu;
3) da za poslednje dve godine pre unapređenja nije bezuslovno kažnjen za 
krivično delo kaznom zatvora najmanje tri meseca;
4) da se protiv njega ne vodi krivični postupak za krivično delo za koje se 
goni po službenoj dužnosti, ni postupak pred vojnim disciplinskim sudom.
Pokretanje krivičnog postupka za krivično delo za koje se goni po službenoj 
dužnosti čini smetnju za unapređenje kad je doneto rešenje o sprovođenju istrage ili 
je podignut optužni predlog ili optužnica bez sprovođenja istrage, a pokretanje 
postupka pred vojnim disciplinskim sudom – kad je stupio na snagu optužni 
predlog vojnodisciplinskog tužioca.
Smatraće se da nije postojala smetnja za unapređenje u viši čin iz stava 2. 
ovog člana ako u ponovljenom postupku ili po zahtevu za zaštitu zakonitosti 
postupak bude obustavljen, ako bude doneta oslobađajuća presuda, ako optužba bude 
odbijena ili odbačena ili ako bude izrečena blaža kazna od kazne iz stava 1. 
tačka 3. ovog člana, odnosno smatraće se da nije postojala smetnja iz st. 1. i 3. 
ovog člana, ako postupak bude obustavljen, ako bude doneta oslobađajuća presuda 
ili ako optužba bude odbijena.
Oficir koji nema završenu vojnu akademiju, odnosno koji nema odgovarajuće 
visoko obrazovanje, a zatekao se u službi na dan stupanja na snagu ovog zakona, 
može napredovati do čina kapetana. 
Član 56.
Oficir koji ispunjava opšte uslove može se unaprediti u neposredno viši čin, 
ako je u činu koji ima proveo najmanje:
1) tri godine u činu potporučnika ako školovanje traje 
četiri godine, dve godine u činu potporučnika ako školovanje traje pet godina i 
jednu godinu u činu potporučnika ako školovanje traje šest godina;
2) tri godine u činu poručnika;
3) tri godine u činu kapetana;
3a) četiri godine u činu kapetana prve klase;
4) četiri godine u činu majora;
5) četiri godine u činu potpukovnika;
6) četiri godine u činu pukovnika;
7) tri godine u činovima generala. 
*Službeni glasnik RS, broj 88/2009
**Službeni glasnik RS, broj 94/2019
Član 57.
Podoficir koji ispunjava opšte uslove za unapređenje može se unaprediti u viši 
čin kad u činu koji ima provede najmanje četiri godine. 
Član 58.
Radi unapređenja oficira i podoficira u viši čin 
utvrđuju se liste kandidata na osnovu kriterijuma koje utvrđuje ministar 
odbrane.
Predsednik Republike, ministar odbrane i načelnik Generalštaba mogu osnovati 
savetodavna tela radi obavljanja poslova iz stava 1. ovog člana. 
*Službeni glasnik RS, broj 36/2018
Član 59.
Predsednik Republike može, na predlog ministra odbrane, profesionalnom vojnom 
licu za vreme obavljanja dužnosti u multinacionalnim operacijama i drugim 
aktivnostima u inostranstvu odrediti privremeni neposredno viši čin za vreme 
obavljanja te dužnosti.
Za vreme obavljanja dužnosti iz stava 1. ovoga člana, profesionalno vojno lice 
ostvaruje sva prava čina koji mu je privremeno određen.
Profesionalno vojno lice posle prestanka dužnosti u multinacionalnim misijama 
i drugim aktivnostima u inostranstvu, ostvaruje prava u skladu s odredbama ovoga 
zakona i svojim činom. 
Član 60.
Profesionalno vojno lice koje je u disciplinskom postupku vraćeno u prethodni 
čin stiče pravo na unapređenje u viši čin kad po pravnosnažnosti odluke kojom je 
vraćen u prethodni čin ponovo ispuni ovim zakonom propisane uslove za unapređenje 
u viši čin.
3. Vanredno unapređivanje
Član 61.
Predsednik Republike, ministar odbrane i načelnik Generalštaba mogu, na 
osnovu nadležnosti iz člana 17, 18, odnosno 19. ovog zakona, vanredno unaprediti 
profesionalna vojna lica.
4. Unapređivanje oficira i podoficira u rezervi
Član 62.
Oficiri u rezerevi i podoficiri u rezervi proizvode se i unapređuju prema 
potrebi popune Vojske Srbije, na način i pod uslovima koje propisuje ministar 
odbrane.
5. Unapređivanje za vreme ratnog stanja
Član 63.
Unapređivanje vojnih lica za vreme ratnog stanja vrši se prema sposobnosti za 
komandovanje, za ispoljenu hrabrost i za ratne zasluge, kao i prema potrebama 
popune u ratu.
6. Bliže uređivanje uslova i načina unapređivanja vojnih lica
Član 64.
Uslove i način unapređenja vojnih lica uređuje Vlada, na predlog ministra 
odbrane.
Glava V
Ocenjivanje i priznanja
Član 65.
Profesionalna vojna lica se ocenjuju radi utvrđivanja uspeha u službi, 
odlučivanja o unapređenju, podsticanja na stručno usavršavanje i veće zalaganje u 
službi.
Vlada uređuje ocenjivanje iz stava 1. ovog člana, na predlog ministra odbrane. 

*Službeni glasnik RS, broj 10/2015
Član 66.
Profesionalnim pripadnicima Vojske Srbije, komandama, 
jedinicama i ustanovama Vojske Srbije mogu se dodeljivati odlikovanja, priznanja i 
nenovčane nagrade.
Posebna priznanja (vojne spomen-medalje i vojne 
spomenice) izrađuje Narodna banka Srbije – Zavod za izradu novčanica i kovanog 
novca.
Ministar odbrane, u okviru svojih nadležnosti, uređuje vrste priznanja i 
nenovčanih nagrada pripadnicima Vojske Srbije, organizacionim delovima Vojske 
Srbije i drugim subjektima za ostvarene rezultate i doprinose u ostvarivanju 
nadležnosti Vojske Srbije, kriterijume za njihovu dodelu i način njihovog 
pribavljanja i dodele.
*Službeni glasnik RS, broj 10/2015
Glava VI
Stanja u službi profesionalnih vojnih lica
1. Vrste stanja u službi
Član 67.
Oficir odnosno podoficir može u toku službe biti:
1) na dužnosti; 
2) na pripravničkom stažu; 
3) na školovanju;
4) na lečenju, odnosno bolovanju;
5) na raspolaganju;
5a) u stanju mirovanja;
6) udaljen od dužnosti.
Oficir u radnom odnosu na određeno vreme, podoficir u radnom odnosu na 
određeno vreme i profesionalni vojnik u toku službe može biti na dužnosti koja 
je ugovorena, udaljen od dužnosti ili na lečenju, odnosno bolovanju najkasnije do 
isteka ugovorenog roka.
*Službeni glasnik RS, broj 36/2018
2. Postavljenje na dužnost
Član 68.
Oficir, odnosno podoficir postavlja se na formacijsko mesto prema potrebama 
službe.
Oficir, odnosno podoficir postavljen na formacijsko mesto van Vojske Srbije 
ima sva prava i obaveze oficira, odnosno podoficira postavljenog u Vojsci Srbije, 
ako zakonom nije drukčije određeno. 
Član 69.
Formacijskim mestima smatraju se formacijska mesta u 
Vojsci Srbije, kao i radna mesta određena odgovarajućim aktima o sistematizaciji 
radnih mesta na koja se postavljaju profesionalna vojna lica raspoređena van 
Vojske Srbije.
Elementi formacijskog 
mesta iz stava 1. 
ovog člana određuju se prema propisanim kriterijumima za utvrđivanje formacija, 
odnosno formacijskih mesta u Vojsci Srbije.
Oficir, odnosno podoficir, po pravilu, postavlja se na 
formacijsko mesto, svog ili višeg čina, prema vrsti stručne spreme koju ima i 
rodu i službi kojoj pripada.
Oficir, odnosno podoficir može se izuzetno, bez svog 
pristanka a po potrebi službe, postaviti na formacijsko mesto neposredno nižeg 
čina uz zadržavanje prava svog čina i položaja.
Oficir, odnosno podoficir može se postaviti na dužnost 
u okviru drugog roda ili službe samo uz svoj pristanak.
Ako se neko formacijsko mesto ne može popuniti 
oficirom, odnosno podoficirom, na to formacijsko mesto može se uz njegov 
pristanak postaviti ili odrediti za zastupnika civilno lice na službi u Vojsci 
Srbije, odnosno državni službenik ili nameštenik, pod uslovom da ima 
odgovarajuće obrazovanje.
Ako se neko formacijsko, odnosno radno mesto ne može 
popuniti civilnim licem na službi u Vojsci Srbije, odnosno državnim službenikom 
ili nameštenikom, na to formacijsko, odnosno radno mesto može se uz njegov 
pristanak postaviti ili odrediti za zastupnika oficir, odnosno podoficir, pod 
uslovom da ima odgovarajuće obrazovanje.
Saglasnost za postavljenje 
ili određivanje za zastupnika iz st. 6. i 7. ovog člana daje načelnik Generalštaba ili starešina koga on ovlasti 
za formacijsko mesto u Vojsci Srbije, odnosno ministar odbrane ili lice koje on 
ovlasti za formacijsko mesto van Vojske Srbije.
*Službeni glasnik RS, broj 10/2015
**Službeni glasnik RS, broj 36/2018
Član 70.
Za postavljenje na dužnosti po ratnoj formaciji, odredbe člana 69. ovog zakona 
primenjuju se i na rezervne oficire i rezervne podoficire. 
Član 71.
Profesionalnom vojnom licu koje je privremeno sprečeno da vrši dužnost može 
se odrediti zastupnik, u skladu sa potrebama službe. 
Zastupnik se može privremeno odrediti i na upražnjeno mesto. 
Lice može biti određeno za zastupnika, ukoliko ispunjava uslove za postavljenje 
na tu dužnost.
Zastupnik može da zastupa najviše jedno lice iz stava 1. ovog člana, pored 
svoje redovne dužnosti. 
Zastupanje može trajati najduže godinu dana.
Pretpostavljeni ne može zastupati potčinjenog. 
Član 72.
Oficir, odnosno podoficir može se u toku službe premeštati.
Pod premeštajem podrazumeva se promena mesta službovanja zbog postavljenja na 
novu dužnost ili zbog organizacijskih promena u razmeštaju komandi, jedinica i 
ustanova Vojske Srbije.
U toku profesionalne vojne službe oficir, odnosno podoficir može se 
premeštati najviše pet puta, ne uzimajući u obzir premeštaj zbog 
organizacijskih 
promena u razmeštaju komandi, jedinica i ustanova Vojske Srbije. 

Izuzetno oficir, odnosno podoficir može se premeštati i više od pet puta ako 
na to pristane.
Profesionalno vojno lice može biti po potrebi službe privremeno upućeno u 
drugu komandu, jedinicu ili ustanovu Vojske Srbije, 
odnosno u drugi državni organ ili pravno lice radi izvršenja određenih 
zadataka. 
Privremeno upućivanje profesionalnog vojnog lica po potrebi službe u drugu 
komandu, jedinicu ili ustanovu Vojske Srbije, 
odnosno u drugi državni organ ili pravno lice može trajati najduže godinu dana u 
toku tri godine.
*Službeni glasnik RS, broj 10/2015
**Službeni glasnik RS, broj 36/2018
Član 72a
Profesionalnom vojnom licu ministar odbrane može 
odobriti rad u strukturama međunarodne organizacije ili regionalne inicijative 
na osnovu konkursa, u skladu sa zakonom i međunarodnim ugovorom zaključenim sa 
tom međunarodnom organizacijom ili regionalnom inicijativom.
Izuzetno od stava 1. ovog člana, ako nije zaključen 
međunarodni ugovor, ministar odbrane može profesionalnom vojnom licu odobriti 
rad u strukturama međunarodne organizacije ili regionalne inicijative, pod 
uslovom da to nije u suprotnosti sa potrebama službe.
Profesionalnom vojnom licu može se odobriti rad iz 
stava 1. ovog člana u neprekidnom trajanju do četiri godine.
Profesionalno vojno lice po prestanku rada iz st. 1. i 
2. ovog člana, u roku od dve godine ne može biti angažovano na radu u toj 
međunarodnoj organizaciji ili regionalnoj inicijativi, osim u posebnim 
slučajevima koje propisuje ministar odbrane.
Za vreme rada iz stava 2. ovog člana profesionalnom 
vojnom licu miruju prava i obaveze na službi i po osnovu službe u Vojsci Srbije.
Za vreme rada iz stava 1. ovog člana, profesionalno 
vojno lice na službi je u Vojsci Srbije.
*Službeni glasnik RS, broj 88/2009
**Službeni glasnik RS, broj 36/2018
Član 72b
Supružnik premeštenog oficira, odnosno podoficira kome 
prestane radni odnos na neodređeno vreme zbog premeštaja, a u mestu u kome je 
oficir, odnosno podoficir premešten nema mogućnosti da se zaposli, ima pravo na 
penzijsko i invalidsko osiguranje i po prestanku tog zaposlenja uključivanjem u 
obavezno osiguranje, kao i na naknadu zbog prestanka zaposlenja.
Doprinos iz stava 1. ovog člana uplaćuje se nadležnom 
fondu penzijskog i invalidskog osiguranja iz sredstava Ministarstva odbrane.
Pravo iz stava 1. ovog člana može trajati za vreme 
nezaposlenosti, a najduže šest godina.
Vlada uređuje način i uslove ostvarivanja prava iz 
stava 1. ovog člana.
*Službeni glasnik RS, broj 10/2015
Član 72v
Oficir, odnosno podoficir može se u toku službe 
raspoređivati.
Pod rasporedom, u smislu ovog člana, podrazumeva se 
promena organizacijske celine, odnosno komande, jedinice ili ustanove Vojske 
Srbije zbog postavljenja na novu dužnost prilikom čega se ne menja mesto 
službovanja.
Profesionalna vojna lica nakon prijema u profesionalnu 
vojnu službu raspoređuju se u organizacijske celine, odnosno komande, jedinice 
ili ustanove Vojske Srbije, radi postavljenja na novu dužnost.
*Službeni glasnik RS, broj 36/2018
3. Pripravnički staž
Član 73.
Lica primljena u vojnu službu, koja nisu završila vojnu 
akademiju, a radi sticanja prakse potrebne za samostalno vršenje dužnosti mogu se 
uputiti na pripravnički staž.
Za vreme pripravničkog staža, lice iz stava 1. ovog 
člana ima prava svog čina i napreduje pod uslovima propisanim ovim zakonom kao 
lice koje je postavljeno na dužnost.
Ministar odbrane uređuje trajanje pripravničkog staža, 
obučavanje za vreme pripravničkog staža i način polaganja pripravničkog ispita.
*Službeni glasnik RS, broj 88/2009
4. Upućivanje na školovanje
Član 74.
Profesionalni pripadnici Vojske Srbije mogu se uputiti 
na školovanje ili usavršavanje u skladu sa potrebama Ministarstva odbrane i Vojske 
Srbije, pod uslovima koje propisuje ministar odbrane.
Profesionalni pripadnici Vojske Srbije upućeni na 
školovanje oblika studija II i III stepena, školuju se uz rad.
Oficir, odnosno podoficir upućen na školovanje ili 
usavršavanje u zemlji i inostranstvu koje traje najmanje jednu školsku godinu 
razrešava se dužnosti, osim lica upućenih na školovanje uz rad.
Licu iz stava 3. ovog člana vreme provedeno na 
školovanju ili usavršavanju priznaje se kao vreme provedeno na službi u Vojsci 
Srbije i za to vreme ima prava svog čina i napreduje, pod uslovima propisanim 
ovim zakonom, kao lice koje je postavljeno na dužnost sa koje je upućeno na 
školovanje ili usavršavanje.
*Službeni glasnik RS, broj 36/2018
5. Lečenje i bolovanje
Član 75.
Profesionalno vojno lice koje zbog bolesti ne može vršiti dužnost duže od 
šest meseci, razrešava se od dužnosti i ima status lica na lečenju i bolovanju. 

Profesionalno vojno lice koje je sprečeno da vrši 
dužnost zbog trudnoće, porodiljskog odsustva, nege deteta ili posebne nege deteta 
ne razrešava se od dužnosti i ima prava propisana opštim propisima o radu.
Profesionalno vojno lice iz stava 1. ovog člana 
zadržava prava svog čina i položaja.
Pretpostavljeni starešina na položaju komandanta bataljona i njemu ravan ili 
viši starešina dužan je da uputi na ocenu sposobnosti za službu u Vojsci Srbije 
lice koje se nalazilo na lečenju, odnosno bolovanju šest meseci ukupno za poslednje 
dve godine. 
*Službeni glasnik RS, broj 10/2015
6. Stavljanje na raspolaganje
Član 76.
Oficir, odnosno podoficir stavlja se na raspolaganje:
1) ako posle ukidanja formacijskog mesta na koje je bio postavljen ne može biti 
postavljen na drugu dužnost;
2) ako po prestanku razloga zbog kojih je stavljen u stanje u službi na lečenju 
i bolovanju ili zbog kojih je udaljen od dužnosti ne može biti postavljen na drugu 
dužnost; 
3) ako nadležni organ zdravstvene službe oceni da je nesposoban za dužnost 
koju obavlja, a ne može biti postavljen na drugu dužnost;
4) ako je odlukom nadležnog organa profesionalnom vojnom licu raspoređenom 
van Vojske Srbije prestala služba, odnosno rad van Vojske Srbije zbog prestanka 
potrebe za tom službom, odnosno za tim radom, a ne može biti postavljeno na drugu 
dužnost;
5) ako je pravnosnažnom odlukom vojnog disciplinskog 
suda izrečena disciplinska kazna iz člana 152. stav 2. tačka 3) ovog zakona, a 
ne može biti postavljen na drugu dužnost.
Za vreme u kojem je na raspolaganju, oficir odnosno podoficir dužan je da vrši 
poslove koje mu odredi pretpostavljeni, a koji odgovaraju njegovom činu i 
zdravstvenoj sposobnosti. 
Oficir, odnosno podoficir može biti na raspolaganju najduže šest meseci i za 
to vreme zadržava prava svog čina i položaja, osim prava na napredovanje.
Oficiru i podoficiru vreme provedeno na raspolaganju ne računa se u vreme 
potrebno za unapređenje.
*Službeni glasnik RS, broj 10/2015
6a Stanje mirovanja
*Službeni glasnik RS, broj 36/2018
Član 76a
Profesionalnom vojnom licu miruju prava i obaveze na 
službi i po osnovu službe u Vojsci Srbije, osim onih za koje je ovim zakonom ili 
opštim aktom drugačije određeno, ako privremeno ne vrši službu zbog:
1) upućivanja na rad u inostranstvo, ili u okviru 
međunarodno-tehničke ili prosvetno-kulturne saradnje, u diplomatska, konzularna i 
druga predstavništva;
2) izbora, odnosno imenovanja na funkciju u državnom 
organu ili drugu javnu funkciju čije vršenje zahteva da privremeno prestane da 
radi kod poslodavca;
3) rada u strukturama međunarodne organizacije ili 
regionalne inicijative u skladu sa članom 72a stav 2. ovog zakona ili rada u 
inostranstvu u skladu sa članom 90a stav 4. ovog zakona.
Oficir, odnosno podoficir kojem prava i obaveze iz 
stava 1. ovog člana miruju duže od šest meseci razrešava se dužnosti.
Oficir, odnosno podoficir ima pravo da se, u roku od 
15 dana od dana prestanka razloga zbog kojih mu je odobreno mirovanje iz stava 1. 
ovog člana, vrati na službu u Vojsci Srbije.
*Službeni glasnik RS, broj 36/2018
7. Udaljenje od dužnosti
Član 77.
Profesionalno vojno lice udaljava se od dužnosti:
1) dok se nalazi u pritvoru;
2) za vreme izdržavanja kazne zatvora.
Profesionalno vojno lice može biti udaljeno od dužnosti ako je zatečeno u 
vršenju teže povrede vojne discipline ili ako je protiv njega pokrenut krivični 
postupak ili postupak zbog disciplinskog prestupa, a krivično delo, odnosno 
disciplinski prestup je takve prirode da bi bilo štetno po interes službe da 
takvo lice i dalje ostane na dužnosti.
Lice koje je udaljeno od dužnosti po odredbi stava 2. ovog člana može biti 
raspoređeno na rad u komandu, jedinicu, odnosno ustanovu Vojske Srbije u kojoj 
je na službi ili u drugu komandu, jedinicu, odnosno ustanovu Vojske Srbije u 
mestu službovanja, a izuzetno i van mesta službovanja. 
Član 78.
Profesionalno vojno lice može biti udaljeno od dužnosti samo dok postoje 
razlozi zbog kojih je donet akt o njegovom udaljenju od dužnosti. 
Po prestanku tih razloga, nadležni starešina odlučuje o stanju u službi lica 
koje je bilo udaljeno od dužnosti.
Vreme za koje je profesionalno vojno lice udaljeno od dužnosti ne računa se za 
napredovanje u službi.
Smatra se da profesionalno vojno lice nije bilo udaljeno od dužnosti ako: ne 
bude pokrenut disciplinski postupak zbog teže povrede vojne discipline u čijem 
izvršenju je zatečeno; krivični, odnosno disciplinski postupak bude obustavljen 
ili ako pravnosnažnom odlukom suda bude oslobođeno od optužbe ili optužba bude 
odbačena ili odbijena; u ponovljenom postupku ili u postupku po zahtevu za 
zaštitu zakonitosti bude oslobođeno od optužbe, ili mu u disciplinskom postupku 
ne bude izrečena disciplinska kazna.
8. Bliže uređivanje stanja u službi
Član 79.
Vlada, na predlog ministra odbrane, uređuje način i uslove postavljanja 
profesionalnih vojnih lica na dužnosti, premeštaj i regulisanje drugih stanja u 
službi utvrđenih ovim zakonom za vreme mira, kao i raspoređivanje profesionalnih 
vojnih lica na odgovarajuće dužnosti i način rešavanja drugih pitanja koja 
proizlaze iz odnosa u službi tih lica za vreme ratnog stanja.
Glava VII
Obaveza služenja u Vojsci Srbije po završenom školovanju, 
usavršavanju, odnosno učešću u multinacionalnim operacijama
*Službeni glasnik RS, broj 94/2019
Član 80.
Državljanin Republike Srbije koji se na osnovu ugovora 
zaključenog sa Ministarstvom odbrane školovao za vršenje vojnih dužnosti dužan je 
da po završenom školovanju, odnosno usavršavanju stupi u službu u Vojsci Srbije i 
ostane u toj službi najmanje dvostruko vreme trajanja školovanja, usavršavanja, 
odnosno stipendiranja.
Profesionalni pripadnik Vojske Srbije koji je upućen 
na školovanje, usavršavanje ili specijalizaciju dužan je da po završetku 
školovanja, usavršavanja ili specijalizacije ostane na službi u Vojsci Srbije 
najmanje dvostruko vreme trajanja školovanja, usavršavanja ili specijalizacije u 
zemlji, a ako je školovanje, usavršavanje ili specijalizaciju završio u 
inostranstvu najmanje trostruko vreme trajanja školovanja, usavršavanja ili 
specijalizacije.
Profesionalni pripadnik Vojske Srbije koji je obučen 
za učešće u multinacionalnim operacijama dužan je da učestvuje u tim operacijama 
u skladu sa zakonom.
Profesionalni pripadnik Vojske Srbije nakon povratka 
iz multinacionalne operacije dužan je da provede u službi u Vojsci Srbije 
najmanje trostruko vreme provedeno u multinacionalnoj operaciji u koju je upućen.
Ministar odbrane ili lice koje on ovlasti zaključuje 
ugovor o školovanju, stipendiranju, specijalizaciji, odnosno usavršavanju sa licem 
iz st. 1. i 2. ovog člana.
Ministar odbrane ili lice koje on ovlasti sa licem iz 
stava 3. ovog člana zaključuje ugovor o obuci i pravima i obavezama na osnovu 
završene obuke za učešće u multinacionalnim operacijama, u skladu sa posebnim 
propisima kojima se uređuje učešće u multinacionalnim operacijama.
U slučaju neizvršavanja ugovornih obaveza krivicom lica 
upućenog na školovanje, specijalizaciju, odnosno usavršavanje, to lice je dužno da 
jednokratno vrati sve stvarne troškove školovanja, specijalizacije, odnosno 
usavršavanja koji su isplaćeni iz sredstava budžeta.
Ukoliko lice iz stava 4. ovog člana ne provede u 
službi u Vojsci Srbije najmanje trostruko vreme provedeno u multinacionalnoj 
operaciji u koju je bilo upućeno, dužno je da plati ugovornu kaznu predviđenu 
ugovorom o angažovanju u multinacionalnim operacijama, u skladu sa kriterijumima 
koje utvrđuje ministar odbrane.
Ministar odbrane propisuje bliže uslove i način 
stipendiranja za potrebe Vojske Srbije, dužinu trajanja službe u Vojsci Srbije po 
završetku određene vrste školovanja, usavršavanja ili specijalizacije i postupak 
utvrđivanja i povraćaja troškova školovanja, stipendiranja, specijalizacije, 
odnosno usavršavanja, u skladu sa troškovima školovanja, stipendiranja, 
specijalizacije ili usavršavanja i vremenom provedenim po završetku školovanja, 
specijalizacije ili usavršavanja na službi u Vojsci Srbije.
*Službeni glasnik RS, broj 94/2019
Glava VIII
Plate i druga novčana primanja vojnih lica
1. Plate i druga novčana primanja profesionalnih vojnih lica
Član 81.
Profesionalno vojno lice prima platu za dane odnosno časove svoga rada.
Plata profesionalnog vojnog lica utvrđuje se množenjem koeficijenta sa 
osnovicom za obračun plate.
U platu se uračunavaju porezi i doprinosi koji se plaćaju iz plate. 

Član 82.
Кoeficijent plate profesionalnog vojnog lica utvrđuje se u odnosu na položaj, 
čin, posebne uslove službe, specifičnu vojnu službu, odgovornost, složenost 
posla i druge uslove službe u Vojsci Srbije, saglasno potrebama operativne 
sposobnosti. 
Član 83.
Zbog posebnih uslova pod kojima vrši službu u Vojsci Srbije, a naročito zbog 
učešća na vežbama, logorovanjima, manevrima i uzbunama, rada dužeg od punog 
radnog vremena, vršenja službe dežurstva i drugih oblika unutrašnje službe, 
nemogućnosti izbora radnog mesta i mesta službovanja, premeštaja, vršenja službe u 
svim uslovima, kao i zbog drugih vanrednih situacija prouzrokovanih potrebama 
operativne sposobnosti, profesionalnom vojnom licu utvrđuje se koeficijent za 
obračun plate koji je od 20% do 50% veći od koeficijenta koji se utvrđuje na 
osnovu položaja i čina, a u okviru sredstava za plate obezbeđenih u budžetu 
Republike Srbije namenjenom za finansiranje odbrane.
Pod radom dužim od punog radnog vremena iz stava 1. ovog člana smatra se rad 
u slučaju preduzimanja mera pripravnosti, rad u slučaju uzbune u jedinici, 
odnosno ustanovi, za vreme vojnih vežbi, za vreme borbe protiv elementarnih 
nepogoda, za vreme dežurstva ili slične dužnosti u komandi, jedinici ili 
ustanovi Vojske Srbije i u prilikama koje zahtevaju da se produži započeti rad 
čije bi obustavljanje ili prekidanje imalo štetne posledice za operativnu 
sposobnost komande, jedinice, odnosno ustanove ili bi nanelo znatnu materijalnu 
štetu ili ugrozilo život i zdravlje vojnih lica i drugih građana.
Profesionalnom vojnom licu, uz saglasnost Vlade, pod uslovima iz stava 1. 
ovog člana može se utvrditi koeficijent veći od 50% od koeficijenta koji se 
utvrđuje na osnovu položaja i čina.
Na prava i obaveze profesionalnih vojnih lica proistekle iz posebnih uslova 
službe u Vojsci Srbije ne primenjuju se odredbe opštih radno-pravnih propisa o 
uvećanoj zaradi. 
Član 84.
Plata profesionalnog vojnog lica uvećava se za 0,4% za svaku navršenu, 
odnosno punu godinu rada ostvarenu u radnom odnosu. 
Član 85.
Za časove noćnog rada, rada u dane praznika koji su zakonom određeni kao 
neradni dani i rada dužeg od punog radnog vremena, osim rada dužeg od punog 
radnog vremena iz člana 83. ovog zakona, profesionalnom vojnom licu uvećava se 
plata.
Profesionalnom vojnom licu pripada naknada plate za vreme godišnjeg odmora, u 
dane odsustvovanja sa rada na dan praznika koji je zakonom određen kao neradni 
dan, dane odsustva propisane ovim zakonom, školovanja odnosno drugog stručnog 
osposobljavanja i usavršavanja, privremene sprečenosti za rad zbog profesionalne 
bolesti ili povrede na službi i drugim slučajevima propisanim ovim zakonom, u 
iznosu kao da je radilo. 
Profesionalnom vojnom licu za vreme privremene sprečenosti za rad zbog 
bolesti ili povrede, na raspolaganju i stanju u službi – lečenju i bolovanju, osim 
ako je to lečenje i bolovanje prouzrokovano profesionalnom bolešću ili povredom na 
radu pripada naknada plate u visini koju utvrdi ministar odbrane.

Član 86.
Vojnom licu može se za naročite rezultate postignute u službi dodeliti 
novčana nagrada.
Profesionalnom vojnom licu za svakih 10 godina neprekidne efektivne službe u 
Vojsci Srbije može se dodeliti jubilarna nagrada. 
Član 87.
Profesionalnom vojnom licu protiv koga se vodi krivični postupak, dok se 
nalazi u pritvoru, pripada naknada plate u iznosu jedne četvrtine, a ako 
izdržava porodicu jedne trećine plate koja bi mu pripadala da nije u pritvoru.
Licu iz stava 1. ovog člana vraća se obustavljeni deo plate u revalorizovanom 
iznosu prema iznosima koji se primenjuju na dan isplate, ako pravnosnažnom 
odlukom krivični postupak bude obustavljen, ako pravnosnažnom presudom bude 
oslobođeno optužbe, ako optužba bude odbijena ili odbačena ili ako u ponovljenom 
postupku ili po zahtevu za zaštitu zakonitosti bude oslobođeno optužbe.
Profesionalnom vojnom licu ne pripada naknada plate ako je pravnosnažnom 
odlukom osuđeno na bezuslovnu kaznu zatvora.
Profesionalnom vojnom licu udaljenom od dužnosti, dok traje udaljenje pripada 
naknada plate u visini koju utvrdi ministar odbrane. 
Član 88.
Profesionalnom vojnom licu kome prestane služba u Vojsci Srbije zbog sticanja 
prava na penziju u skladu sa zakonom, pripada otpremnina u visini petostrukog 
iznosa bruto plate koja bi mu pripadala u poslednjem mesecu pre prestanka službe.
Oficiru u radnom odnosu na određeno vreme, podoficiru 
u radnom odnosu na određeno vreme i profesionalnom vojniku kojima prestane 
služba u Vojsci Srbije zbog toga što su oglašeni nesposobnim za dužnost za koju 
su primljeni na određeno vreme usled profesionalne bolesti ili povrede na radu u 
toku trajanja ugovorenog roka, ili ako im služba u Vojsci Srbije prestane zbog 
ukidanja formacijskog mesta, pripada otpremnina u visini do trostrukog iznosa 
bruto plate koja bi im pripadala u poslednjem mesecu pre prestanka službe, 
zavisno od vremena provedenog u službi na određeno vreme, u skladu sa propisom 
koji donosi ministar odbrane.
*Službeni glasnik RS, broj 10/2015
Član 89.
Profesionalnom vojnom licu pripada pomoć u slučaju bolesti, odnosno bolesti 
ili smrti člana porodice, u skladu sa propisima o socijalnom osiguranju 
profesionalnih pripadnika Vojske Srbije.
Pravo na pomoć iz stava 1. ovog člana pripada i članu porodice profesionalnog 
vojnog lica u slučaju smrti profesionalnog vojnog lica.
Ministar odbrane uređuje uslove, vrste pomoći i način njihovog ostvarivanja. 

Član 90.
Profesionalnom vojnom licu raspoređenom van Vojske 
Srbije pripada plata, odnosno naknada plate po odredbama ovog zakona.
Profesionalnom vojnom licu privremeno upućenom u drugi 
državni organ ili pravno lice pripadaju plata, druga novčana primanja, naknada 
putnih i drugih troškova i posebna primanja prema odredbama ovog zakona, a 
ukoliko je to za njega povoljnije prema propisima drugog državnog organa ili 
pravnog lica, s tim da se isplata po osnovu navedenih prava vrši na teret 
sredstava drugog državnog organa, odnosno pravnog lica.
Profesionalnom vojnom licu koje je upućeno na službu u 
diplomatsko-konzularno predstavništvo u inostranstvo, plata, dodaci, naknade i 
druga primanja utvrđuju se po propisima koji se primenjuju na zaposlene u 
diplomatsko-konzularnim predstavništvima u inostranstvu.
Osnovni koeficijent plate prema činu i dužnosti, 
odnosno zadacima i poslovima koje obavlja profesionalno vojno lice upućeno na 
službu u diplomatsko-konzularno predstavništvo u inostranstvo propisuje Vlada, 
na predlog ministra odbrane.
Profesionalnom vojnom licu kome je ministar odbrane, 
na osnovu zaključenog međunarodnog ugovora, 
odobrio rad u inostranstvu ili međunarodnoj organizaciji, odnosno regionalnoj 
inicijativi, pripadaju plata i druge naknade iz stava 2. ovog člana, ako ta 
prava ne ostvaruje na osnovu bilateralnih ugovora ili ugovora zaključenih sa 
međunarodnom organizacijom ili regionalnom inicijativom.
*Službeni glasnik RS, broj 10/2015
**Službeni glasnik RS, broj 36/2018
Član 90a
Profesionalni pripadnik Vojske Srbije može biti upućen 
na rad u inostranstvo na osnovu izvršavanja obaveza preuzetih zaključenim 
međunarodnim ugovorom, uz njegovu saglasnost.
Lice iz stava 1. ovog člana ima pravo na uvećanje plate 
i druga novčana primanja po osnovima i merilima koje propisuje Vlada, ako 
drugačije nije uređeno međunarodnim ugovorom.
Pored prava iz stava 2. ovog člana, lice iz stava 1. 
ovog člana za vreme trajanja upućivanja na rad u inostranstvo ima pravo na naknadu 
plate u iznosu koju bi ostvario da je na službi u Vojsci Srbije u zemlji, kao i 
posebna prava u skladu sa propisima kojima je uređena služba u Vojsci Srbije, 
odnosno radni odnos i penzijsko i invalidsko osiguranje, ako drugačije nije 
uređeno međunarodnim ugovorom.
Izuzetno, ministar odbrane može profesionalnom 
pripadniku Vojske Srbije odobriti rad u inostranstvu radi izvršavanja obaveza 
preuzetih ugovorom zaključenim između domaćeg i inostranog pravnog lica, pod 
uslovom da izvršenje takvog ugovora nije u suprotnosti sa potrebama službe.
Za vreme rada iz stava 4. ovog člana profesionalnom 
pripadniku Vojske Srbije miruju prava i obaveze na službi i po osnovu službe u 
Vojsci Srbije.
*Službeni glasnik RS, broj 10/2015
**Službeni glasnik RS, broj 36/2018
2. Novčana primanja vojnika, učenika i 
kadeta vojnoškolskih ustanova i lica 
na drugom stručnom osposobljavanju za oficire i podoficire
*Službeni glasnik RS, broj 88/2009
Član 91.
Vojniku na služenju vojnog roka, učeniku i kadetu vojnoškolske ustanove i 
licu na drugom stručnom osposobljavanju za oficire i podoficire pripadaju 
novčana 
primanja i druge naknade koje odredi ministar odbrane. 
*Službeni glasnik RS, broj 88/2009
**Službeni glasnik RS, broj 10/2015
3. Naknada putnih i drugih troškova u Vojsci Srbije
Član 92.
Profesionalnom vojnom licu pripadaju naknade troškova za službeno putovanje, 
za rad na terenu, dolazak na posao i odlazak sa posla, prilikom vršenja službenih 
poslova i drugih materijalnih troškova kojima je izloženo u toku vršenja službe. 

Profesionalnom vojnom licu pripada naknada troškova za 
ishranu u toku rada i regres za korišćenje godišnjeg odmora, kada se za takvu 
vrstu naknade steknu uslovi u budžetu Republike Srbije, u visini koju utvrdi 
Vlada.
Izuzetno od stava 2. ovog člana, ukoliko je ishrana 
tokom rada obezbeđena na drugi način, profesionalno vojno lice ne ostvaruje po 
tom osnovu pravo na naknadu troškova.
Oficiru i podoficiru koji su u radnom odnosu na 
neodređeno vreme pripadaju: naknada troškova zbog odvojenog života od 
porodice, naknada dela troškova za zakup stana, 
naknada dela troškova u vezi sa rešavanjem stambenog pitanja, naknada troškova prilikom 
prijema u službu u Vojsci Srbije, naknada selidbenih i drugih troškova kojima je 
izložen u vezi sa vršenjem službe, nemogućnošću izbora mesta službovanja i 
premeštajima.
Oficiru u radnom odnosu na određeno vreme i podoficiru u radnom odnosu na 
određeno vreme pripada naknada dela troškova za zakup stana. 
*Službeni glasnik RS, broj 36/2018
Član 93.
Profesionalnom vojnom licu koje je izloženo troškovima u vezi sa vršenjem 
službe u inostranstvu pripada naknada tih troškova, pod uslovima i u visini koje 
propiše ministar odbrane. 
4. Posebna primanja profesionalnih vojnih lica
Član 94.
Profesionalnom vojnom licu pripada:
1) pravo na besplatnu službenu i svečanu uniformu, odnosno pravo na nabavku 
tih uniformi po regresiranim cenama,
2) pravo na organizovanu, besplatnu ili subvencionisanu, odnosno specijalnu 
ishranu za vreme obavljanja specifične vojne službe usled koje je izloženo 
posebnim fizičkim naporima, u slučajevima kad postoji obaveza da se radi duže od 
punog radnog vremena i za vreme dežurstva,
3) pravo na besplatan odmor posle povratka iz multinacionalne operacije u 
objektima predviđenim za odmor i rekreaciju.
5. Bliže uređivanje plata i drugih primanja profesionalnih vojnih lica
Član 95.
Vlada utvrđuje posebnu osnovicu za obračun plata 
profesionalnih vojnih lica.
Osnovica iz stava 1. ovog člana ne može biti niža od 
75% od prosečne mesečne zarade u Republici Srbiji
, prema poslednjem konačno objavljenom 
podatku organa nadležnog za poslove statistike, a ukoliko to ne omogućavaju 
odobrena sredstva u budžetu Republike Srbije namenjena za plate, Vlada može u 
skladu sa odobrenim sredstvima utvrditi nižu osnovicu za obračun plata 
profesionalnih vojnih lica.
Ministar odbrane, uz saglasnost Vlade, propisuje: koeficijente za obračun 
plate; uslove i merila za uvećanje i umanjenje plate, naknade plate, rokove za 
isplatu, visinu stipendije za školovanje u inostranstvu; otpremninu za lica 
kojima je prestala služba na određeno vreme; novčane nagrade i pomoć i uslove, 
način ostvarivanja i visinu naknada putnih i drugih troškova i drugih primanja u 
Vojsci Srbije.
*Službeni glasnik RS, broj 10/2015
**Službeni glasnik RS, broj 36/2018
***Službeni glasnik RS, broj 94/2019
Glava IX
Radno vreme, odmori i odsustva vojnih lica
1. Radno vreme
Član 96.
Puno radno vreme profesionalnog vojnog lica iznosi 40 časova nedeljno. 

Član 97.
Profesionalno vojno lice koje radi na radnom odnosno 
formacijskom mestu sa povećanim rizikom na kojem postoje opasnosti čije se 
štetno dejstvo na zdravlje i sposobnost za vojnu službu ne može u potpunosti 
otkloniti merama bezbednosti i zdravlja na radu, ima pravo na radno vreme kraće 
od 40 časova nedeljno.
Pripadnicima Vojske Srbije koji rade na formacijskim mestima na kojima se 
služba obavlja pod otežanim uslovima ili na poslovima u Vojsci Srbije na kojima 
primenom zaštitnih mera lice nije moguće u potpunosti zaštiti od štetnih 
uticaja, radno vreme se skraćuje srazmerno štetnom uticaju uslova rada na njihovo 
zdravlje i sposobnost za službu, o čemu procenu i 
mišljenje daje medicina rada nadležne vojnozdravstvene ustanove.
Radom na radnom odnosno formacijskom mestu sa povećanim rizikom smatra se: 
naročito težak i naporan rad; rad pod povećanim ili smanjenim atmosferskim 
pritiskom; rad u vodi ili vlazi; rad izložen jonizujućim zračenjima; rad u 
atmosferi zagađenoj otrovnim gasovima, otrovnom prašinom i slično; rad sa 
nagrizajućim materijama; rad letačkog osoblja; rad padobranaca; rad ronilaca; 
rad 
na brodovima i plovnim objektima; rad na uklanjanju i uništavanju neeksplodiranih 
ubojnih sredstava; rad na sprečavanju i lečenju tuberkuloze; rad na lečenju 
duševnih bolesnika; rad u patološko-anatomskim prosekturama.
Skraćenje radnog vremena ne može iznositi više od 10 časova nedeljno.
Profesionalno vojno lice koje ima radno vreme, u smislu stava 1. ovog člana, 
ima sva prava kao da radi sa punim radnim vremenom. 
*Službeni glasnik RS, broj 10/2015
**Službeni glasnik RS, broj 36/2018
Član 98.
Profesionalno vojno lice je dužno da radi duže od punog radnog vremena kad 
potrebe službe to zahtevaju, uz pisani nalog 
nadležnog starešine.
Prekovremeni rad ne može da traje duže od osam časova nedeljno niti duže od 
četiri časa dnevno.
Izuzetno od odredbe stava 2. ovog člana, profesionalno vojno lice je dužno da 
radi i duže u slučajevima: naređenih mera pripravnosti; vanrednog i ratnog 
stanja; za vreme vežbovnih aktivnosti; za vreme službe dežurstva; u prilikama 
koje zahtevaju da se produži započeti rad čije bi obustavljanje ili prekidanje 
imalo štetne posledice za operativnu sposobnost komande, jedinice ili ustanove 
Vojske Srbije, ili bi nanelo znatnu materijalnu štetu ili ugrozilo život i 
zdravlje vojnih lica i drugih građana i pri realizaciji aktivnosti, u skladu sa 
prihvaćenim međunarodnim obavezama Republike Srbije, o čemu odluku donosi 
nadležni starešina operativnog nivoa komandovanja, odnosno pomoćnik ministra 
odbrane za lica iz svog sastava. 
*Službeni glasnik RS, broj 88/2009
**Službeni glasnik RS, broj 10/2015
Član 99.
Radno vreme između 22 časa i šest časova narednog dana smatra se noćnim 
radnim vremenom, a služba u to vreme – službom noću.
U komandama, jedinicama i ustanovama Vojske Srbije u kojima se služba vrši u 
smenama, vojna lica jedne smene mogu vršiti službu noću neprekidno najduže jednu 
nedelju.
Za službu noću ne može se odrediti vojno lice kome bi, prema nalazu vojne 
lekarske komisije, služba noću mogla da pogorša zdravstveno stanje.

Član 100.
Radna nedelja traje pet radnih dana, a radni dan traje osam časova. 

Nedeljno radno vreme može se rasporediti na dnevno vreme tako da se uvede manje 
od pet radnih dana u nedelji ukoliko organizacija posla i potrebe službe to 
zahtevaju.
Ako priroda posla ili organizacija rada iziskuju, u komandama, jedinicama i 
ustanovama Vojske Srbije radno vreme se može rasporediti tako da u određenom 
periodu u toku godine iznosi više od 40 časova nedeljno, a u ostalom delu tog 
perioda – kraće od punog radnog vremena, s tim da ukupno radno vreme u tom 
periodu u proseku ne bude duže od 40 časova nedeljno, pri čemu se mora obezbediti 
ostvarenje dnevnog i nedeljnog odmora po odredbama ovog zakona. 
Član 101.
Raspored nedeljnog i dnevnog radnog vremena profesionalnih vojnih lica u 
Vojsci Srbije prema uslovima rada i prirodi posla organizacionog dela Vojske 
Srbije propisuje načelnik Generalštaba ili starešina koga on ovlasti.
Profesionalna vojna lica raspoređena van Vojske Srbije imaju raspored 
nedeljnog i dnevnog radnog vremena propisan za organ, odnosno pravno lice u kojem 
su raspoređena.
2. Odmori i odsustva
Član 102.
Profesionalno vojno lice koje radi puno radno vreme ima pravo na odmor u toku 
dnevnog rada u trajanju od 30 minuta, a koje radi duže od punog radnog vremena, a 
najmanje 10 časova, ima pravo na odmor u toku rada u trajanju od 45 minuta.
Odmor u toku dnevnog rada ne može da se koristi na početku i na kraju radnog 
vremena.
Vreme odmora iz stava 1. ovog člana uračunava se u radno vreme. 

Član 103.
Profesionalno vojno lice ima pravo na odmor između dva uzastopna radna dana u 
trajanju od najmanje 12 časova neprekidno i na nedeljni odmor od najmanje 24 časa 
neprekidno. 
Član 104.
Profesionalno vojno lice ima pravo na godišnji odmor za navršene, odnosno pune 
godine rada ostvarene u radnom odnosu, i to:
1) do 10 godina – 25 radnih dana;
2) od 10 do 20 godina – 27 radnih dana;
3) preko 20 godina – 30 radnih dana;
4) preko 30 godina – 35 radnih dana.
Pravo na godišnji odmor u trajanju od 35 radnih dana, bez obzira na navršene, 
odnosno pune godine rada ostvarene u radnom odnosu, pripada:
1) licu kojem je utvrđen stepen invaliditeta od 
najmanje 50%;
2) licu koje obavlja specifičnu vojnu službu.
Pri utvrđivanju dužine godišnjeg odmora, radna nedelja računa se kao pet radnih 
dana.
Godišnji odmor može se koristiti jednokratno ili u više 
delova.
Profesionalno vojno lice ima pravo na dvanaestinu godišnjeg odmora (srazmeran 
deo) za mesec dana rada u kalendarskoj godini, ako u kalendarskoj godini u kojoj 
je primljeno u službu i u kalendarskoj godini u kojoj mu prestaje služba nema 
šest meseci neprekidnog rada. 
*Službeni glasnik RS, broj 88/2009
**Službeni glasnik RS, broj 36/2018
***Službeni glasnik RS, broj 94/2019
Član 105.
Ako je korišćenje godišnjeg odmora, odnosno njegovog dela započeto krajem 
kalendarske godine, nastavlja se bez prekida i u narednoj godini.
Izuzetno od odredbe stava 1. ovog člana, profesionalno vojno lice koje 
godišnji odmor nije koristilo zbog potrebe službe ili iz drugih opravdanih 
razloga, može ga koristiti i u narednoj kalendarskoj godini, ali najdocnije do 
30. juna te godine.
Načelnik Generalštaba ili starešina koga on ovlasti može profesionalnom 
vojnom licu raspoređenom u Vojsci Srbije, zbog potreba službe, obustaviti davanje 
ili prekinuti korišćenje godišnjeg odmora i odsustva uz naknadu štete.
Rukovodilac organa, odnosno pravnog lica ili lice koje on ovlasti može 
profesionalnom vojnom licu raspoređenom van Vojske Srbije, zbog potreba službe, 
obustaviti davanje ili prekinuti korišćenje godišnjeg odmora i odsustva uz naknadu 
štete.
Profesionalnom vojnom licu koje zbog potreba službe nije iskoristilo godišnji 
odmor, pripada naknada za neiskorišćeni godišnji odmor u visini plate i drugih 
ličnih primanja koja bi mu pripadala da je koristilo godišnji odmor. 

Član 106.
Profesionalno vojno lice ima pravo na plaćeno odsustvo u trajanju do sedam 
radnih dana u toku kalendarske godine zbog privatnih poslova (prilikom sklapanja 
braka, prilikom rođenja, odnosno usvojenja deteta, smrti ili teže bolesti člana uže porodice, 
zaštite i otklanjanja štetnih posledica u domaćinstvu prouzrokovanih elementarnom 
nepogodom, selidbe sopstvenog domaćinstva i u drugim opravdanim slučajevima). 

Odsustvo iz stava 1. ovog člana može se odobriti više puta, s tim što se 
vreme provedeno na tom odsustvu u trajanju preko sedam dana može odobriti, samo
zbog rođenja, odnosno usvojenja deteta ili smrti člana uže porodice. 
*Službeni glasnik RS, broj 36/2018
Član 107.
Profesionalnom vojnom licu može se odobriti neplaćeno odsustvo do 30 dana u 
jednoj kalendarskoj godini.
Profesionalno vojno lice koje u vršenju službe obavlja naročito teške i za 
zdravlje štetne poslove, odnosno poslove na kojima 
je izloženo posebnim naporima i povećanim rizicima i licu koje vrši specifičnu vojnu službu, pripada godišnje 
do 30 radnih dana plaćenog odsustva za oporavak.
Profesionalno vojno lice za naročito zalaganje i uspeh u službi može se 
nagraditi odsustvom do 10 radnih dana u jednoj kalendarskoj godini.
Profesionalnom vojnom licu, koje se po planu školovanja uz rad školuje ili 
usavršava može se odobriti plaćeno odsustvo do 20 radnih dana u toku školovanja, 
odnosno usavršavanja.
Profesionalnom vojnom licu za svaki slučaj dobrovoljnog davanja krvi pripada 
pravo na dva dana plaćenog odsustva, izuzimajući dan davanja krvi. 

*Službeni glasnik RS, broj 36/2018
Član 108.
Profesionalno vojno lice u slučaju premeštaja ima pravo na plaćeno odsustvo 
do sedam radnih dana za preseljenje i smeštaj u novo mesto službovanja, a ako 
preseljava porodicu sa kojom živi u zajedničkom domaćinstvu – do 10 radnih dana.
Lice iz stava 1. ovog člana koje živi odvojeno od porodice ima pravo na 
plaćeno odsustvo radi posećivanja porodice u trajanju od pet radnih dana za svaka 
tri meseca provedena odvojeno od porodice.
Pravo iz stava 2. ovog člana pripada i profesionalnom vojnom licu koje je po 
potrebi službe privremeno upućeno u drugu komandu, jedinicu ili ustanovu Vojske 
Srbije van mesta službovanja radi izvršenja određenih zadataka, a živi odvojeno od 
porodice. 
Član 109.
Odredbe čl. 96. do 108. ovog zakona ne primenjuju se za vreme ratnog stanja.
Vlada bliže uređuje radno vreme, odmore i odsustva vojnih lica, na predlog 
ministra odbrane.
Glava X
Prestanak profesionalne vojne službe
1. Razlozi za prestanak profesionalne vojne službe
Član 110.
Oficiru, odnosno podoficiru prestaje služba u Vojsci Srbije :
1) ako mu prestane državljanstvo Republike Srbije;
2) ako je na način propisan zakonom utvrđeno da je 
nastao potpuni gubitak sposobnosti za profesionalnu vojnu službu;
3) ako neopravdano izostane sa službe pet radnih dana neprekidno ili sedam 
radnih dana sa prekidima u toku 12 meseci;
3a) ako se ne vrati na službu u roku od 15 dana od 
dana prestanka razloga zbog kojih mu je odobreno mirovanje;
4) ako mu je za dva poslednja perioda ocenjivanja u 
kojima su ispunjeni uslovi da bude ocenjen utvrđena nepovoljna ocena;
5) ako izgubi čin ili je izvršnom presudom vojnog 
disciplinskog suda osuđen na disciplinsku kaznu gubitak službe;
6) na njegov zahtev;
7) ako se utvrdi da je prilikom prijema u službu dao neistinite podatke koji 
su od značaja za prijem; 
8) ako se posle lečenja od bolesti zavisnosti ponovo utvrdi upotreba 
psihoaktivnih supstanci;
9) po sili zakona kada navrši 40 godina penzijskog 
staža i:
(1) 53 godine života – podoficir i oficir do čina 
potpukovnika;
(2) 54 godine života – oficir čina pukovnika;
(3) 55 godina života – oficir čina brigadnog generala;
(4) 56 godina života – oficir čina general-majora;
(5) 57 godina života – oficir čina 
general-potpukovnika;
(6) 58 godina života – oficir čina generala;
10) njegovom smrću.
Izuzetno od odredbe stava 
1. tačka 9. ovog člana, oficiru, odnosno podoficiru uz njegovu saglasnost može se 
produžiti služba u Vojsci Srbije do dve godine, 
a oficiru sanitetske službe u zvanju specijaliste ili doktora medicinskih nauka, 
oficiru u zvanju nastavnika – doktora nauka na službi na Univerzitetu odbrane i 
oficiru u naučnom zvanju do 65 godina života.
Oficiru, odnosno podoficiru prestaje služba po potrebi službe kad na 
raspolaganju provede šest meseci ako je ispunio uslove za penziju ili ako mu se 
obezbedi zaposlenje na neodređeno vreme u svojstvu civilnog lica na službi u 
Vojsci Srbije, odnosno državnog službenika ili nameštenika. 
Oficiru, odnosno podoficiru prestaje služba po potrebi službe kad na 
raspolaganju provede šest meseci i ako nije ispunio uslove za penziju, ako mu se 
obezbedi pravo na jednokratnu novčanu naknadu u visini od 24 mesečne bruto-plate 
koju bi ostvario u poslednjem mesecu pre prestanka službe.
Izuzetno od člana 76. stav 1. ovog zakona, oficiru 
odnosno podoficiru u službi na neodređeno vreme koji je navršio
najmanje 45 
godina života i proveo neprekidnih 20 godina efektivne službe u Vojsci Srbije u 
svojstvu profesionalnog vojnog lica, može prestati služba po potrebi službe s 
pravom na starosnu penziju, bez stavljanja na raspolaganje, po prethodno 
pribavljenom mišljenju ministarstva nadležnog za poslove penzijskog i invalidskog 
osiguranja, ispunjenjem jednog od sledećih uslova:
1) ako je aktom nadležnog organa ukinuto formacijsko 
mesto ili su promenjeni elementi formacijskog mesta na kojem je postavljen, a nema 
drugog odgovarajućeg formacijskog mesta na koje bi mogao biti postavljen;
2) ako je aktom nadležnog starešine u skladu sa 
zakonom razrešen od dužnosti, a nema drugog odgovarajućeg formacijskog mesta na 
koje bi mogao biti postavljen;
3) ako mu je izvršnom presudom vojnog disciplinskog 
suda izrečena kazna iz člana 152. stav 2. tač. 2), 3) i 5) ovog zakona, a nema 
drugog odgovarajućeg formacijskog mesta na koje bi mogao biti postavljen;
4) ako je
nalazom, ocenom i mišljenjem nadležne vojnolekarske komisije 
utvrđeno da je nesposoban za dužnost koju obavlja, a nema drugog odgovarajućeg 
formacijskog mesta na koje bi mogao biti postavljen u skladu sa preostalom 
sposobnošću za vojnu službu;
5) ako po prestanku razloga zbog kojih je stavljen u 
stanje u službi na lečenju i bolovanju ili zbog kojih je udaljen od dužnosti nema 
drugog odgovarajućeg formacijskog mesta na koje bi mogao biti postavljen;
6) ako je odlukom nadležnog organa prestala potreba za 
radom oficira, odnosno podoficira raspoređenog van Vojske Srbije, a nema drugog 
odgovarajućeg formacijskog mesta na koje bi mogao biti postavljen.
Profesionalna vojna služba prestaje i oficiru, odnosno 
podoficiru koji je upućen na pripravnički staž ako do isteka pripravničkog staža 
ne položi pripravnički ispit uz obavezu da nadoknadi troškove školovanja, odnosno 
stipendiranja, u skladu sa ovim zakonom.
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 36/2018
Član 111.
Oficir, odnosno podoficir kome služba prestaje zbog potrebe službe može se 
uputiti na prekvalifikaciju za civilna zanimanja ili poslove.
Prekvalifikacija se organizuje na nivou stepena stručne spreme lica koje se 
upućuje ili u nižem stepenu stručne spreme ako to prihvati lice koje se upućuje. 

Član 112.
Oficiru u radnom odnosu na određeno vreme, podoficiru u radnom odnosu na 
određeno vreme i profesionalnom vojniku služba u Vojsci Srbije prestaje istekom 
ugovorenog roka.
Izuzetno, licu iz stava 1. ovog člana rok za koji je 
ugovorom zasnovalo radni odnos na određeno vreme produžava se do isteka 
korišćenja prava na odsustvo za vreme trudnoće, porodiljskog odsustva, odsustva sa 
rada radi nege deteta i odsustva sa rada radi posebne nege deteta.
Licu iz stava 1. ovog člana služba prestaje i pre isteka ugovorenog roka:
1) ako je na osnovu konačne ocene i mišljenja nadležnog organa zdravstvene 
službe utvrđeno da je trajno nesposobno za službu u Vojsci Srbije ili da je 
nesposobno za dužnost za koju je primljeno u službu na određeno vreme;
2) ako neopravdano izostane sa službe pet radnih dana neprekidno ili sedam 
radnih dana sa prekidima u toku 12 meseci;
3) brisana je (vidi član 32. Zakona - 36/2018-13)
4) ako se utvrdi da je prilikom prijema u službu dao neistinite podatke koji 
su od značaja za prijem; 
5) ako izgubi čin ili je izvršnom presudom vojnog 
disciplinskog suda osuđen na disciplinsku kaznu gubitak službe;
6) u slučaju organizacionih promena ili ukidanja komande, jedinice ili 
ustanove Vojske Srbije u kojoj je na službi na određeno vreme;
7) ako se utvrdi zloupotreba psihoaktivnih supstanci;
8) njegovom smrću.
9) brisana je (vidi član 45. Zakona - 10/2015-10)
Licu iz stava 1. ovog člana služba u Vojsci Srbije može prestati i po 
sporazumu. 
*Službeni glasnik RS, broj 88/2009
**Službeni glasnik RS, broj 10/2015
Član 113.
Ako u slučaju prestanka službe u Vojsci Srbije na osnovu člana 110. stav 1. 
tačka 5. i člana 112. stav 3. tačka 5. ovog zakona u ponovljenom postupku ili po 
zahtevu za zaštitu zakonitosti postupak bude obustavljen, ili ako lice bude 
oslobođeno od optužbe, ili ako optužba bude odbijena ili odbačena, ili ako bude 
izrečena kazna blaža od kazne gubitka čina, smatraće se da služba nije ni 
prestala.
*Službeni glasnik RS, broj 10/2015
2. Postupak za prestanak profesionalne vojne službe
Član 114.
Postupak za prestanak službe prema odredbama čl. 110. i 112. ovog zakona, 
osim prestanka službe na zahtev po službenoj dužnosti pokreće starešina komande, 
jedinice ili ustanove Vojske Srbije na položaju komandanta bataljona ili lice 
istog ili višeg ranga. 
Član 115.
Zdravstvena sposobnost ocenjuje se na zahtev profesionalnog vojnog lica ili 
njegovog pretpostavljenog starešine na položaju komandanta bataljona ili njemu 
ravnog ili višeg položaja.
Pretpostavljeni starešina iz stava 1. ovog člana dužan je da uputi na ocenu 
sposobnosti za službu u Vojsci Srbije lice koje se neprekidno nalazilo u stanju u 
službi na lečenju i bolovanju šest meseci ili sa prekidima 12 meseci ukupno za 
poslednje dve godine. 
Član 116.
Predlog za prestanak službe po odredbama člana 110. stav 1. tačka 1. i tač. 
3. do 8. i člana 112. stav 3. tač. 2. do 4. i tač. 6, 7. i 9. ovog zakona 
dostavlja se starešini nadležnom za donošenje akta o prestanku službe, u roku od 
osam dana od dana kad je nastao razlog za prestanak službe.
Predlog za prestanak službe po odredbama člana 110. stav 1. tačka 2. i 
člana 
112. stav 3. tačka 1. ovog zakona dostavlja se starešini nadležnom za donošenje 
akta o prestanku službe, u roku od 15 dana od dana kad je nastao razlog za 
prestanak službe.
Predlog za prestanak službe po odredbama člana 110. stav 1. tačka 9. i st. 2. 
i 3. i člana 112. stav 1. ovog zakona dostavlja se sta-rešini nadležnom za 
donošenje akta o prestanku službe najkasnije 30 dana pre nastupanja razloga za 
prestanak službe.
Nadležni starešina je dužan da odluči o predlogu za prestanak službe u roku 
od 30 dana od dana prijema predloga.
Akt o prestanku službe na zahtev profesionalnog vojnog lica mora biti donet u 
roku od 30 dana od dana podnošenja zahteva. 
*Službeni glasnik RS, broj 88/2009
**Službeni glasnik RS, broj 10/2015
Član 117.
Profesionalnom vojnom licu služba u Vojsci Srbije 
prestaje razrešenjem, na osnovu akta o prestanku profesionalne vojne službe.
Lice za koje je donet akt o prestanku službe a nalazi 
se na dužnosti razrešava se od službe danom predaje dužnosti, a lice koje se ne 
nalazi na dužnosti – danom kada akt o prestanku službe postane konačan.
Rok za razrešenje od službe ne može biti duži od 30 
dana od dana dostavljanja konačnog akta o prestanku profesionalne vojne službe, i 
u tom roku se mora izvršiti predaja dužnosti.
Za lice kome služba prestaje iz razloga predviđenih u 
članu 110. stav 1. tačka 5. i članu 112. stav 3. tačka 5. ovog zakona, akt o 
prestanku službe donosi nadležni starešina odmah po prijemu presude, a služba se 
računa do dana razrešenja.
Za lice kome je prestala služba zbog neopravdanog 
izostanka sa službe ili gubitka čina ne donosi se akt o predaji dužnosti.
Za umrlo lice ne donosi se akt o prestanku službe i 
predaji dužnosti.
*Službeni glasnik RS, broj 88/2009
**Službeni glasnik RS, broj 10/2015
Član 118.
Licu kojem je služba prestala po osnovu člana 110. stav 1. tačka 3. i 
člana 
112. stav 3. tačka 2. ovog zakona, služba u Vojsci Srbije računa se do dana 
izostanka iz službe.
Profesionalnom vojnom licu, osim licu iz stava 1. ovog člana, služba u Vojsci 
Srbije računa se do dana predaje dužnosti, odnosno do dana smrti. 

*Službeni glasnik RS, broj 10/2015
3. Prestanak profesionalne vojne službe za vreme ratnog 
ili vanrednog stanja
*Službeni glasnik RS, broj 94/2019
Član 119.
Za vreme ratnog ili vanrednog stanja profesionalnom 
vojnom licu ne prestaje profesionalna vojna služba, osim u sledećim slučajevima:

1) ako mu prestane državljanstvo Republike Srbije;
2) ako se na način propisan zakonom utvrdi da je kod 
lica nastupio potpuni gubitak sposobnosti za profesionalnu vojnu službu;
3) ako je pravnosnažnom presudom vojnog disciplinskog 
suda osuđen na disciplinsku kaznu koja povlači gubitak vojne službe, odnosno 
pravnosnažnom presudom nadležnog krivičnog suda osuđen na kaznu zatvora u 
trajanju dužem od 12 meseci;
4) njegovom smrću;
5) oficiru, odnosno podoficiru kada navrši 65 godina 
života;
6) profesionalnom vojniku kada navrši 53 godina 
života.
Izuzetno, profesionalnom vojnom licu iz stava 1. tačka 
6) ovog člana, na predlog načelnika Generalštaba, a po odluci ministra odbrane, 
starosna granica za prestanak profesionalne vojne službe na pojedinim 
formacijskim mestima određenih specijalnosti, može se produžiti do navršenih 58 
godina života.
Profesionalnom vojnom licu u službi na određeno vreme 
ugovor o radu produžava se do ukidanja ratnog ili vanrednog stanja.
*Službeni glasnik RS, broj 94/2019
Glava XI
Služba civilnih lica na službi u Vojsci Srbije
1. Prijem u službu
Član 120.
Prijem civilnih lica na službi u Vojsci Srbije vrši se:
1) javnim konkursom;
2) bez javnog konkursa. 
Javni konkurs raspisuje Ministarstvo odbrane u 
magazinu „Odbrana”, na veb-sajtu Ministarstva odbrane i u nekom od dnevnih 
javnih glasila koje izlazi na čitavoj teritoriji Republike Srbije, a oglas se 
dostavlja nadležnoj direkciji Nacionalne službe za zapošljavanje.
Civilna lica na službi u Vojsci Srbije primaju se u službu bez javnog 
konkursa, prijemom iz drugog državnog organa, javne 
ustanove i druge javne službe, kao stipendisti i u drugim 
slučajevima, pod uslovima propisanim ovim zakonom. 
*Službeni glasnik RS, broj 36/2018
Član 120a
U svrhu prijema civilnih lica na službu u Vojsci 
Srbije bez javnog konkursa vodi se evidencija lica zainteresovanih za zasnivanje 
radnog odnosa u Ministarstvu odbrane i Vojsci Srbije.
Evidencija iz stava 1. ovog člana sadrži sledeće 
podatke: prezime, ime jednog roditelja i ime kandidata, JMBG, pol, mesto rođenja 
(mesto, opština, država rođenja), prebivalište (mesto, opština), boravište 
(mesto, opština), kontakt telefon, elektronska adresa za kontakt (e-mail), vrsta 
i stepen stručne spreme, zanimanje – stečeno zvanje, naziv obrazovne institucije, 
prosek ocena sa završenog školovanja, podatak da li prihvata zasnivanje radnog 
odnosa na radnom mestu za koje je propisana niža stručna sprema od one koju 
poseduje, radno iskustvo u zanimanju – zvanju, da li je član porodice zaposlenog, 
penzionisanog, poginulog ili umrlog pripadnika Ministarstva odbrane i Vojske 
Srbije i željeno mesto rada.
Podaci iz stava 2. ovog člana evidentiraju se na 
posebnom obrascu koji potpisuje lice zainteresovano za zasnivanje radnog odnosa u 
Ministarstvu odbrane i Vojsci Srbije.
Prikupljanje, korišćenje i zaštita prikupljenih podataka 
obavlja se u skladu za zakonom kojim se uređuje zaštita podataka o ličnosti.
Ministar odbrane ovlastiće lica koja će prikupljati, 
obrađivati i koristiti podatke iz stava 2. ovog člana.
*Službeni glasnik RS, broj 36/2018
Član 121.
Ministar odbrane određuje formacijska mesta u 
Ministarstvu odbrane na koja se bez javnog konkursa može primiti civilno lice na 
službu u Vojsci Srbije, a na predlog načelnika Generalštaba ova formacijska 
mesta određuje u Vojsci Srbije.
*Službeni glasnik RS, broj 36/2018
Član 122.
Prijem civilnih lica na službu u Vojsci Srbije na određeno vreme vrši se:
1) kad se privremeno poveća obim rada, ali ne duže od 12 meseci;
2) kad treba zameniti privremeno odsutno lice;
3) radi obuke pripravnika dok traje pripravnički staž;
4) radi specijalizacije i stažiranja zdravstvenog radnika do završetka 
specijalizacije, odnosno stažiranja utvrđenih programom na osnovu zakona.
Civilnom licu na službi u Vojsci Srbije primljenom u službu na određeno vreme 
prestaje služba danom okončanja posla, istekom određenog roka ili danom povratka 
privremeno odsutnog lica na čije radno mesto je civilno lice na službi u Vojsci 
Srbije primljeno u službu na određeno vreme. 
Služba na određeno vreme ne može da preraste u službu na neodređeno vreme, 
izuzev pripravniku kad položi pripravnički ispit, ako je prilikom prijema u 
službu bilo predviđeno da se pripravnik polaganjem pripravničkog ispita prima u 
službu na neodređeno vreme. 
Član 122a
Vlada, na predlog ministra odbrane, uređuje način i 
postupak prijema civilnih lica na službi u Vojsci Srbije javnim konkursom i bez 
javnog konkursa.
*Službeni glasnik RS, broj 10/2015
Član 123.
Vojni službenici koji imaju srednje obrazovanje u 
trajanju od četiri godine, odnosno visoko obrazovanje dužni su da polože poseban 
stručni ispit pred ispitnom komisijom koju obrazuje ministar odbrane.
Poseban stručni ispit sastoji se od opšteg i posebnog 
dela.
Ministar odbrane, uz saglasnost Vlade, propisuje 
program, način i postupak polaganja posebnog stručnog ispita, obrazac uverenja o 
položenom posebnom stručnom ispitu i iznos naknade za rad članova komisije, 
troškove ponovnog polaganja stručnog ispita i 
uređuje druga pitanja u vezi sa posebnim stručnim ispitom.
Obaveze polaganja posebnog stručnog ispita oslobođena 
su lica sa položenim pravosudnim ispitom, lica sa položenim državnim stručnim 
ispitom i lica sa položenim stručnim ispitom za rad u drugim organima ako 
program tog ispita odgovara programu posebnog stručnog ispita iz stava 3. ovog 
člana, kao i lica koja su primljena u službu na određeno vreme.
*Službeni glasnik RS, broj 10/2015
**Službeni glasnik RS, broj 36/2018
2. Probni rad
Član 124.
Civilna lica na službi u Vojsci Srbije podležu probnom radu, u skladu sa 
propisima o državnim službenicima i nameštenicima. 
3. Specifični uslovi prijema
Član 125.
Pri izboru za prijem u službu u svojstvu civilnog lica 
na službi u Vojsci Srbije dodatno se vrednuje činjenica da je kandidat supružnik, 
odnosno član porodice poginulog profesionalnog pripadnika Vojske Srbije, 
poginulog ili umrlog od posledica povreda zadobijenih u vršenju službe u Vojsci 
Srbije, dete palog borca, supružnik profesionalnog pripadnika Vojske Srbije 
premeštenog iz jednog u drugo mesto službovanja i supružnik odnosno član porodice 
profesionalnog vojnog lica.
*Službeni glasnik RS, broj 36/2018
4. Raspoređivanje
Član 126.
Civilno lice na službi u Vojsci Srbije stiče prava i preuzima obaveze iz 
službe u Vojsci Srbije danom stupanja na rad.
Lice iz stava 1. ovog člana raspoređuje se na formacijsko mesto radi čije 
popune je primljeno u službu. 
Lice iz stava 2. ovog člana može u toku rada da bude raspoređeno na svako 
odgovarajuće formacijsko mesto, ako to zahtevaju potrebe službe. 
Pod uslovima iz stava 3. ovog člana, civilno lice na službi u Vojsci Srbije 
može se rasporediti i van mesta u kojem radi, ako na to pristane. 

5. Plate, naknade i druga primanja
Član 127.
Vlada utvrđuje osnovicu za obračun plata civilnih lica na službi u Vojsci 
Srbije, saglasno odredbama člana 95. stav 1. ovog zakona.
Ministar odbrane, uz saglasnost Vlade, uređuje 
koeficijente civilnih lica na službi u Vojsci Srbije, kriterijume i postupak za 
njihovo ocenjivanje i napredovanje; platu i 
uvećanja plate; naknade plate; rokove 
za isplatu; novčane nagrade i pomoć; pravo na otpremninu zbog sticanja prava na 
penziju u skladu sa zakonom; naknadu putnih i drugih troškova i druga primanja, 
saglasno odredbama ovog zakona koje se odnose na plate, naknade i druga primanja 
profesionalnih vojnih lica.
Brisan je raniji stav 3. (vidi član 53. Zakona - 10/2015-10)
*Službeni glasnik RS, broj 10/2015
**Službeni glasnik RS, broj 36/2018
6. Prestanak službe u Vojsci Srbije
Član 128.
Civilnom licu na službi u Vojsci Srbije služba prestaje na osnovu pisanog 
sporazuma između tog lica i poslodavca. 
Član 129.
Civilnom licu na službi u Vojsci Srbije prestaje služba bez njegove 
saglasnosti:
1) ako na probnom radu ne postigne odgovarajuće rezultate;
2) ako odbije da radi na radnom mestu na koje je raspoređeno, odnosno 
privremeno upućeno;
3) ako je utvrđeno da nema sposobnosti za obavljanje poslova radnog mesta na 
koje je raspoređeno, a ne prihvati raspoređivanje na drugo radno mesto ili ako 
takvog radnog mesta nema;
4) ako mu je za dva poslednja perioda ocenjivanja, u 
kojima su ispunjeni uslovi da bude ocenjen, utvrđena nepovoljna ocena;
5) ako je neopravdano izostalo sa posla pet radnih dana uzastopno ili sedam 
radnih dana sa prekidima u toku 12 meseci; 
6) ako se ne vrati na rad u roku od 15 dana od prestanka razloga za mirovanje 
radnog odnosa;
7) ako je izvršnom presudom vojnog disciplinskog suda 
osuđeno na disciplinsku kaznu gubitak službe;
8) ako se posle lečenja od bolesti zavisnosti ponovo utvrdi upotreba 
psihoaktivnih supstanci;
9) ako se ukida radno mesto na koje je raspoređeno ili se smanjuje broj 
izvršilaca na jednom radnom mestu;
10) ako je pri zasnivanju radnog odnosa, odnosno nakon 
zasnivanja radnog odnosa dalo neistinite podatke ili prećutalo podatke značajne 
za obavljanje poslova radi kojih je primljeno u službu, odnosno raspoređeno na novo 
radno mesto;
11) ako ne položi stručni ispit.
Brisan je raniji stav 2. (vidi član 54. Zakona - 10/2015-10)
*Službeni glasnik RS, broj 10/2015
**Službeni glasnik RS, broj 36/2018
Član 130.
Civilnom licu na službi u Vojsci Srbije čije se radno 
mesto ukida ili se smanjuje broj izvršilaca na jednom radnom mestu prestaje 
služba uz pravo na jednokratnu otpremninu u visini od 12 bruto plata koje bi 
ostvarilo u poslednjem mesecu pre prestanka službe, osim ako ispunjava uslove za 
ostvarivanje prava na penziju prema propisima o penzijskom i invalidskom 
osiguranju.
Licu iz stava 1. ovog člana pripadaju i druga prava koja po propisima o 
zapošljavanju ostvaruju lica kojima je radni odnos prestao kao višku zaposlenih. 

*Službeni glasnik RS, broj 10/2015
Član 131.
Civilnom licu na službi u Vojsci Srbije služba prestaje po sili zakona:
1) ako je na način propisan zakonom utvrđeno da je izgubilo radnu sposobnost 
– danom dostavljanja pravnosnažnog rešenja o utvrđivanju gubitka radne sposobnosti;
2) kad navrši 65 godina života ako ima najmanje 15 
godina staža osiguranja, ako se ministar odbrane i civilno lice na službi u 
Vojsci Srbije drugačije ne sporazumeju;
3) ako mu je po pravnosnažnoj odluci suda ili drugog organa zabranjeno da 
obavlja poslove svog radnog mesta, a ne može mu se obezbediti drugo radno mesto – 
danom dostavljanja pravnosnažne odluke;
4) ako je pravnosnažno osuđeno na bezuslovnu kaznu zatvora u trajanju dužem od 
šest meseci;
5) ako mu je izrečena mera bezbednosti ili zaštitna mera u trajanju dužem od 
šest meseci i zbog toga mora da bude odsutno sa rada – danom početka primene te 
mere;
6) njegovom smrću. 
*Službeni glasnik RS, broj 36/2018
Član 132.
Brisan je (vidi član 56. Zakona - 10/2015-10)
Član 133.
Civilno lice na službi u Vojsci Srbije kome služba prestaje bez njegove 
saglasnosti , izuzev lica koje ostvaruje pravo na penziju i 
lica iz člana 129. tač. 1, 3, 4, 5, 7. i 8. ovog zakona, ima dužnost i pravo da 
ostane na radu 30 dana (otkazni rok). 
*Službeni glasnik RS, broj 36/2018
7. Posebne odredbe
Član 134.
Na vojne službenike i vojne nameštenike primenjuju se 
odredbe ovog zakona koje se odnose na profesionalna vojna lica, i to:
1) o obavljanju specifične vojne službe i službe pod 
otežanim uslovima (član 16);
1a) o bezbednosnoj proveri (član 39. tačka 8);
2) o nošenju i upotrebi vatrenog oružja (član 47);
3) o prijemu stranog odlikovanja i članstvu u stranom 
stručnom udruženju ili međunarodnoj organizaciji (član 50);
3a) o formacijskim mestima i zastupanju (član 69. stav 
2. i član 71);
4) o privremenom upućivanju po potrebi službe u drugu 
komandu, jedinicu ili ustanovu Vojske Srbije, odnosno u drugi državni organ ili 
pravno lice radi izvršenja određenih zadataka, osim za lice čiji delokrug zahteva 
da se poslovi radnog mesta obavljaju van sedišta jedinice, odnosno ustanove 
Vojske Srbije – terenski rad (član 72. st. 5. i 6);
5) o radu u strukturama međunarodne organizacije ili 
regionalne inicijative (član 72a);
6) brisana je (vidi član 57. Zakona - 10/2015-10)
7) o udaljenju od dužnosti (čl. 77. i 78);
7a) o plati (član 81);
7b) o posebnim uslovima pod kojima se vrši služba 
(član 83);
7v) o uvećanoj plati (član 84);
7g) o nagradama i jubilarnim nagradama (član 86);
8) o stipendiji za vreme školovanja ili usavršavanja u 
inostranstvu i plati i drugim primanjima za vreme službe u inostranstvu (član 80. 
i član 90. st. 2. do 5);
9) o naknadi putnih i drugih troškova (čl. 92. i 93);
10) o radnom vremenu, odmorima i odsustvima (čl. 96. 
do 107. i član 109);
11) o prestanku službe u Vojsci Srbije po zahtevu 
(član 110. stav 1. tačka 6);
12) o zaštitnim merama (čl. 179. do 184).
*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 36/2018
Glava XII
Nadležnost za rešavanje o odnosima u službi i za donošenje drugih akata
Član 135.
Predsednik Republike, pored nadležnosti iz člana 17. ovog zakona:
1) proizvodi oficire i rezervne oficire;
2) rešava o stanjima u službi generala. 
Član 136.
Ministar odbrane, pored poslova iz člana 18. ovog zakona, odnosno lice koje 
on ovlasti:
1) rešava o prijemu u službu profesionalnih pripadnika Vojske Srbije;
2) rešava o stanjima u službi oficira u činu majora, potpukovnika i pukovnika;
2a) rešava o stanjima u službi podoficira i oficira 
zaključno sa činom kapetana raspoređenih i postavljenih na formacijska mesta van 
Vojske Srbije;
3) rešava o odnosima u službi profesionalnih vojnih lica raspoređenih van 
Vojske Srbije.
Ministar odbrane određuje lica koja rešavaju o upravnim stvarima 
profesionalnih pripadnika Vojske Srbije raspoređenih van Vojske Srbije, u 
smislu odredaba čl. 141. i 142. ovog zakona. 
*Službeni glasnik RS, broj 88/2009
**Službeni glasnik RS, broj 10/2015
Član 137.
Načelnik Generalštaba pored poslova iz člana 19. ovog zakona, odnosno 
starešine komandi, jedinica ili ustanova Vojske Srbije koje on odredi:
1) rešava o stanjima u službi podoficira i oficira do čina kapetana, u Vojsci 
Srbije;
2) proizvodi u početni čin podoficira;
3) rešava o raspoređivanju, određivanju plate, prestanku 
službe u Vojsci Srbije i drugim odnosima u službi civilnih lica na službi u 
Vojsci Srbije.
*Službeni glasnik RS, broj 88/2009
**Službeni glasnik RS, broj 10/2015
Član 138.
Akt o razrešenju od profesionalne vojne službe 
profesionalnog vojnog lica za koga je donet akt o prestanku službe donosi 
pretpostavljeni starešina na položaju komandanta bataljona ili njemu ravan ili viši 
starešina.
*Službeni glasnik RS, broj 10/2015
Član 139.
Brisan je (vidi član 61. Zakona - 10/2015-10)
Član 140.
Akta o odnosima u službi vojnih lica i civilnih lica u Vojsci Srbije koja 
sadrže poverljive podatke saopštavaju se tim licima uz potpis. 
Dan saopštenja smatra se danom dostavljanja u smislu propisa kojima se uređuje 
upravni postupak. 

Član 141.
Ako zakonom ili propisom donetim na osnovu zakona nije 
određena nadležnost drugog lica, za rešavanje o upravnim stvarima u prvom stepenu 
stvarno je nadležan starešina komande, jedinice ili ustanove Vojske Srbije na 
položaju komandanta brigade ili starešina njemu ravnog ili višeg položaja.
Načelnik Generalštaba za rešavanje u upravnim stvarima 
može odrediti i starešinu na položaju komandanta bataljona, njemu ravnog ili višeg 
položaja.
O žalbi protiv rešenja starešine iz st. 1. i 2. ovog 
člana rešava starešina komande, jedinice ili ustanove Vojske Srbije neposredno 
pretpostavljen starešini koji je doneo prvostepeno rešenje.
Žalba profesionalnog pripadnika Vojske Srbije protiv 
akata o premeštaju, postavljenju, stavljanju na raspolaganje i udaljenju od dužnosti ne 
zadržava njihovo izvršenje.
*Službeni glasnik RS, broj 10/2015
**Službeni glasnik RS, broj 36/2018
Član 142.
Za donošenje rešenja u upravnom postupku mesno je nadležan starešina komande, 
jedinice ili ustanove u kojoj se lice o čijem se pravu, odnosno obavezi rešava 
nalazi u službi, a za lica kojima je prestala služba, starešina komande, 
jedinice ili ustanove Vojske Srbije u kojoj se lice nalazilo na dan prestanka 
službe, odnosno sledbenik komande, jedinice ili ustanove Vojske Srbije koja je 
prestala da postoji.
Ako se rešava o pravu, odnosno obavezi starešine komande, jedinice ili 
ustanove iz stava 1. ovog člana ili ako taj starešina po zakonu treba da bude 
izuzet od rešavanja iz drugih razloga, za donošenje rešenja mesno je nadležan 
starešina komande, jedinice ili ustanove Vojske Srbije koji mu je neposredno 
pretpostavljen.
Glava XIII
Odgovornost pripadnika Vojske Srbije
1. Opšte odredbe o odgovornosti pripadnika Vojske Srbije
Član 143.
Pripadnici Vojske Srbije odgovaraju za krivična dela, privredne prestupe i 
prekršaje po opštim propisima.
Odgovornost za krivično delo, privredni prestup i prekršaj ne isključuje 
disciplinsku odgovornost ako delo koje je predmet krivičnog postupka, postupka 
za utvrđivanje odgovornosti za privredni prestup ili prekršajnog postupka, 
predstavlja i povredu dužnosti iz službe.
Disciplinski postupak vodi se bez obzira na tok krivičnog postupka, postupka 
za utvrđivanje odgovornosti za privredni prestup ili prekršajnog postupka. 

Za krivično delo protiv Vojske Srbije za koje je 
propisana kazna zatvora do tri godine, protiv vojnog lica može se voditi 
disciplinski postupak i umesto krivične sankcije može mu se izreći disciplinska 
kazna, odnosno disciplinska mera utvrđena ovim zakonom, ako je delo dobilo 
naročito lak vid i ako to zahtevaju interesi službe, u skladu sa odredbama 
Кrivičnog zakonika.
*Službeni glasnik RS, broj 88/2009
Član 144.
Za vreme ratnog stanja protiv pripadnika Vojske Srbije bez odobrenja 
predsednika Republike ili ministra odbrane, po ovlašćenju predsednika Republike 
ne može se voditi postupak za utvrđivanje odgovornosti za privredni prestup i 
prekršajni postupak.
2. Disciplinska odgovornost
Član 145.
Pripadnik Vojske Srbije je disciplinski odgovoran za povrede dužnosti iz 
službe. 
Povrede dužnosti iz službe mogu biti lakše – disciplinske greške i teže – 
disciplinski prestupi. 
Član 146.
Za povredu dužnosti iz službe odgovoran je pripadnik Vojske Srbije dok je u 
službi.
Brisani su raniji st. 2. i 3. (vidi član 63. Zakona - 10/2015-10)
Smatra se da je lice u rezervnom sastavu na vojnoj dužnosti u Vojsci Srbije 
od trenutka stupanja u komandu, jedinicu ili ustanovu Vojske Srbije, ako se javlja 
neposredno, odnosno od trenutka javljanja u mestu prikupljanja, odnosno na zbornom 
mestu označenom u opštem ili pojedinačnom pozivu ili ratnom rasporedu, do 
otpuštanja iz komande, jedinice ili ustanove Vojske Srbije. 
Član 147.
Prilikom utvrđivanja disciplinske odgovornosti 
pripadnika Vojske Srbije u postupcima u kojima se utvrđuje disciplinska 
odgovornost za izvršene disciplinske prestupe, shodno se primenjuju načela, 
odnosno pravila krivičnog prava.
*Službeni glasnik RS, broj 10/2015
Član 148.
Disciplinske greške su: 
1) učestalo zakašnjavanje ili raniji odlazak s dužnosti ili iz službe;
2) neopravdan izostanak s dužnosti ili iz službe jedan radni dan;
3) neopravdano neobaveštavanje neposredno pretpostavljenog o razlozima 
sprečenosti za dolazak na dužnost, odnosno u službu u roku od 24 sata od vremena 
predviđenog za dolazak;
4) povreda propisa o nošenju vojne uniforme, odnosno druge propisane odeće, 
vojničkom, odnosno drugom propisanom izgledu i ličnoj higijeni;
5) dolazak na dužnost u stanju alkoholisanosti ili dovođenje sebe u toku 
dužnosti u stanje alkoholisanosti;
6) nepristojno ponašanje prema saradnicima, podređenima i nadređenima;
7) povreda pravila o pozdravljanju, obraćanju, predstavljanju i javljanju;
8) prikrivanje ili neprijavljivanje lakše povrede dužnosti iz službe, odnosno iz 
radnog odnosa;
8a) neblagovremeno, nepotpuno ili nemarno izvršavanje 
naređenja, odluke ili naloga pretpostavljenog;
9) drugi postupak suprotan pravilima vršenje službe koji nije obuhvaćen nekom 
od povreda dužnosti iz službe predviđenih ovim ili posebnim zakonom. 

*Službeni glasnik RS, broj 10/2015
Član 149.
Disciplinski prestupi su:
1) odbijanje izvršenja naređenja, odnosno naloga pretpostavljenog, izuzev 
naređenja, odnosno naloga čijim bi se izvršenjem učinilo krivično delo;
2) neizvršavanje ili nesavesno izvršavanje naređenja, 
odluke ili naloga pretpostavljenog;
3) samovoljno napuštanje komande, jedinice ili ustanove;
4) nasilničko, uvredljivo ili nedolično ponašanje ili izazivanje nereda, svađe 
ili tuče u službi;
5) postupanje kojim se vređa dostojanstvo podređenih, naročito s obzirom na 
pol, versko ubeđenje ili nacionalnu pripadnost ili kršenje prava koja im po zakonu 
pripadaju;
6) uživanje opojnih droga ili neovlašćeno držanje supstanci ili preparata koji 
su proglašeni za opojne droge; 
7) navođenje drugoga na uživanje opojne droge ili davanje drugome opojne droge 
da je uživa on ili treće lice ili omogućavanje drugome da uživa opojnu drogu;
8) povreda stražarske, patrolne ili druge slične službe;
9) neopravdan izostanak s dužnosti ili iz službe najmanje dva radna dana 
uzastopno ili tri radna dana sa prekidima u periodu od 12 meseci;
10) zloupotreba prava iz službe; 
11) nezakonito raspolaganje sredstvima; 
12) zloupotreba službenog položaja ili prekoračenje službenog ovlašćenja;
13) nezakonit rad ili propuštanje radnji na koje je lice u službi ovlašćeno 
radi sprečavanja nezakonitosti ili štete; 
14) nemaran odnos prema poverenoj imovini i prisvajanje ili nanošenje štete 
vojnoj ili drugoj imovini u vezi sa obavljanjem službe;
15) povreda tajnosti podataka ili nesavesno čuvanje 
službenih spisa ili podataka;
16) podnošenje lažnog izveštaja; 
17) davanje netačnih podataka ili dokumenata koji su od uticaja na prijem u 
službu ili napredovanje;
18) falsifikovanje, prikrivanje ili protivpravno uništenje službene isprave, 
knjige ili spisa ili upotreba falsifikovane isprave;
19) nepreduzimanje propisanih mera za čuvanje života i zdravlja ljudi i 
ispravnosti objekata i tehnike;
20) rad uz naknadu ili nagradu van jedinice, odnosno 
ustanove ili samostalno obavljanje profesionalne delatnosti protivno uslovima 
određenim zakonom;
21) brisana je (vidi član 66. Zakona - 10/2015-10)
22) brisana je (vidi član 66. Zakona - 10/2015-10)
23) brisana je (vidi član 66. Zakona - 10/2015-10)
24) primanje poklona u vezi s vršenjem poslova mimo odredaba zakona, primanje 
usluge ili koristi za sebe ili drugo lice ili korišćenje službe radi uticanja na 
ostvarivanje sopstvenih prava ili prava lica povezanih s pripadnikom Vojske 
Srbije;
25) neprijavljivanje interesa koji pripadnik Vojske Srbije ili s njime povezano 
lice može imati u vezi sa odlukom državnog organa u čijem donošenju učestvuje;
26) povreda načela nepristrasnosti ili političke neutralnosti ili izražavanje 
i zastupanje političkih uverenja u službi; 
27) štrajkovanje ili učestvovanje u protivpravnom sindikalnom organizovanju, 
odnosno u protivpravnim sindikalnim aktivnostima;
28) nepostupanje po zahtevu vojnog disciplinskog tužioca ili vojnog 
disciplinskog suda;
28a) nepostupanje po nalogu inspektora Inspektorata 
odbrane odnosno lica koja su aktom nadležnog starešine ovlašćena za poslove 
inspekcijskog nadzora;
29) prikrivanje ili neprijavljivanje teže povrede dužnosti iz službe, odnosno iz 
radnog odnosa;
30) brisana je (vidi član 66. Zakona - 10/2015-10)
31) brisana je (vidi član 66. Zakona - 10/2015-10)
32) svako drugo postupanje pripadnika Vojske Srbije u 
službi koje je protivno propisima i kodeksu časti pripadnika Vojske Srbije, a 
kojim se nanosi šteta ugledu pripadnika Vojske Srbije.
*Službeni glasnik RS, broj 10/2015
Član 150.
Profesionalno vojno lice upućeno na službu, odnosno na rad u Ministarstvo 
odbrane, drugi državni organ ili pravno lice, disciplinski je odgovorno i za 
povrede dužnosti propisane za organ, odnosno pravno lice u koje je upućeno. 

Član 151.
Za povrede dužnosti iz službe učiniocima izriču se disciplinske sankcije: 
disciplinske mere i disciplinske kazne.
Za disciplinske greške izriču se disciplinske mere, a za disciplinske 
prestupe disciplinske kazne.
Za jednu ili više povreda dužnosti o kojima se istovremeno odlučuje izriče se 
samo jedna disciplinska sankcija. 
Član 152.
Profesionalnom vojnom licu se mogu izreći sledeće disciplinske mere: 

1) opomena; 
2) smanjenje plate za mesec u kojem se disciplinska mera izriče od 5% do 20%.
Profesionalnom vojnom licu se mogu izreći sledeće disciplinske kazne: 

1) smanjenje plate od 5% do 30% u trajanju od jednog do šest meseci; 

2) smenjivanje sa dužnosti uz postavljanje na neposredno niži položaj u trajanju 
od jedne do četiri godine;
2a) zabrana udaljenja iz posebnih prostorija u vojnom 
objektu do 30 dana;
3) smenjivanje sa komandne, odnosno rukovodeće dužnosti uz zabranu postavljanja 
na takvu dužnost u trajanju od jedne do četiri godine;
4) zabrana unapređenja u viši čin ili napredovanja na viši položaj u trajanju od 
jedne do četiri godine;
5) vraćanje u prethodni čin;
6) gubitak službe;
7) gubitak čina.
Disciplinska kazna iz stava 2. tačka 3. ovog člana ne može se izreći tako da 
se oficir postavi na položaj podoficira, niti podoficir na položaj vojnika.
Disciplinska kazna iz stava 2. tačka 5. ovog člana ne može se izreći 
potporučniku niti vodniku.
Disciplinska kazna iz stava 2. tačka 7. ovog člana povlači i gubitak službe 
oficira odnosno podoficira. 
*Službeni glasnik RS, broj 88/2009
Član 153.
Civilnom licu na službi u Vojsci Srbije mogu se izreći sledeće disciplinske 
mere: 
1) opomena; 
2) smanjenje plate za mesec u kojem se disciplinska mera izriče od 5% do 20%.
Civilnom licu na službi u Vojsci Srbije mogu se izreći sledeće disciplinske 
kazne: 
1) smanjenje plate od 5% do 30% u trajanju od jednog do šest meseci; 

2) zabrana napredovanja u trajanju od jedne do četiri godine;
3) prevođenje civilnog lica na službi u Vojsci Srbije u niži platni razred do 
istog razreda neposredno niže platne grupe, odnosno prevođenje vojnog nameštenika 
u neposredno nižu platnu grupu;
4) smenjivanje sa položaja ili rukovodeće dužnosti uz zabranu postavljanja na 
takav položaj, odnosno raspoređivanja na takvu dužnost u trajanju od jedne do 
četiri godine;
5) gubitak službe. 
Član 154.
Vojniku na služenju vojnog roka, licu u rezervnom sastavu dok se nalaze na 
vojnoj dužnosti u Vojsci Srbije i licu na drugom stručnom osposobljavanju za 
oficire i podoficire mogu se izreći sledeće disciplinske mere:

1) opomena; 
2) ukor; 
3) zabrana izlaska iz kasarne ili drugog vojnog objekta u trajanju do 15 dana;
4) prekoredna služba u trajanju do tri smene;
5) zabrana udaljenja iz posebnih prostorija u vojnom 
objektu do 15 dana, koju vojniku na služenju vojnog roka mogu da izriču 
pretpostavljene starešine na položaju komandira čete ili višem položaju.
Vojniku na služenju vojnog roka, licu u rezervnom sastavu i licu na drugom 
stručnom osposobljavanju za oficire i podoficire dok se nalaze na vojnoj dužnosti 
u Vojsci Srbije se mogu izreći sledeće disciplinske kazne: 
1) zabrana unapređenja u viši čin u trajanju do četiri godine;
2) vraćanje u prethodni čin;
3) oduzimanje čina;
4) zabrana udaljenja iz posebnih prostorija u vojnom 
objektu do 30 dana.
Vreme provedeno na izdržavanju disciplinske mere i 
disciplinske kazne zabrana udaljenja iz posebnih prostorija u vojnom objektu u 
trajanju preko dva dana ne računa se u služenje vojnog roka.
*Službeni glasnik RS, broj 88/2009
Član 155.
Кadetu vojne visokoškolske ustanove mogu se izreći sledeće disciplinske 
mere: 
1) opomena; 
2) ukor; 
3) zabrana izlaska iz kasarne ili drugog vojnog objekta u trajanju do 15 dana;
4) prekoredna služba u trajanju do tri smene;
4a) zabrana udaljenja iz posebnih prostorija u vojnom 
objektu do 15 dana;
5) isključenje iz vojne visokoškolske ustanove.
Disciplinska mera iz stava 1. tačka 5. ovog člana povlači i gubitak čina. 

*Službeni glasnik RS, broj 88/2009
**Službeni glasnik RS, broj 10/2015
Član 155a
Pri odlučivanju o odgovornosti vojnika, vojnika u rezervi, kadeta vojne 
visokoškolske ustanove, učenika vojnih škola i slušaoca škole za rezervne 
oficire zbog dela koje se prema odredbama Кrivičnog zakonika može raspraviti u 
disciplinskom postupku, kao i pri odlučivanju o njihovoj odgovornosti za prekršaj 
kada se u prekršajnom postupku predmet ustupi nadležnom vojnom disciplinskom 
sudu, učiniocu (osim lica koje u vreme izvršenja dela, odnosno prekršaja nije 
navršilo 18 godina života) može se izreći disciplinska kazna zabrana udaljenja iz 
posebnih prostorija u vojnom objektu do 60 dana ako nijedna od disciplinskih 
mera predviđenih u čl. 154. i 155. ovog zakona ne bi odgovarala težini povrede 
ili stepenu njegove odgovornosti.
Pri odlučivanju o odgovornosti profesionalnih vojnih 
lica zbog dela koje se prema odredbama Кrivičnog zakonika može raspraviti u 
disciplinskom postupku, kao i pri odlučivanju o njihovoj odgovornosti za prekršaj 
kada se u prekršajnom postupku predmet ustupi nadležnom vojnom disciplinskom 
sudu, učiniocu se može izreći disciplinska kazna zabrana udaljenja iz posebnih 
prostorija u vojnom objektu do 60 dana ako nijedna od disciplinskih mera i kazni 
predviđenih u članu 152. ovog zakona ne bi odgovarala težini povrede ili stepenu 
njegove odgovornosti.
*Službeni glasnik RS, broj 88/2009
**Službeni glasnik RS, broj 10/2015
Član 156.
Vreme zabrana postavljanja, unapređivanja, napredovanja, raspoređivanja i izlaska 
iz kasarne ili drugog objekta se računa od dana pravnosnažnosti odluke kojom je 
izrečena disciplinska sankcija. 
Član 157.
Za disciplinski prestup može se izreći disciplinska mera, ako je opasnost od 
povrede dužnosti mala, zato što delo ima naročito lak vid, odnosno zato što je 
učinjeno sa naročito olakšavajućim okolnostima. 
Član 158.
Za povredu dužnosti propisanu za Ministarstvo odbrane, drugi državni organ 
ili pravno lice u koje je profesionalno vojno lice upućeno na službu, odnosno na 
rad, može se izreći disciplinska sankcija propisana za povredu dužnosti na 
radnom mestu u organu u koji je upućeno. 
Član 159.
Pokretanje disciplinskog postupka za disciplinsku grešku zastareva protekom 
šest meseca od dana izvršene povrede vojne discipline.
Pokretanje disciplinskog postupka za disciplinski prestup i za povredu 
dužnosti propisanu za Ministarstvo odbrane, drugi državni organ ili pravno lice 
zastareva protekom jedne godine od dana saznanja neposredno pretpostavljenog 
starešine da je disciplinski prestup, odnosno povreda dužnosti učinjena, ali se 
disciplinski postupak ne može pokrenuti ako je od dana kada je disciplinski 
prestup učinjen prošlo tri godine.
Zastarelost pokretanja i vođenja postupka zbog 
disciplinskog prestupa i povrede dužnosti propisane za Ministarstvo odbrane, 
drugi državni organ ili pravno lice zbog kojeg se vodi i krivični postupak pred 
nadležnim redovnim sudom, nastupa kada i zastarelost gonjenja zbog krivičnog dela.
Vođenje disciplinskog postupka za lakše povrede dužnosti zastareva protekom 
jedne godine od pokretanja disciplinskog postupka, a za teže povrede dužnosti 
protekom tri godine od pokretanja disciplinskog postupka.
Zastarelost vođenja disciplinskog postupka ne teče za vreme dok disciplinski 
postupak nije moguće voditi iz opravdanih razloga.
Zastarelost vođenja disciplinskog postupka nastupa u svakom slučaju kad 
protekne dvaput onoliko vremena koliko je propisano u stavu 4. ovog člana. 

*Službeni glasnik RS, broj 88/2009
Član 160.
Zastarelost izvršenja disciplinske mere nastupa kad protekne šest meseci od 
dana pravnosnažnosti odluke kojom je izrečena disciplinska mera.
Zastarelost izvršenja disciplinske kazne nastupa kad protekne godinu dana od 
dana pravnosnažnosti odluke kojom je izrečena disciplinska kazna.
Zastarelost izvršenja disciplinske sankcije prekida se svakom radnjom nadležnog 
organa upravljenom na izvršenje disciplinske sankcije.
Zastarelost izvršenja disciplinske sankcije nastupa u svakom slučaju kad 
protekne dvaput onoliko vremena koliko je propisano u odredbama st. 1. do 3. 
ovog člana. 
Član 161.
O odgovornosti profesionalnog pripadnika Vojske Srbije za disciplinske 
prestupe i za povrede dužnosti propisane za Ministarstvo odbrane, drugi državni 
organ ili pravno lice u koje je profesionalno vojno lice upućeno na službu, 
odnosno na rad, u prvom stepenu odlučuju vojni disciplinski sudovi, 
prema mesnoj nadležnosti.
 Vojni disciplinski sud utvrdiće odgovornost za disciplinsku 
grešku ako u postupku za utvrđivanje odgovornosti za disciplinski prestup nađe da 
nije učinjen disciplinski prestup, već da je učinjena disciplinska greška odnosno 
da je pored disciplinskog prestupa učinjena i disciplinska greška. 

Vojni disciplinski sudovi obrazuju se pri Ministarstvu 
odbrane, sa sedištem u Beogradu, Nišu i Novom Sadu.
Brisan je raniji stav 4. (vidi član 68. Zakona - 10/2015-10)
*Službeni glasnik RS, broj 10/2015
**Službeni glasnik RS, broj 94/2019
Član 162.
Po žalbi na odluku vojnog disciplinskog suda odlučuje Viši vojni 
disciplinski sud. 
Viši vojni disciplinski sud obrazuje se pri Ministarstvu odbrane, 
sa sedištem u Beogradu. 

*Službeni glasnik RS, broj 94/2019
Član 163.
Stalni sastav vojnih disciplinskih sudova čine: predsednici, sekretari i 
zapisničari.
U radu vojnih disciplinskih sudova učestvuju i sudije porotnici, koji se 
imenuju iz redova oficira, podoficira i vojnih službenika i nameštenika, a koje 
sa liste imenovanih sudija porotnika određuju predsednici vojnih disciplinskih 
sudova.
Predsednici vojnih disciplinskih sudova i sekretari 
vojnih disciplinskih sudova moraju biti oficiri pravne službe sa položenim 
pravosudnim ispitom, a sudije porotnici Višeg vojnog disciplinskog suda moraju 
biti profesionalni pripadnici Vojske Srbije, diplomirani pravnici sa položenim 
pravosudnim ispitom.
Predsednici vojnih disciplinskih sudova i sekretari vojnih disciplinskih 
sudova profesionalno obavljaju dužnost. 
*Službeni glasnik RS, broj 36/2018
Član 164.
Vojni disciplinski tužilac podnosi optužni predlog i zastupa optužbu pred
vojnim disciplinskim sudom, a viši vojni disciplinski tužilac 
zastupa optužbu pred Višim vojnim disciplinskim sudom. 
Vojni disciplinski tužioci i njihovi zamenici moraju biti oficiri pravne 
službe sa položenim pravosudnim ispitom. 
Vojni disciplinski tužioci obrazuju se pri 
Ministarstvu odbrane, sa sedištem u Beogradu, Nišu i Novom Sadu.
Viši vojni disciplinski tužilac obrazuje se pri 
Ministarstvu odbrane, sa sedištem u Beogradu.
*Službeni glasnik RS, broj 94/2019
Član 165.
Ministar odbrane postavlja predsednike vojnih disciplinskih sudova i vojne 
disciplinske tužioce, koji dužnost obavljaju profesionalno. 
Ministar odbrane, na predlog načelnika Generalštaba Vojske Srbije i 
rukovodilaca organizacijskih celina Ministarstva odbrane, imenuje na dve godine 
sudije porotnike prvostepenih sudova i Višeg vojnog disciplinskog suda, a na 
predlog vojnih disciplinskih tužilaca za isti period imenuje njihove zamenike.
Predsednici i sudije porotnici vojnih disciplinskih sudova ne mogu biti 
pozvani na odgovornost za mišljenje i za dati glas u vršenju sudijske dužnosti. 

Član 166.
U prvostepenom disciplinskom postupku okrivljenom se mora omogućiti da usmeno 
iznese svoju odbranu.
U postupku za raspravljanje disciplinske greške, okrivljeni svoju odbranu može 
izneti i pismeno.
Okrivljeni se može braniti sam ili preko branioca.
Branilac okrivljenog može biti advokat ili diplomirani pravnik sa položenim 
pravosudnim ispitom na službi u Vojsci Srbije ili Ministarstvu odbrane. 

Član 167.
Protiv prvostepene odluke donete u disciplinskom postupku može se podneti 
žalba, a protiv presude Višeg vojnog disciplinskog suda
može se voditi 
upravni spor.
Žalba zadržava izvršenje disciplinske sankcije. 
*Službeni glasnik RS, broj 88/2009
**Službeni glasnik RS, broj 88/2015 (Odluka US)
Član 168.
Predsednik Republike, na predlog načelnika Generalštaba može smanjiti, 
ublažiti ili oprostiti svaku disciplinsku sankciju u roku od šest meseci od dana 
pravnosnažnosti odluke kojom je izrečena disciplinska sankcija.
Ako je disciplinska sankcija izrečena profesionalnom vojnom licu upućenom na 
službu, odnosno na rad u Ministarstvo odbrane, drugi državni organ ili pravno 
lice, za podnošenje predloga iz stava 1. ovog člana ovlašćen je ministar odbrane. 

Član 169.
Profesionalnom vojnom licu kome je prestala služba zbog disciplinske kazne 
gubitak čina, ublaženjem ili oproštajem kazne omogućava se vraćanje na njegov 
zahtev u profesionalnu vojnu službu i u čin koji je imalo.
Zahtev za vraćanje u profesionalnu vojnu službu može se podneti u roku od tri 
meseca od dana dostavljanja akta o ublaženju, odnosno oproštaju kazne.
Smatraće se da je lice iz stava 1. ovog člana vraćeno u profesionalnu vojnu 
službu od dana kad ponovo stupi u službu. 
Član 170.
Predsednik Republike, na predlog ministra odbrane, pravilom bliže uređuje 
disciplinsku odgovornost, disciplinski postupak, izvršenje disciplinskih sankcija 
i troškove nastale tokom vođenja disciplinskih postupaka pred vojnim 
disciplinskim sudovima, mesnu nadležnost, organizaciju, sastav i rad vojnih 
disciplinskih sudova i vojnih disciplinskih tužilaca, s tim da odredbe pravila 
ne mogu biti u suprotnosti sa odredbama Zakonika o krivičnom postupku.
*Službeni glasnik RS, broj 10/2015
3. Materijalna odgovornost
Član 171.
Za štetu koju pripadnik Vojske Srbije učini trećim licima u službi i u vezi 
sa obavljanjem službe, odgovara Republika Srbija.
Republika Srbija ima pravo da od pripadnika Vojske Srbije traži povraćaj 
iznosa isplaćenog trećim licima, u smislu stava 1. ovog člana, samo ako je 
pripadnik Vojske Srbije namerno ili iz krajnje nepažnje naneo štetu.
Pod uslovima iz stava 2. ovog člana, Republika Srbija ima pravo od pripadnika 
Vojske Srbije da traži i naknadu budućih iznosa koje je ona dužna u ratama da 
isplaćuje na osnovu pravnosnažne sudske odluke. 
Član 172.
O zahtevu oštećenog lica da mu Republika Srbija nadoknadi štetu, odlučuje 
nadležni sud.
Oštećeno lice može da podnese zahtev za obeštećenje van spora i 
Vojnom 
pravobranilaštvu ili drugom nadležnom organu.
Ako se u postupku iz stava 2. ovog člana zaključi vansudsko poravnanje, ono ima 
karakter izvršne isprave. 
*Službeni glasnik RS, broj 10/2015
Član 173.
Pripadnici Vojske Srbije dužni su da nadoknade štetu koju u vezi sa obavljanjem 
službe namerno ili krajnjom nepažnjom nanesu Republici Srbiji. 
Član 174.
Postojanje štete, visinu štete, okolnosti pod kojima je 
šteta nastala i odgovornost za štetu utvrđuje ministar odbrane ili starešina 
koga on ovlasti.
Ministar odbrane, odnosno starešina koga on ovlasti i 
pripadnik Vojske Srbije mogu da zaključe pismeni sporazum kojim određuju visinu i 
način naknade štete, a koji ima snagu izvršne isprave.
Ako pripadnik Vojske Srbije odbije da nadoknadi 
pričinjenu štetu, naknada štete raspraviće se u parničnom postupku.
*Službeni glasnik RS, broj 88/2009
Član 175.
O naknadi štete izvršene kršenjem vojne discipline odlučuje se u disciplinskom 
postupku.
Ako se iznos štete ne može utvrditi do okončanja disciplinskog postupka, 
nadležni organ odlučivaće samo o disciplinskoj odgovornosti, a o naknadi štete 
odlučivaće se u postupku za naknadu štete. 
Član 176.
Pripadnik Vojske Srbije može se u celosti ili delom osloboditi odgovornosti 
za nastalu ili prouzrokovanu štetu, odnosno može se obustaviti postupak za 
naknadu štete ako je do nje došlo postupanjem po nalogu pretpostavljenog lica, pod 
uslovom da ga je pripadnik Vojske Srbije prethodno pisanim putem upozorio da će 
izvršenjem naloga nastati ili da bi mogla nastati šteta.
Pripadnik Vojske Srbije koji je odgovoran za štetu izvršenu krajnjom nepažnjom 
može se iz opravdanih razloga delimično ili u celini osloboditi obaveze naknade 
štete.
Smatraće se da postoje opravdani razlozi, u smislu stava 2. ovog člana, ako 
je šteta nastala obavljanjem službe ili vežbe u Vojsci Srbije, zbog znatnih napora 
u obavljanju službe, smeštaja stvari koji ne odgovara propisanim uslovima ili pod 
okolnostima kad je štetu bilo teško izbeći. 
Član 177.
Računopolagač i rukovalac sredstvima Vojske Srbije odgovorni su za štetu na 
imovini koja im je poverena na čuvanje, osim ukoliko se dokaže da je šteta 
nastala krivicom trećeg lica, slučajno ili zbog više sile. 
Član 178.
Ministar odbrane bliže uređuje postupak za utvrđivanje 
postojanja, visine i naknade štete u Vojsci Srbije, kao i uslove i način 
prenošenja svojih ovlašćenja za odlučivanje o naknadi štete na starešine Vojske 
Srbije, u skladu sa propisima o naknadi štete.
*Službeni glasnik RS, broj 88/2009
4. Mere udaljenja od funkcionalne dužnosti
Član 179.
Vojnom letaču, vazduhoplovnotehničkom osoblju koje radi na vazduhoplovima, 
vojnom padobrancu, vojnom roniocu, vojnom osoblju u rečnim jedinicama i tehničkom 
osoblju koje vrši dužnosti na brodu i drugom plovnom sredstvu, vozaču vojnog 
motornog vozila, kao i drugom licu na službi u Vojsci Srbije koje radi na 
poslovima opasnim po život ili imovinu ili štetnim za zdravlje, koje povredi 
pravila službe koju vrši i na taj način ugrozi bezbednost ljudi ili imovine, mogu 
se izreći mere udaljenja od funkcionalne dužnosti određene ovim zakonom. 

Član 180.
Mere udaljenja od funkcionalne dužnosti su:
1) zabrana samostalnog vršenja određene dužnosti u trajanju do šest meseci;
2) zabrana vršenja određene dužnosti u trajanju do šest meseci;
3) raspored na drugu dužnost u trajanju do jedne godine (prevođenje na nižu 
kategoriju vazduhoplova, iskrcavanje sa broda, prevođenje na nižu kategoriju 
poslova, raspored na drugo radno mesto i sl.). 
Član 181.
Za vreme trajanja mere udaljenja od funkcionalne dužnosti zabrane samostalnog 
vršenja određene dužnosti, pripadnik Vojske Srbije može vršiti dužnost na koju je 
postavljen samo pod neposrednom kontrolom nadležnog starešine.
Za vreme trajanja mere udaljenja od funkcionalne dužnosti zabrane vršenja 
određene dužnosti, pripadnik Vojske Srbije vrši poslove koje mu odredi 
pretpostavljeni starešina.
Za vreme trajanja mere udaljenja od funkcionalne dužnosti rasporeda na drugu 
dužnost, pripadnik Vojske Srbije vrši dužnost na koju je raspoređen.
Za vreme trajanja mere udaljenja od funkcionalne dužnosti, pripadnik Vojske 
Srbije stručno se osposobljava za dužnost na kojoj se nalazio do izricanja 
zaštitne mere. 
Član 182.
Pripadniku Vojske Srbije kome je izrečena mera udaljenja od funkcionalne 
dužnosti zabrane vršenja određene dužnosti ili rasporeda na drugu dužnost 
pripadaju prava prema poslovima, odnosno dužnosti koju vrši. 
Član 183.
Mere udaljenja od funkcionalne dužnosti koje se po odredbama ovog zakona mogu 
izreći pripadniku Vojske Srbije izriču starešine komandi, jedinica ili ustanova 
koje ovlasti načelnik Generalštaba.
Ministar odbrane određuje lica ovlašćena za izricanje mera udaljenja od 
funkcionalne dužnosti profesionalnim vojnim licima upućenim na službu, odnosno 
na rad u Ministarstvo odbrane ili drugi državni organ ili pravno lice.
Mere udaljenja od funkcionalne dužnosti mogu izricati i nadležni vojni 
disciplinski sudovi. 
Član 184.
U postupku za izricanje mera udaljenja od funkcionalne dužnosti, za njihovo 
ublaženje i smanjenje, za zastarelost preduzimanja tih mera, kao i u postupku po 
žalbi, shodno se primenjuju odredbe ovog zakona o odgovornosti za disciplinske 
greške. 
Ako nađe da su prestali razlozi zbog kojih je izrečena mera udaljenja od 
funkcionalne dužnosti zabrana samostalnog vršenja određene dužnosti u trajanju do 
šest meseci, nadležni starešina obustaviće dalje izvršenje mere udaljenja od 
funkcionalne dužnosti.
Glava XIV
Gubitak čina
Član 185.
Profesionalno vojno lice i lice u rezervnom sastavu koji ima čin gubi čin:
1) ako mu prestane državljanstvo Republike Srbije;
2) ako je disciplinskom kaznom kažnjeno gubitkom čina;
3) ako bude osuđen na bezuslovnu kaznu zatvora u 
trajanju dužem od jedne godine – danom pravnosnažnosti presude.
Lice koje izgubi čin gubi sva prava koja su vezana za čin. 
*Službeni glasnik RS, broj 88/2009
Član 186.
Za vreme ratnog stanja predsednik Republike može licu koje je izgubilo čin 
vratiti čin za pokazanu hrabrost ili za druge ratne zasluge. 
Član 187.
Ako u slučaju gubitka čina, na osnovu člana 185. stav 1. tač. 2. i 3. ovog 
zakona u ponovljenom postupku ili po zahtevu za zaštitu zakonitosti postupak bude 
obustavljen ili bude donesena oslobađajuća presuda, ako optužba bude odbijena ili 
odbačena ili ako bude izrečena kazna blaža od kazne iz člana 185. stav 1. tač. 
2. i 3. ovog zakona, smatraće se da čin nije bio izgubljen.
Ako licu koje je izgubilo čin po odredbama člana 185. stav 1. tač. 2. i 3. 
ovog zakona rešenjem o vanrednom ublaženju kazne kazna bude ublažena na kaznu manju 
od kazni navedenih u tim odredbama, vratiće mu se čin, na njegov zahtev.
Zahtev iz stava 2. ovog člana može se podneti u roku od tri meseca od dana 
dostavljanja odluke o vanrednom ublažavanju kazne. 
Član 188.
Lice kome je vraćen čin po odredbama člana 186. i člana 187. stav 2. ovog 
zakona može biti primljeno u profesionalnu vojnu službu po odredbama ovog zakona.
DEO TREĆI
Glava XV
Prelazne i završne odredbe
Član 189.
Danom stupanja na snagu ovog zakona profesionalna vojna lica prevode se u čin 
u kome su se zatekla.
Prava i obaveze propisane za oficire prema činovima navedenim u članu 22. 
stav 1. tačka 3. ovoga zakona odnose se i na oficire sa odgovarajućim činovima, 
i to: poručnik – poručnik korvete, kapetan – poručnik fregate, major – kapetan 
korvete, potpukovnik – kapetan fregate, pukovnik – kapetan bojnog broda, 
brigadni general – komodor, general-major – kontraadmiral, general-potpukovnik – 
viceadmiral i general – admiral.
Oficir u činu kapetana prve klase, odnosno poručnika bojnog broda koji se 
zatekao u službi na dan stupanja na snagu ovog zakona, a završio je vojnu 
akademiju, odnosno koji ima odgovarajuće visoko obrazovanje, prevodi se u čin 
majora, odnosno kapetana korvete.
Oficir u činu kapetana prve klase, odnosno poručnika bojnog broda koji se 
zatekao u službi na dan stupanja na snagu ovog zakona, a koji nema završenu vojnu 
akademiju, odnosno koji nema odgovarajuće visoko obrazovanje, prevodi se u čin 
kapetana, odnosno poručnika fregate.
Na dan stupanja na snagu ovog zakona, podoficir u činu vodnika prve klase se 
prevodi u čin starijeg vodnika.
Prevođenje u činove iz stava 2. ovog člana u odgovarajuće činove propisane 
članom 22. stav 1. tačka 3. ovog zakona, izvršiće se do 2011. godine.
Prevođenje u činove iz st. 3. do 5. ovog člana izvršiće se u roku od 30 dana 
od dana stupanja na snagu ovog zakona. 
*Službeni glasnik RS, broj 88/2009
Član 190.
Vojni osiguranici koji su do dana stupanja na snagu ovog zakona ostvarili 
prava iz socijalnog osiguranja nastavljaju da koriste ta prava prema zakonu po 
kojem su ih ostvarili. 
Član 191.
Do donošenja propisa o penzijskom i invalidskom osiguranju vojnih osiguranika, 
penzijski osnov za obračun visine vojne penzije vojnom osiguraniku kome prestane 
služba sa pravom na penziju po stupanju ovog zakona na snagu, čini mesečni iznos 
plate bez poreza i doprinosa, za puno radno vreme, koja vojnom osiguraniku 
pripada u mesecu u kojem mu prestaje služba. 
Član 192.
Prestao je da važi (vidi član 82. Zakona - 101/2010-246)
Član 193.
Usklađivanje iznosa penzija vojnih osiguranika ostvarenih do dana stupanja na 
snagu ovog zakona, kao i penzija ostvarenih po stupanju ovog zakona na snagu, 
vrši se po dinamici i na način utvrđen zakonom kojim se uređuje penzijsko i 
invalidsko osiguranje .
Vlada Republike Srbije u roku od 90 dana od dana stupanja na snagu ovog zakona 
doneće akt kojim će urediti način, postupak i dinamiku izmirenja dospelih, a 
neizmirenih obaveza prema korisnicima vojnih penzija, koje su nastale po 
propisima iz penzijskog i invalidskog osiguranja vojnih osiguranika do stupanja na 
snagu ovog zakona. 
Član 194.
Civilna lica na službi u Vojsci Srbije, danom stupanja na snagu ovog zakona 
postaju vojni službenici ili vojni nameštenici.
Licu koje ne prihvati prevođenje po odredbi stava 1. ovog člana prestaje 
služba u roku od 60 dana od dana stupanja na snagu ovog zakona.
Služba u Vojsci Srbije prestaje profesionalnom pripadniku Vojske Srbije koji 
nema državljanstvo Republike Srbije ako u roku od 60 dana od dana stupanja na 
snagu ovog zakona ne podnese zahtev za sticanje državljanstva Republike Srbije. 

Ministar odbrane će u roku od 30 dana od dana stupanja ovog zakona na snagu 
doneti propis kojim će urediti postupak prevođenja lica iz stava 1. ovog člana. 

Član 195.
Uslove, način i postupak transformacije vojnih ustanova koje obavljaju 
proizvodnu i uslužnu delatnost, odnosno posluju po principu sticanja i raspodele 
dobiti i prava i obaveze civilnih lica na službi u Vojsci Srbije zaposlenih u 
tim ustanovama do završetka transformacije, urediće Vlada.
Do stupanja na snagu propisa iz stava 1. ovog člana civilna lica na službi u 
Vojsci Srbije zaposlena u vojnim ustanovama koje obavljaju proizvodnu i uslužnu 
delatnost, odnosno posluju po principu sticanja i raspodele dobiti, zadržavaju 
prava i obaveze iz radnog odnosa prema Zakonu o Vojsci Jugoslavije. 

Član 196.
Propisi za izvršenje ovog zakona doneće se u roku od 90 dana od dana stupanja 
na snagu ovog zakona.
Propisi doneti za izvršenje Zakona o Vojsci Jugoslavije nastavljaju da se 
primenjuju ukoliko nisu suprotni odredbama ovog zakona do donošenja odgovarajućih 
propisa za izvršenje ovog zakona. 
Član 197.
Danom stupanja na snagu ovog zakona prestaje da važi Zakon o Vojsci 
Jugoslavije („Službeni list SRJ”, br. 43/94, 28/96, 44/99, 74/99, 3/02 i 37/02 i 
„Službeni list SCG”, br. 7/05 i 44/05).
Do donošenja propisa o vojnoj obavezi, socijalnom, zdravstvenom i penzijskom i 
invalidskom osiguranju profesionalnih vojnih lica ostaju na snazi sledeće odredbe 
Zakona o Vojsci Jugoslavije: odredbe o popuni rezervnog sastava (čl. 26. i 27),
poglavlje XV – Zdravstveno osiguranje (čl. 211. do 239), poglavlje XVI – 
Penzijsko i invalidsko osiguranje (čl. 240. do 260. i od 262. do 278) i poglavlje 
XVII – Vojna obaveza (čl. 279. do 336) i poglavlje XIX – Кaznene odredbe (čl. 
340. do 345). 
*Službeni glasnik RS, broj 10/2015
Član 198.
Ovaj zakon stupa na snagu 1. januara 2008. godine.
ODREDBE КOJE NISU UNETE U "PREČIŠĆEN TEКST" ZAКONA
Zakon o izmenama i dopunama Zakona o Vojsci Srbije: "Službeni glasnik RS", 
broj 10/2015-10
Član 73.
Propisi za izvršenje ovog zakona doneće se u roku od 90 dana od dana stupanja 
na snagu ovog zakona.
Član 74.
Danom stupanja na snagu ovog zakona prestaje da važi Uredba o sindikalnom 
organizovanju profesionalnih pripadnika Vojske Srbije („Službeni glasnik RS”, 
broj 29/11).  
Član 75.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o Vojsci Srbije: "Službeni glasnik RS", 
broj 36/2018-13
Član 46.
Propisi doneti za izvršenje Zakona o Vojsci 
Srbije („Službeni glasnik RS”, br. 116/07, 88/09, 101/10 – dr. zakon, 10/15 i 
88/15 – US) uskladiće se sa odredbama ovog zakona u roku od 90 dana od dana 
njegovog stupanja na snagu.
Član 47.
Propisi za izvršenje ovog zakona doneće se u 
roku od 90 dana od dana stupanja na snagu ovog zakona.
Član 48.
Dozvole za nošenje i držanje vatrenog oružja 
koje su pre stupanja na snagu ovog zakona izdate od strane Ministarstva odbrane i 
Vojske Srbije, odnosno organa čiji su pravni sledbenici Ministarstvo odbrane i 
Vojska Srbije, zameniće se dozvolama izdatim u skladu sa propisom kojim će biti 
uređeno nošenje i držanje oružja iz člana 9. ovog zakona.
Član 49.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.
Zakon o izmenama i dopunama Zakona o Vojsci Srbije: "Službeni glasnik RS", 
broj 94/2019-3
Član 15.
Propisi doneti za izvršavanje Zakona o Vojsci 
Srbije („Službeni glasnik RS”, br. 116/07, 88/09, 101/10 – dr. zakon, 10/15, 
88/15 – US i 36/18) uskladiće se sa odredbama ovog zakona u roku od 30 dana od 
dana stupanja na snagu ovog zakona.
Član 16.
Ministarstvo odbrane i Vojska Srbije 
uskladiće svoju organizaciju sa odredbama ovog zakona u roku od 60 dana od dana 
stupanja na snagu ovog zakona.
Član 17.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.



