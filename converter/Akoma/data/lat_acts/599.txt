








Redakcijski prečišćen tekst


ZAКON
o bezbednosti saobraćaja na putevima
"Službeni glasnik RS", br. 41 od 2. juna 2009, 53 od 29. 
jula 2010, 101 od 30. decembra 2011, 32 od 8. aprila 2013 - US, 55 od 23. maja 
2014, 
96 od 26. novembra 2015 - dr. zakon, 9 
od 5. februara 2016 - US, 24 od 26. marta 2018, 41 od 31. maja 2018, 41 od 31. 
maja 2018 - 
dr. zakon, 87 od 13. 
novembra 2018, 23 od 29. marta 2019.
I. OSNOVNE ODREDBE 
Član 1.
Ovim zakonom uređuju se sistem bezbednosti saobraćaja 
na putevima (u daljem tekstu: saobraćaj), upravljanje bezbednošću saobraćaja, 
pravila saobraćaja, ponašanje učesnika u saobraćaju, nadležnosti i odgovornosti 
subjekata bezbednosti saobraćaja, ograničenja saobraćaja, saobraćajna 
signalizacija, znaci i naredbe kojih se moraju pridržavati učesnici u 
saobraćaju, uslovi koje moraju da ispunjavaju vozači za upravljanje vozilima, 
osposobljavanje kandidata za vozače, polaganje vozačkih ispita, uslovi za upravljanje 
vozilom, izdavanje vozačkih dozvola, izdavanje nalepnica za vozila za osobe sa 
invaliditetom, uslovi koje moraju da ispunjavaju vozila, tehnički pregledi, 
ispitivanje i registracija vozila, posebne mere i ovlašćenja koji se primenjuju u 
saobraćaju na putu, kao i druga pitanja koja se odnose na bezbednost saobraćaja 
na putevima (u daljem tekstu: bezbednost saobraćaja).
Ovim zakonom uređuju se osnovni uslovi koje moraju 
ispunjavati putevi u pogledu bezbednosti saobraćaja.
*Službeni glasnik RS, broj 24/2018
Član 2.
Кontrolu i neposredno regulisanje saobraćaja na putevima 
vrši Ministarstvo unutrašnjih poslova – Uprava saobraćajne policije i područne 
policijske uprave. 
Izuzetno, kontrolu i neposredno regulisanje saobraćaja 
vojnih vozila na putevima mogu da vrše i nadležni vojni organi. 
Neposredno regulisanje saobraćaja u zoni škole mogu vršiti 
školske saobraćajne patrole i saobraćajne patrole građana. 
Na delu puta na kome se izvode radovi neposredno regulisanje 
saobraćaja mogu vršiti lica ovlašćena ovim zakonom. 
Bliže propise o načinu vršenja kontrole i neposrednog 
regulisanja saobraćaja na putevima donosi ministar unutrašnjih poslova. 

Bliže propise o načinu vršenja kontrole i neposrednog 
regulisanja saobraćaja vojnih vozila na putevima donosi ministar nadležan za 
poslove odbrane. 
Bliže propise o načinu neposrednog regulisanja saobraćaja na 
putevima u zoni škole donosi ministar unutrašnjih poslova uz pribavljeno mišljenje 
ministra nadležnog za poslove obrazovanja. 
Bliže propise o načinu vršenja neposrednog regulisanja 
saobraćaja na putevima na delu na kome se izvode radovi donosi ministar nadležan 
za poslove saobraćaja. 
II. OSNOVNA NAČELA BEZBEDNOSTI SAOBRAĆAJA NA PUTEVIMA 

Član 3.
Svaki učesnik u saobraćaju dužan je da se ponaša na način 
kojim neće ometati, ugroziti ili povrediti druge učesnike, kao i da preduzme sve 
potrebne mere radi izbegavanja ili otklanjanja opasnih situacija nastalih ponašanjem 
drugih učesnika u saobraćaju, ako sebe ili drugog time ne dovodi u opasnost. 

Licu koje nije sposobno ili je ograničeno sposobno za 
bezbedno učešće u saobraćaju, odnosno licu koje se nalazi u situaciji u kojoj mu 
je potrebna pomoć, učesnik u saobraćaju je dužan da pruži pomoć, osim ako time 
sebe izlaže opasnosti. 
Član 4.
Svako pravno lice i preduzetnik koji obavlja delatnost 
proizvodnje, održavanja, stavljanja u promet, popravljanja ili prepravljanja vozila ili 
uređaja, rezervnih delova i opreme za vozila, dužan je da te poslove obavlja na 
propisan način i u skladu sa pravilima struke u cilju bezbednog učestvovanja 
vozila u saobraćaju. 
Privredno društvo, drugo pravno lice ili preduzetnik koji 
projektuje, gradi, rekonstruiše, održava i upravlja putevima, dužno je da to čini 
na način koji omogućava bezbedno odvijanje saobraćaja. 
Brisan je raniji stav 3. (vidi član 2. Zakona - 
24/2018-70)
Član 5.
Svako pravno lice i preduzetnik koji je vlasnik, odnosno 
korisnik vozila, dužan je da obezbedi: 
1) da njegova vozila u saobraćaju na putevima budu tehnički 
ispravna i da ispunjavaju druge propisane uslove, 
2) da vozači njegovih vozila ispunjavaju propisane 
zdravstvene i druge uslove za bezbedno upravljanje vozilima. 
Svako fizičko lice vlasnik, odnosno korisnik vozila, dužan 
je da obezbedi da njegova vozila u saobraćaju na putevima budu tehnički ispravna.
Član 6.
Odgovornost za sprovođenje mera saobraćajnog obrazovanja i 
vaspitanja u cilju sticanja znanja, veština i navika neophodnih za bezbedno učešće u 
saobraćaju, unapređivanja i učvršćivanja pozitivnih stavova i ponašanja značajnih 
za bezbedno učešće u saobraćaju imaju: 
1) porodica za saobraćajno obrazovanje i vaspitanje dece, 

2) organi i organizacije nadležni za brigu o deci za 
donošenje programa saobraćajnog obrazovanja i vaspitanja dece predškolskog uzrasta 
i za praćenje realizacije ovog programa, 
3) organi i organizacije nadležni za poslove obrazovanja za 
donošenje plana i programa saobraćajnog obrazovanja i vaspitanja u predškolskim ustanovama, 
osnovnim i srednjim školama 
i za praćenje realizacije ovog programa, 
4) organi nadležni za unutrašnje poslove za realizaciju dela 
programa saobraćajnog obrazovanja i vaspitanja u predškolskim ustanovama, osnovnim 
i srednjim školama na zahtev ovih ustanova, a posebno za rad školskih 
saobraćajnih patrola i saobraćajnih patrola građana, 
5) organi nadležni za poslove saobraćaja za unapređenje 
saobraćajnog okruženja u zonama škola i drugim zonama sa povećanim prisustvom 
ranjivih učesnika u saobraćaju i za unapređenje ponašanja učesnika u saobraćaju u 
ovim zonama, 
6) organi nadležni za poslove zdravlja za edukaciju građana 
o zdravstvenim aspektima bezbednog ponašanja u saobraćaju, 
6a) organi nadležni za poslove odbrane, za realizaciju 
dela programa saobraćajnog obrazovanja i vaspitanja u okviru ministarstva 
nadležnog za poslove odbrane,
7) Agencija za bezbednost saobraćaja za analizu, praćenje i 
unapređenje bezbednosti saobraćaja, 
8) organi lokalne samouprave za podršku u planiranju i 
sprovođenju svih mera i aktivnosti saobraćajnog obrazovanja i vaspitanja na nivou 
lokalne samouprave, kao i za preduzimanje posebnih mera zaštite ranjivih učesnika 
u saobraćaju i zaštite u određenim zonama, 
9) predškolske ustanove, osnovne i srednje škole za 
realizaciju programa saobraćajnog obrazovanja i vaspitanja dece u okviru svojih 
nadležnosti, 
10) stručne i naučne institucije koje se bave bezbednošću 
saobraćaja za praćenje efekata i unapređenje naučnih osnova sistema saobraćajnog obrazovanja i 
vaspitanja, 
11) sredstva javnog informisanja za informisanje građana u 
pogledu bezbednog učestvovanja u saobraćaju i obaveštavanju o posledicama 
nebezbednog ponašanja u saobraćaju, 
12) udruženja i grupe građana koje se bave bezbednošću saobraćaja, brigom o 
deci i omladini da u skladu sa svojim delokrugom rada učestvuju u saobraćajnom 
obrazovanju i vaspitanju,
12a) srednje stručne škole koje obrazuju vozače 
motornih vozila, odnosno instruktore vožnje, za realizaciju programa obrazovanja 
ovih kadrova u okviru svojih nadležnosti,
12b) pravna lica koja vrše osposobljavanje kandidata za 
vozače, kao i reprezentativne asocijacije ovih pravnih lica.
Nastavni planovi i programi u predškolskim ustanovama i 
osnovnim i srednjim školama moraju da sadrže poglavlja koja se odnose na 
bezbednost dece i učenika u saobraćaju. 
Propise koji bliže uređuju sadržaj nastavnih planova i 
programa iz stava 1. tačke 3) ovog člana donosi ministar nadležan za poslove 
obrazovanja, na predlog Agencije za bezbednost saobraćaja.
Svako pravno lice koje vrši osposobljavanje kandidata za 
vozače dužno je da osposobljavanje sprovodi na način koji obezbeđuje da kandidat 
stekne teorijska i praktična znanja i veštine koje su potrebne za samostalno i 
bezbedno upravljanje vozilom, u saobraćaju na putu.
*Službeni glasnik RS, broj 24/2018
Član 7.
Izrazi upotrebljeni u ovom zakonu imaju sledeće značenje: 

1) saobraćaj je kretanje vozila i lica na putevima, čije je 
ponašanje uređeno u cilju njegovog bezbednog i nesmetanog odvijanja, 
2) put je izgrađena, odnosno utvrđena površina koju kao 
saobraćajnu površinu mogu da koriste svi ili određeni učesnici u saobraćaju, pod 
uslovima određenim zakonom i drugim propisima, 
3) javni put je put od opšteg značaja koji mogu da pod 
jednakim uslovima koriste svi ili određeni učesnici u saobraćaju i koji je 
nadležni organ proglasio kao takav, 
4) nekategorisani put je put koji može pod jednakim 
uslovima da koristi veći broj korisnika, 
5) autoput je državni put namenjen isključivo za saobraćaj 
motocikala, putničkih vozila, teretnih vozila i autobusa, sa ili bez priključnih 
vozila, sa fizički odvojenim kolovoznim trakama za saobraćaj iz suprotnih 
smerova, sa najmanje dve saobraćajne trake po smeru i jednom zaustavnom trakom za 
svaki smer, bez ukrštanja u nivou sa drugim putevima i železničkim ili 
tramvajskim prugama, sa potpunom kontrolom pristupa, na koji se može uključiti 
ili isključiti samo određenim i posebno izgrađenim javnim putem i kao takav 
obeležen propisanim saobraćajnim znakom, 
6) motoput je državni put namenjen isključivo za saobraćaj 
motocikala, putničkih vozila, teretnih vozila i autobusa, sa ili bez priključnih 
vozila i kao takav obeležen propisanim saobraćajnim znakom, 
7) ulica je javni put u naselju koji saobraćajno povezuje 
delove naselja, 
8) protivpožarni put je posebno obeležni uzdužni deo oko 
stambenih objekata, garažnih prostora, sportskih i drugih poslovnih objekata na 
kojima je zabranjeno zaustavljanje i parkiranje vozila, 
9) zemljani put je put bez izgrađenog kolovoznog zastora, pa 
i kada na priključku na drugi put ima izgrađen kolovozni zastor, 
10) kolovoz je deo puta namenjen prvenstveno za kretanje 
vozila, 
11) kolovozna traka je uzdužni deo kolovoza namenjen za 
saobraćaj vozila u jednom smeru, 
12) saobraćajna traka je obeleženi, 
odnosno neobeleženi uzdužni deo kolovozne 
trake namenjen za saobraćaj jedne kolone vozila, 
13) biciklistička traka je saobraćajna traka namenjena 
isključivo za saobraćaj bicikala, mopeda i lakih tricikala, 
14) saobraćajna traka za spora vozila je saobraćajna traka 
kojom se moraju kretati spora vozila koja se kreću brzinom manjom od određene da 
ne bi ometala saobraćaj drugih vozila, 
15) zaustavna traka je obeleženi uzdužni deo puta namenjen 
isključivo za zaustavljanje vozila koja se zbog nepredvidivih razloga moraju 
zaustaviti (neispravnost, iznenadna nesposobnost vozača za upravljanje vozilom i 
sl.), 
16) saobraćajna traka za uključivanje je saobraćajna traka 
namenjena za uključivanje vozila na put, 
17) saobraćajna traka za isključivanje je saobraćajna traka 
namenjena za isključivanje vozila sa puta, 
18) saobraćajna traka za vozila javnog prevoza putnika je 
saobraćajna traka namenjena isključivo za kretanje vozila javnog prevoza putnika i 
koja može biti izgrađena tako da se po njoj mogu kretati tramvaji, 

19) raskrsnica je deo kolovoza na kome se ukrštaju, spajaju 
ili razdvajaju putevi u istom nivou, 
20) tramvajska baštica je posebno uređen deo puta namenjen 
isključivo za kretanje tramvaja, 
21) trotoar je posebno uređen deo puta pored kolovoza 
namenjen prvenstveno za kretanje pešaka, 
22) parkiralište je deo puta namenjen, uređen i označen 
prvenstveno za parkiranje vozila, koji se sastoji od jednog ili više parking 
mesta, 
23) parking mesto je označeni deo parkirališta isključivo 
namenjen za parkiranje jednog vozila, 
24) pešački prelaz je označeni deo kolovoza namenjen za 
prelazak pešaka preko kolovoza, 
25) pešačka staza je put koji je namenjen isključivo za 
kretanje pešaka, 
26) biciklistička staza je put namenjen isključivo za kretanje 
bicikala, 
26a) pešačko-biciklistička staza 
je put namenjen za kretanje pešaka i biciklista,
27) trg je poseban plato namenjen kretanju i okupljanju pešaka 
koji je definisan urbanističkim planovima i proglašen od strane organa lokalne 
samouprave, 
28) prelaz puta preko pruge je mesto na kojem se u istom 
nivou ukrštaju put i železnička ili tramvajska pruga, 
29) pešačko ostrvo je obeleženi ili uzdignuti deo kolovoza 
koji je određen za privremeno zadržavanje pešaka koji prelaze preko kolovoza, 
ulaze ili izlaze iz vozila za javni prevoz putnika, 
30) naselje je izgrađen, funkcionalno objedinjen prostor, koji je 
namenjen za život i rad stanovnika, i čije su 
granice obeležene odgovarajućim saobraćajnim znakom,
31) vozilo je sredstvo koje je po konstrukciji, uređajima, 
sklopovima i opremi namenjeno i osposobljeno za kretanje po putu, 
32) bicikl je vozilo sa najmanje dva točka koje se pokreće 
snagom vozača, odnosno putnika, koja se pomoću pedala ili ručica prenosi na 
točak, odnosno točkove, 
33) motorno vozilo je vozilo koje se pokreće snagom 
sopstvenog motora, koje je po konstrukciji, uređajima, sklopovima i opremi 
namenjeno i osposobljeno za prevoz lica, odnosno stvari, za obavljanje radova, 
odnosno za vuču priključnog vozila, osim šinskih vozila, 
34) moped je motorno vozilo sa dva točka čija najveća 
konstruktivna brzina, bez obzira na način prenosa, ne prelazi 45 km/h, pri čemu 
radna zapremina motora, kada vozilo ima motor sa unutrašnjim sagorevanjem ne 
prelazi 50 cm³, ili sa motorom čija najveća trajna nominalna snaga ne prelazi 4 
kW kada vozilo ima električni pogon, 
35) laki tricikl je motorno vozilo sa tri točka čija 
najveća konstruktivna brzina, bez obzira na način prenosa, ne prelazi 45 km/h, 
pri čemu radna zapremina motora, kada vozilo ima motor sa unutrašnjim sagorevanjem 
sa pogonom na benzin, ne prelazi 50 cm³, ili čija najveća efektivna snaga motora 
ne prelazi 4 kW kada vozilo ima motor sa unutrašnjim sagorevanjem sa drugom vrstom 
pogonskog goriva ili čija najveća trajna nominalna snaga motora ne prelazi 4 kW 
kada vozilo ima električni pogon, 
36) motocikl je motorno vozilo sa dva točka ili sa tri 
točka asimetrično raspoređena u odnosu na srednju podužnu ravan vozila (motocikl 
sa bočnim sedištem), čija najveća konstruktivna brzina, bez obzira na način 
prenosa, prelazi 45 km/h, ili sa motorom čija radna zapremina motora kada vozilo 
ima motor sa unutrašnjim sagorevanjem prelazi 50 cm³, ili sa motorom čija najveća 
trajna nominalna snaga prelazi 4 kW kada vozilo ima električni pogon, 

37) teški tricikl je motorno vozilo sa tri točka, 
simetrično raspoređenih u odnosu na srednju podužnu ravan vozila, čija najveća 
konstruktivna brzina, bez obzira na način prenosa, prelazi 45 km/h, ili sa 
motorom čija radna zapremina motora kada vozilo ima motor sa unutrašnjim 
sagorevanjem sa pogonom na benzin prelazi 50 cm³, ili čija najveća efektivna 
snaga motora prelazi 4 kW kada vozilo ima motor sa unutrašnjim sagorevanjem sa 
drugom vrstom pogonskog goriva ili čija najveća trajna nominalna snaga motora 
prelazi 4 kW kada vozilo ima električni pogon, 
38) laki četvorocikl je motorno vozilo sa četiri točka, 
čija masa praznog vozila ne prelazi 350 kg, što ne uključuje masu baterija vozila sa električnim 
pogonom, čija najveća konstruktivna brzina, bez obzira na način prenosa, ne 
prelazi 45 km/h, pri čemu radna zapremina motora, kada vozilo ima motor sa 
unutrašnjim sagorevanjem sa pogonom na benzin, ne prelazi 50 cm³, ili čija najveća 
efektivna snaga motora ne prelazi 4 kW kada vozilo ima motor sa unutrašnjim 
sagorevanjem sa drugom vrstom pogonskog goriva ili čija najveća trajna nominalna 
snaga motora ne prelazi 4 kW kada vozilo ima električni pogon,

39) teški četvorocikl je motorno vozilo sa četiri točka, 
osim lakog četvorocikla, čija masa praznog vozila ne prelazi 400 kg, odnosno 550 kg za teretna 
vozila, što ne uključuje masu baterija vozila sa električnim pogonom, i čija 
najveća efektivna snaga, odnosno najveća trajna nominalna snaga motora ne 
prelazi 15 kW, 
40) vozilo za prevoz putnika je motorno vozilo prvenstveno 
namenjeno za prevoz lica, čija je masa praznog 
vozila veća od 400 kg, i čija najveća efektivna 
snaga, odnosno najveća trajna nominalna snaga motora je veća od 15 kW, 

41) putničko vozilo je vozilo za prevoz putnika koje ima 
najviše devet mesta za sedenje uključujući i mesto za sedenje vozača, 

42) autobus je vozilo za prevoz putnika koje ima više od 
devet mesta za sedenje uključujući i mesto za sedenje vozača, 
43) trolejbus je autobus koji se preko provodnika napaja 
električnom energijom, 
44) teretno vozilo je motorno vozilo sa najmanje četiri 
točka, koje je namenjeno za prevoz tereta, odnosno vršenje rada na način da se 
vozilom ne može prevoziti nikakav drugi teret, odnosno vuču priključnih vozila, 
čija je masa veća od 550 kg, i čija najveća efektivna snaga, odnosno najveća 
trajna nominalna snaga motora je veća od 15 kW, 
45) skup vozila je sastav vučnog vozila i priključnog, 
odnosno priključnih vozila, koji u saobraćaju na putu učestvuje kao jedna celina, 

46) turistički voz je skup vozila koji čine vučno vozilo i 
priključna vozila, namenjen za prevoz putnika u parkovima, hotelsko-turističkim i 
sličnim naseljima, na površini na kojoj se ne obavlja saobraćaj i putu na kome se 
saobraćaj obavlja u turističke svrhe i čija najveća konstruktivna brzina kretanja 
ne prelazi 25 km/h, 
46a) vučno vozilo turističkog 
voza je motorno vozilo koje je prvenstveno namenjeno za vuču priključnih 
vozila turističkog voza,
46b) priključno vozilo turističkog 
voza je priključno vozilo za prevoz putnika koje je namenjeno da bude 
vučeno isključivo od strane vučnog vozila turističkog voza,
47) radna mašina je motorno vozilo koje je prvenstveno 
namenjeno za izvođenje određenih radova (kombajn, valjak, grejder, utovarivač, 
rovokopač, buldožer, viljuškar i sl.) i čija najveća konstruktivna brzina kretanja 
ne prelazi 45 km/h, 
48) traktor je motorno vozilo koje ima najmanje dve osovine 
i koje je prvenstveno namenjeno za vučenje, guranje, nošenje ili pogon izmenjivih 
priključaka za izvođenje prvenstveno poljoprivrednih, šumskih ili drugih radova i 
za vuču priključnih vozila za traktor, 
49) motokultivator je motorno vozilo koje se sastoji iz 
pogonsko-upravljačkog i tovarnog dela, koji su konstruktivno razdvojivi, a u 
saobraćaju na putu učestvuju isključivo kao jedna celina, čiji pogonski deo prema 
konstrukciji, uređajima, sklopovima i opremi je namenjen i osposobljen za guranje, 
vučenje, nošenje ili pogon izmenljivih priključaka za izvođenje poljoprivrednih 
radova, čija najveća konstrukcijska brzina nije veća od 30 km/h i čija snaga 
motora nije veća od 12 kW, 
50) priključno vozilo je vozilo koje je po konstrukciji, 
uređajima, sklopovima i opremi namenjeno i osposobljeno da bude vučeno od drugog 
vozila, a služi za prevoz putnika, odnosno stvari, odnosno za obavljanje radova, 

51) priključno vozilo za traktor je priključno vozilo koje je 
namenjeno da bude vučeno isključivo od strane traktora, 
52) priključak za izvođenje radova 
je izmenljivo oruđe koje služi za obavljanje poljoprivrednih i drugih radova, koje 
motorno vozilo vuče, gura ili nosi,
53) zaprežno vozilo je vozilo koje je namenjeno i 
osposobljeno da ga vuče upregnuta životinja, 
54) tramvaj je šinsko vozilo namenjeno prvenstveno za prevoz 
putnika, koje se kreće po šinama, i koje je radi napajanja električnom energijom 
povezano na električni vod, 
55) vojno vozilo je svako borbeno i neborbeno vozilo i 
drugo vozilo koje je registrovano po posebnim propisima ministarstva nadležnog 
za poslove odbrane, kao i svako drugo propisno obeleženo vozilo dok se, po 
osnovu izvršavanja materijalne obaveze, nalazi na korišćenju u jedinicama i 
ustanovama ministarstva nadležnog za poslove odbrane i Vojske Srbije, 

56) registrovano vozilo je vozilo koje je upisano u 
jedinstveni registar vozila i za koje je izdata saobraćajna dozvola, registarske 
tablice i registraciona nalepnica, 
57) masa praznog vozila je 
masa koju deklariše proizvođač vozila i koja podrazumeva masu neopterećenog 
vozila sa karoserijom (nadgradnjom), odnosno šasije sa kabinom ukoliko proizvođač 
ne ugrađuje karoseriju (nadgradnju), najmanje 90% goriva, punim rezervoarima za 
tehničke tečnosti, stalnim teretom (trajno ugrađeni uređaji i oprema na vozilu 
npr. kran, dizalica i dr), rezervnim točkom (ukoliko postoji) i pripadajućim 
alatom,
57a) masa vozila je masa 
vozila spremnog za vožnju koju deklariše proizvođač vozila i koja podrazumeva:
– masu praznog vozila,
– masu vozača od 75 kg za sva vozila izuzev vozila na 
dva i tri točka,
– u slučaju autobusa, masu drugog člana posade od 75 
kg, ako za njega postoji sedište u vozilu,
– u slučaju vučnog vozila izuzev vozila vrste M1, masu 
vučnog uređaja ukoliko postoji,
58) nosivost vozila je 
razlika najveće dozvoljene mase vozila i mase vozila,
59) najveća dozvoljena masa vozila 
je masa koju deklariše proizvođač vozila,
60) ukupna masa vozila je masa vozila i masa kojom je 
vozilo opterećeno (lica i teret), 
61) najveća dozvoljena ukupna masa vozila, odnosno skupa 
vozila je najveća masa opterećenog vozila, odnosno skupa vozila, koji je 
nadležni državni organ propisao kao najveću dozvoljenu, 
62) najveća dozvoljena masa skupa vozila je zbir najvećih 
dozvoljenih masa vozila koja čine skup, umanjen za vertikalno opterećenje koje 
vozilo prima od priključnog vozila, 
63) ukupna masa skupa vozila je masa opterećenog skupa 
vozila (lica i teret), 
64) osovinsko opterećenje je deo ukupne mase vozila u 
horizontalnom položaju kojim njegova osovina opterećuje kolovoz u stanju mirovanja 
vozila, 
64a) najveće dozvoljeno osovinsko 
opterećenje proizvođača vozila je najveće opterećenje koje osovina vozila 
prenosi na horizontalnu podlogu prema deklaraciji proizvođača u stanju mirovanja,
65) prepravka vozila je promena konstruktivnih 
karakteristika vozila kojim se menja namena ili vrsta vozila ili deklarisane 
tehničke karakteristike vozila ili deklarisane karakteristike uređaja i sklopova 
vozila, 
66) popravka vozila je dovođenje vozila, odnosno uređaja i 
sklopova vozila u ispravno stanje, 
67) učesnik u saobraćaju je lice koje na bilo koji način 
učestvuje u saobraćaju, 
68) vozač je lice koje na putu upravlja vozilom, 

69) pešak je lice koje se kreće po putu, odnosno koje po 
putu sopstvenom snagom vuče ili gura vozilo, ručna kolica, dečje prevozno 
sredstvo, kolica za nemoćna lica ili lice u dečjem prevoznom sredstvu ili lice u 
kolicima za nemoćna lica koje pokreće sopstvenom snagom ili snagom motora ili 
lice koje klizi klizaljkama, skijama, sankama ili se vozi na koturaljkama, 
skejtbordu i sl, 
70) srednja (prosečna) brzina kretanja vozila, na određenoj 
deonici puta, predstavlja količnik između dužine te deonice i vremena za koje 
vozilo tu dužinu pređe, 
71) zaustavljanje vozila je svaki prekid kretanja vozila na 
putu u trajanju do tri minuta, pri čemu vozač ne napušta vozilo, osim prekida 
radi postupanja po znaku ili pravilu kojim se reguliše saobraćaj, 
72) parkiranje vozila je svaki prekid kretanja vozila, osim 
prekida radi postupanja po znaku ili pravilu kojim se reguliše saobraćaj, koje se 
ne smatra zaustavljanjem, 
73) mimoilaženje je prolaženje učesnika u saobraćaju pored 
drugog učesnika u saobraćaju koji dolazi iz suprotnog smera, 
74) preticanje je prolaženje učesnika u saobraćaju pored 
drugog učesnika u saobraćaju koji se kreće kolovozom u istom smeru, 

75) obilaženje je prolaženje učesnika u saobraćaju pored 
drugog učesnika u saobraćaju koji se ne pomera, objekta ili prepreke na 
kolovozu, 
76) propuštanje je radnja koju učesnik u saobraćaju preduzima 
kako bi omogućio kretanje drugog učesnika u saobraćaju koji ima prvenstvo 
prolaza, tako da ne dođe do promene dotadašnjeg načina kretanja učesnika u 
saobraćaju koji ima prvenstvo prolaza, odnosno do njihovog kontakta, 

77) kolona vozila je niz od najmanje tri vozila koja su 
zaustavljena ili se kreću jedno iza drugog istom saobraćajnom trakom u istom 
smeru, čiji je način kretanja međusobno uslovljen i između kojih ne može bez 
ometanja ući drugo vozilo, 
78) vidljivost je odstojanje na kome učesnik u saobraćaju 
može jasno videti kolovoz, 
79) preglednost je odstojanje na kome učesnik u saobraćaju, 
s obzirom na fizičke prepreke, može u uslovima normalne vidljivosti jasno videti 
drugog učesnika u saobraćaju, odnosno drugu moguću prepreku na putu, 

80) uslovi smanjene vidljivosti su uslovi u kojima je 
vidljivost manja od 200 m na putu izvan naselja, odnosno 100 m na putu u naselju, 

81) svetloodbojni prsluk je prsluk koji reflektuje 
svetlost,

82) saobraćajna nezgoda je nezgoda koja se dogodila na putu 
ili je započeta na putu, u kojoj je učestvovalo najmanje jedno vozilo u pokretu i 
u kojoj je najmanje jedno lice poginulo ili povređeno ili je nastala materijalna 
šteta, 
83) evropski izveštaj o saobraćajnoj nezgodi je propisani 
obrazac koji učesnici u saobraćajnoj nezgodi popunjavaju nakon saobraćajne 
nezgode sa manjom materijalnom štetom, 
83a) predavač teorijske obuke 
je lice koje je ovlašćeno da obavlja teorijsku obuku kandidata za vozače,
84) instruktor vožnje je 
lice koje je ovlašćeno da obavlja praktičnu obuku kandidata za vozače,
85) ispitivač je lice koje je ovlašćeno 
da u ispitnoj komisiji za vozački 
ispit utvrđuje da li je kandidat za vozača stekao potrebna znanja i veštine za samostalno i 
bezbedno upravljanje vozilom u saobraćaju na putu, 
86) odstojanje je najkraća uzdužna udaljenost između 
najisturenijih tačaka vozila, lica, odnosno objekata, 
87) rastojanje je najkraća bočna udaljenost između 
najisturenijih tačaka vozila, lica, odnosno objekata, 
88) vozilo od istorijskog značaja 
(oldtajmer) je motorno vozilo ili priključno vozilo, koje je u voznom 
stanju, održavano u originalnom ili približno originalnom stanju, i kao takvo 
predstavlja materijalni spomenik tehničke kulture, tradicije i društvenog 
nasleđa,
88a) vozilo za sportska takmičenja 
je motorno vozilo koje je posebno opremljeno, prepravljeno i ispitano u skladu sa 
odredbama ovog zakona, a koje je namenjeno za sportska takmičenja na putevima i 
van njih i koje ispunjava tehničke i druge uslove, prema važećim međunarodnim 
sportskim propisima i propisima sportskog saveza nadležnog za automobilizam.
89) odbačeno vozilo je 
vidno zapušteno vozilo parkirano na putu, koje nije upisano u jedinstveni 
registar vozila, odnosno kojem je istekla važnost registracione nalepnice duže 
od šest meseci,
90) mesto za sedenje je sedište ili prostor bez sedišta sa 
dostupnim elementima za montažu sedišta ili prostor bez sedišta sa dostupnim 
priključcima sigurnosnih pojaseva, pri čemu se dostupnim elementima za montažu 
sedišta i priključcima sigurnosnih pojaseva smatraju oni elementi i priključci 
koji nisu mehanički onesposobljeni, 
91) saobraćajna signalizacija je sistem sredstava, uređaja 
i oznaka za regulisanje i vođenje saobraćaja, 
92) saobraćajni znak je znak kojim se upotrebom grafičkih 
ili svetlosnih ili brojčanih ili slovnih oznaka ili drugih simbola, učesnici u 
saobraćaju upozoravaju na opasnosti na putu, stavljaju im se do znanja ograničenje, 
zabrane i obaveze, odnosno daju obaveštenja potrebna za bezbedno kretanje po putu, 

93) saobraćajna dozvola je javna isprava (rešenje) koja sa 
registracionom nalepnicom daje pravo na korišćenje vozila u saobraćaju za vreme 
važenja registracione nalepnice, 
94) registarska tablica je oznaka na vozilu kojom se 
označava da je vozilo upisano u jedinstveni registar vozila, 
95) registraciona nalepnica je oznaka - 
dozvola kojom se određuje da 
vozilo može da učestvuje u saobraćaju u određenom vremenskom roku, 

96) vozačka dozvola je javna isprava (rešenje) nadležnog 
organa kojim se nekom licu daje pravo da u saobraćaju na putu upravlja vozilom 
određene kategorije na određeno vreme, 
97) dozvola (licenca) za instruktora ili predavača ili 
ispitivača je javna isprava (rešenje) koja licima daje pravo da vrše praktičnu 
obuku ili obavljaju teorijsku obuku ili poslove ispitivača na određeno vreme, 

98) dozvola (licenca) za kontrolora tehničkog pregleda je 
javna isprava (rešenje) koja licima daje pravo da obavljaju tehnički pregled 
vozila na određeno vreme, 
99) „psihoaktivna supstanca” je vrsta droge, leka na kome je 
naznačeno da se ne sme upotrebljavati pre i za vreme vožnje, kao i druga hemijska 
materija koja može uticati na psihofizičku sposobnost učesnika u saobraćaju 
(osim alkohola),
100) „dnevno vreme upravljanja” je ukupno vreme 
upravljanja vozilom između dva dnevna odmora ili između dnevnog i nedeljnog odmora,
101) „dnevni odmor” je neprekidni vremenski 
period tokom koga vozač slobodno raspolaže svojim vremenom i može biti puni 
dnevni odmor, kada traje najmanje 11 sati ili skraćeni dnevni odmor, kada traje 
najmanje devet sati, a manje od 11 sati,
102) „nedelja” je vremenski period između 
ponedeljka u 00:00 sati i nedelje u 24:00 sata,
103) „nedeljni odmor” je neprekidni 
vremenski period tokom koga vozač slobodno raspolaže svojim vremenom i može biti 
puni nedeljni odmor, kada traje najmanje 45 sati ili skraćeni nedeljni odmor, kada 
traje najmanje 24 sata, a manje od 45 sati,
104) manja materijalna šteta 
je šteta nastala u saobraćajnoj nezgodi prouzrokovana u vrednosti manjoj od one 
za koju je propisana krivična odgovornost.
Bližu podelu motornih i priključnih vozila iz stava 1. ovog 
člana propisuje ministar nadležan za poslove saobraćaja. 
Izrazi koji se koriste u ovom zakonu a nisu posebno 
definisani u stavu 1. ovog člana, imaju značenje određeno drugim propisima. 

Postupak utvrđivanja i razvrstavanja vozila od 
istorijskog značaja (oldtajmer), oduzimanje statusa vozila od istorijskog 
značaja, uslove za dobijanje ovlašćenja za vršenje poslova utvrđivanja i 
razvrstavanja, kao i način vođenja evidencije o vozilima od istorijskog značaja 
propisuje Vlada.
*Službeni glasnik RS, broj 53/2010
**Službeni glasnik RS, broj 24/2018
***Službeni glasnik RS, broj 87/2018
III. OSNOVI SISTEMA BEZBEDNOSTI SAOBRAĆAJA
1. Telo za koordinaciju bezbednosti saobraćaja na putevima
Član 8.
U cilju ostvarivanja saradnje i usklađenog obavljanja 
poslova u funkciji unapređenja bezbednosti saobraćaja na putevima, kao i 
iniciranja i praćenja preventivnih i drugih aktivnosti u oblasti bezbednosti 
saobraćaja na putevima, na predlog ministarstva nadležnog za unutrašnje poslove, 
Vlada obrazuje Telo za koordinaciju poslova bezbednosti saobraćaja na putevima 
(u daljem tekstu: Telo za koordinaciju), kao koordinaciono telo Vlade, u čiji 
sastav ulaze ministri nadležni za unutrašnje poslove, poslove saobraćaja, 
zdravlja, rada, pravde, prosvete, trgovine i direktor Agencije za bezbednost 
saobraćaja.
Izvršni organ jedinice teritorijalne autonomije, odnosno 
jedinice lokalne samouprave, opštinsko veće, odnosno gradsko veće, 
osniva telo za koordinaciju (komisija, savet i sl.), radi usklađivanja poslova 
bezbednosti saobraćaja na putevima koji su iz delokruga jedinice teritorijalne 
autonomije, odnosno jedinice lokalne samouprave. 
Aktom Vlade bliže se 
uređuje organizacija i način rada Tela za koordinaciju i obrazuju se stručne 
radne grupe za potrebe Tela za koordinaciju.
Propise koji bliže uređuju organizaciju, način rada, 
izveštavanje i praćenje rada tela iz stava 2. ovog člana donosi ministar nadležan 
za unutrašnje poslove, na predlog Agencije za bezbednost saobraćaja.
*Službeni glasnik RS, broj 24/2018
2. Agencija za bezbednost saobraćaja
Član 9.
Vlada, na predlog ministarstva nadležnog za poslove 
saobraćaja, osniva Agenciju za bezbednost saobraćaja, kao javnu agenciju (u 
daljem tekstu: Agencija). 
Agencija: 
1) analizira, prati i unapređuje sistem bezbednosti 
saobraćaja (uspostavlja, razvija i unapređuje jedinstvenu bazu podataka od 
značaja za bezbednost saobraćaja),
2) organizuje, odnosno sprovodi aktivnosti usmerene na 
unapređenje bezbednosti vozača i drugih učesnika u saobraćaju, kao i na 
unapređenje bezbednosti saobraćaja sa stanovišta vozila i puteva, 
3) organizuje, odnosno sprovodi preventivno-promotivne 
aktivnosti i kampanje usmerene na povećanje bezbednosti saobraćaja,
4) obezbeđuje bazu podataka o tehničkim 
karakteristikama motornih i priključnih vozila, koji su od značaja za primenu 
propisa o bezbednosti saobraćaja na putevima i bazu podataka koji su od značaja 
za uvoz vozila, 
5) organizuje i sprovodi stručni ispit i organizuje, 
odnosno sprovodi pripremnu nastavu za polaganje stručnog ispita i seminare 
unapređenja znanja za predavače teorijske obuke, 
6) organizuje, odnosno sprovodi seminare unapređenja 
znanja za instruktora vožnje,
7) organizuje i sprovodi stručni ispit, odnosno 
sprovodi obuku za polaganje stručnog ispita i seminare unapređenja znanja za 
ispitivača,
8) organizuje i sprovodi stručni ispit za sticanje 
licence za obavljanje poslova profesionalnog vozača (SRS) i organizuje obuku za 
sticanje i obnavljanje licence za obavljanje poslova profesionalnog vozača (SRS), 
9) organizuje i sprovodi stručni ispit i organizuje, 
odnosno sprovodi obuku za vozača turističkog voza, 
10) organizuje i sprovodi stručni ispit i organizuje, 
odnosno sprovodi obuku za vozača tramvaja,
11) organizuje i sprovodi ispit iz oblasti unapređenja 
znanja iz bezbednosti saobraćaja i organizuje, odnosno sprovodi obuku za vozače 
kojima je oduzeta vozačka dozvola zbog nesavesnog upravljanja, 
12) organizuje i sprovodi stručni ispit, odnosno 
sprovodi obuku za polaganje stručnog ispita i seminare unapređenja znanja za 
kontrolora tehničkog pregleda,
13) izdaje dozvole (licence), uverenja i druga 
dokumenta u skladu sa ovim zakonom, 
14) sarađuje sa međunarodnim i regionalnim telima i 
institucijama za bezbednost saobraćaja, 
15) koordinira rad tela za bezbednost saobraćaja u 
lokalnim samoupravama i daje saglasnost na program za rad tela za bezbednost 
saobraćaja u lokalnim samoupravama, u skladu sa odredbama ovog zakona, 
16) izdaje periodične analize i publikacije sa 
podacima o saobraćaju i saobraćajnim nezgodama, odnosno izveštava na nacionalnom 
nivou o stanju bezbednosti saobraćaja na putevima,
17) objavljuje, odnosno daje stručno mišljenje na stručnu 
literaturu značajnu za bezbednost saobraćaja, 
18) organizuje i obezbeđuje objavljivanje stručne 
literature iz oblasti osposobljavanja vozača, 
19) obavlja poslove u vezi sa primenom tahografa i 
graničnika brzine, 
20) obavlja poslove u vezi sa ispitivanjem, 
homologacijom i kontrolom saobraznosti vozila, opreme i delova,
21) inicira, organizuje i realizuje stručne obuke, 
odnosno podržava naučne i stručne projekte i istraživanja u oblasti bezbednosti 
saobraćaja,
22) organizuje, odnosno sprovodi stručna usavršavanja u 
oblasti bezbednosti saobraćaja, odnosno sertifikuje lica koja sprovode obuke, 
odnosno seminare unapređenja znanja,
23) analizira i inicira unapređenje propisa značajnih 
za bezbednost saobraćaja,
24) obavlja i druge zadatke vezane za unapređenje 
bezbednosti saobraćaja, utvrđene ovim zakonom i drugim propisima,
25) obezbeđuje Centralni informacioni sistem, sa 
programom koji omogućava prikupljanje i dostavu propisanih podataka od strane 
privrednog društva, iz objekata u kojima se vrši tehnički pregled vozila, kao i 
centralizovanu obradu podataka.
Poslove iz stava 2. ovog člana Agencija vrši kao poverene 
poslove. 
Za izvršavanje pojedinih poslova, koji se odnose na organizaciju poslova iz 
stava 2. ovog člana, Agencija može angažovati pravno lice koje je materijalno i 
stručno osposobljeno da obavlja te poslove.
Agencija proverava ispunjenost uslova koje mora da 
ispunjava pravno lice iz stava 4. ovog člana.
*Službeni glasnik RS, broj 24/2018
Član 10.
Agencija se finansira iz: 
1) cene usluga koje plaćaju korisnici usluga
, 
2) donacija, priloga i drugih bespovratnih davanja datih 
osnivaču ili Agenciji, 
3) ostalih izvora. 
Visinu cena iz stava 1. tačka 1) ovog člana 
utvrđuje Vlada na predlog Agencije, a po pribavljenom mišljenju 
ministarstava nadležnih za saobraćaj i trgovinu. 
Sredstva za osnivanje i početak rada Agencije obezbeđuju se 
iz budžeta Republike Srbije. 
Saglasnost na akt kojim se utvrđuje visina plata i broj 
zaposlenih u Agenciji daje Vlada. 
Brisan je raniji stav 5. (vidi član 7. Zakona - 
24/2018-70)
*Službeni glasnik RS, broj 24/2018
3. Strategija bezbednosti saobraćaja
Član 11.
Vlada donosi Nacionalnu strategiju bezbednosti saobraćaja 
na putevima (u daljem tekstu: Nacionalna strategija). 
Nacionalna strategija sadrži najznačajnija obeležja 
postojećeg stanja bezbednosti saobraćaja, viziju, dugoročne i kratkoročne ciljeve, 
ključne oblasti rada i rokove za donošenje odgovarajućeg akcionog plana.
Nacionalnu strategiju predlaže Telo za koordinaciju za 
period od najmanje pet godina, do kraja juna u poslednjoj godini važenja Nacionalne 
strategije.
*Službeni glasnik RS, broj 24/2018
Član 12.
Na osnovu Nacionalne strategije, na predlog Tela za 
koordinaciju, Vlada donosi Akcioni plan bezbednosti saobraćaja na putevima (u 
daljem tekstu: Nacionalni plan), za period od najmanje jedne godine. 

Akcioni plan sadrži naročito: mere i aktivnosti u 
okviru ključnih oblasti rada, odgovorne subjekte, rokove i finansijska sredstva u 
ključnim oblastima rada.
*Službeni glasnik RS, broj 24/2018
Član 13.
Skupštine jedinica teritorijalne autonomije, odnosno 
jedinica lokalne samouprave, donose strategiju i godišnji plan bezbednosti 
saobraćaja na putevima na svom području u skladu sa Nacionalnom strategijom i 
Akcionim planom. 
*Službeni glasnik RS, broj 24/2018
4. Praćenje bezbednosti saobraćaja
Član 14.
Vlada podnosi Narodnoj skupštini izveštaj o stanju 
bezbednosti saobraćaja na putevima, najmanje dvaput godišnje. 
Nadležni izvršni organ jedinice teritorijalne autonomije, 
odnosno jedinice lokalne samouprave, opštinsko veće, odnosno gradsko veće, 
podnosi skupštini izveštaj o stanju bezbednosti saobraćaja na tom području 
najmanje dvaput godišnje.
Vlada, odnosno nadležni izvršni organ iz stava 2. ovog 
člana dužni su da izveštaje iz st. 1. i 2. ovog člana učine dostupnim javnosti.
*Službeni glasnik RS, broj 24/2018
Član 15.
U cilju neprekidnog praćenja stanja bezbednosti saobraćaja na 
putevima u Republici Srbiji, Agencija predlaže sistem jedinstvene osnove 
evidentiranja i praćenja najznačajnijih obeležja bezbednosti saobraćaja. 

Državni organi i drugi subjekti dužni su da Agenciji 
dostavljaju propisane podatke o obeležjima značajnim za bezbednost saobraćaja.
Član 16.
Informacije o obeležjima bezbednosti saobraćaja iz 
jedinstvene baze podataka iz člana 9. stav 2. tačka 1) ovog zakona su javne i 
dostupne svima pod jednakim uslovima, osim onih čije objavljivanje je zakonom 
zabranjeno. 
5. Finansiranje bezbednosti saobraćaja
Član 17.
Republika, jedinica teritorijalne autonomije i jedinica 
lokalne samouprave, u okviru svojih prava i dužnosti, obezbeđuju sredstva za 
finansiranje unapređenja bezbednosti saobraćaja. 
Izvori sredstava za unapređenje bezbednosti saobraćaja su: 

1) budžet Republike Srbije, budžet jedinice teritorijalne 
autonomije i budžet jedinice lokalne samouprave, 
2) naplaćene novčane kazne za prekršaje i 
privredne prestupe predviđene 
propisima o bezbednosti saobraćaja na putevima, 
3) pokloni ili prilozi pokrovitelja dati Republici, jedinici 
teritorijalne autonomije ili jedinici lokalne samouprave, 
4) ostali prihodi.
*Službeni glasnik RS, broj 24/2018
Član 18.
Sredstva od novčanih kazni iz člana 17. stav 2. tačka 2) 
ovog zakona, u visini od 70% pripadaju budžetu Republike, a u visini od 30% 
pripadaju budžetu jedinice lokalne samouprave na čijoj teritoriji je prekršaj 
učinjen. Od 70 % sredstava koja pripadaju budžetu Republike, 75 % se koristi 
za 
potrebe Ministarstva unutrašnjih poslova. Od 30% sredstava koja pripadaju budžetu 
jedinice lokalne samouprave na čijoj teritoriji je prekršaj učinjen, 50% 
sredstava se koristi za popravljanje saobraćajne infrastrukture jedinice lokalne 
samouprave na čijoj teritoriji je prekršaj učinjen. 
Sredstva iz stava 1. ovog člana koriste se za namene 
utvrđene u tom stavu, odnosno za finansiranje unapređenja bezbednosti saobraćaja 
na putevima. 
*Službeni glasnik RS, broj 101/2011
Član 19.
Sredstva iz člana 17. ovog zakona koriste se za: 

1) rad Tela za koordinaciju, 
2) unapređenje saobraćajnog vaspitanja i obrazovanja, 

3) preventivno-promotivne aktivnosti iz oblasti bezbednosti 
saobraćaja, 
4) naučno-istraživački rad u oblasti bezbednosti 
saobraćaja,

5) tehničko opremanje jedinica saobraćajne policije koje 
kontrolišu i regulišu saobraćaj na putevima i drugih organa nadležnih za poslove 
bezbednosti saobraćaja. 
Sredstva iz člana 17. ovog zakona koriste se prema programu 
koji donosi Vlada, nadležni izvršni organ jedinice teritorijalne autonomije, 
odnosno nadležni izvršni organ jedinice lokalne samouprave, na predlog tela za 
koordinaciju. 
IV. PRAVILA SAOBRAĆAJA 
1. Opšte odredbe
Član 20.
Učesnici u saobraćaju dužni su da postupaju u skladu 
sa:
1) značenjem znaka, odnosno naredbe koje daje ovlašćeno 
lice koje vrši neposredno regulisanje saobraćaja,
2) značenjem svetlosnog saobraćajnog znaka,
3) značenjem saobraćajnog znaka,
4) značenjem oznake na kolovozu i trotoaru,
5) pravilima saobraćaja.
Učesnici u saobraćaju dužni su da postupaju u skladu 
sa značenjem znaka, odnosno naredbe koje daje ovlašćeno lice koje vrši neposredno 
regulisanje saobraćaja i kada time odstupaju od značenja svetlosnog saobraćajnog 
znaka ili značenja drugog saobraćajnog znaka ili značenja oznake na kolovozu i 
trotoaru ili pravila saobraćaja.
Učesnici u saobraćaju dužni su da postupaju u skladu 
sa značenjem svetlosnog saobraćajnog znaka i kada time odstupaju od značenja 
drugog saobraćajnog znaka ili značenja oznake na kolovozu i trotoaru ili pravila 
saobraćaja.
Učesnici u saobraćaju su dužni da postupaju u skladu 
sa značenjem saobraćajnog znaka i kada time odstupaju od značenja oznake na 
kolovozu i trotoaru ili pravila saobraćaja.
Učesnici u saobraćaju dužni su da postupaju u skladu 
sa značenjem oznake na kolovozu i trotoaru i kada time odstupaju od pravila 
saobraćaja. 
Izuzetno od stava 4. ovog člana, kada se ograničenje 
brzine utvrđeno saobraćajnim znakom razlikuje od pravila ograničenja brzine 
propisanog posebnim pravilom saobraćaja iz člana 44, člana 45, člana 75. stav 2, 
člana 119. stav 4, člana 161. stav 2, člana 162. stav 1, člana 163. stav 2. ili 
člana 182. stav 5, primenjuje se strože ograničenje brzine.
Ukoliko se opšte ili posebno pravilo saobraćaja o 
ograničenju brzine kretanja vozila razlikuje od opšteg ili posebnog pravila 
saobraćaja o ograničenju brzine kretanja na putu po kome se kreću, učesnici u 
saobraćaju dužni su da postupaju u skladu sa strožim pravilom saobraćaja.
*Službeni glasnik RS, broj 24/2018
Član 21.
Vozač je dužan da, s obzirom na brzinu kretanja vozila i 
druge okolnosti saobraćaja, vozilo drži na takvom odstojanju i rastojanju od 
drugih vozila, odnosno učesnika u saobraćaju, da ne izaziva opasnost i ne ometa 
druge učesnike u saobraćaju.
Član 22.
Predmet, odnosno materija koja može da ugrozi, odnosno 
ometa bezbednost saobraćaja, ne sme se nalaziti na putu. 
Učesnik u saobraćaju je dužan da, bez odlaganja, sa puta 
ukloni predmet, odnosno materiju koja se na kolovozu našla njegovim činjenjem, kao 
i predmet, odnosno materiju koja potiče sa vozila kojim upravlja. 
Ukoliko je u mogućnosti i ako time ne ometa bezbednost 
saobraćaja, učesnik u saobraćaju je dužan, u cilju bezbednosti saobraćaja, da 
ukloni predmete i prepreke koji ugrožavaju bezbednost saobraćaja sa kolovoza, a 
ako nije u mogućnosti, dužan je da o tome, bez odlaganja, obavesti policiju ili 
preduzeće koje se stara o održavanju puta. 
Učesnik u saobraćaju je dužan da, bez odlaganja, obavesti 
policiju o svakom događaju, odnosno pojavi, koja može ugroziti ili ugrožava 
bezbednost saobraćaja. 
Vlasnik, odnosno korisnik vozila, ne sme dozvoliti da se 
odbačeno vozilo nalazi na putu, odnosno mestu na kome je dozvoljeno zaustavljanje 
ili parkiranje vozila.
Član 23.
Vozač je dužan da obrati pažnju na pešake koji se nalaze na 
kolovozu ili stupaju na kolovoz ili iskazuju nameru da će stupiti na kolovoz. 

Кada prilazi pešačkom prelazu, vozač mora da prilagodi 
brzinu vozila tako da u svakoj situaciji koju vidi ili ima razloga da predvidi, 
može bezbedno da zaustavi vozilo ispred pešačkog prelaza. 
Na delu puta na kome se kreću deca, odnosno su postavljeni 
saobraćajni znakovi o učešću dece u saobraćaju, vozač je dužan da vozi sa 
naročitom opreznošću, tako da može blagovremeno da zaustavi vozilo.
Član 24.
Slepa osoba koja samostalno učestvuje u saobraćaju kao 
pešak, treba da se kreće uz pomoć belog štapa i/ili obučenog psa vodiča. 

Vozilo koje je podešeno da njime upravlja osoba sa 
invaliditetom može, na zahtev te osobe, biti označeno nalepnicom čiji izgled, 
sadržaj, način postavljanja i bliže uslove za izdavanje utvrđuje ministar nadležan 
za poslove saobraćaja. 
Oznaku iz stava 2. ovog člana izdaje nadležni organ 
jedinice lokalne samouprave.
Član 25.
Vozač vozila koje obilazi vozilo za javni prevoz putnika, 
odnosno autobus kojim se obavlja prevoz putnika za sopstvene potrebe, koje se 
nalazi na stajalištu, mora da upravlja vozilom tako da ne ugrožava lice koje u to 
vozilo ulazi ili izlazi. 
Lice iz stava 1. ovog člana, koje zbog ulaska, odnosno 
izlaska iz vozila treba da stupi na kolovoz, dužno je da se prethodno uveri da 
stupanjem na kolovoz ne ometa saobraćaj i ne ugrožava bezbednost saobraćaja. 

Vozač vozila mora da se zaustavi iza vozila iz stava 1. 
ovog člana, kada lica koja ulaze, odnosno izlaze iz tog vozila, moraju da pređu 
preko saobraćajne trake, odnosno biciklističke staze ili trake kojom se vozilo 
kreće.
Član 26.
Ukoliko se vozilo za organizovan prevoz dece zaustavlja radi 
ulaska ili izlaska dece, na putu sa po jednom saobraćajnom trakom po smeru, 
vozači ostalih vozila su dužni da se zaustave dok deca ulaze ili izlaze iz 
vozila. 
Za vreme ulaska i izlaska dece iz vozila, vozač tog vozila 
mora uključiti sve pokazivače pravca. 
Vozilo kojim se vrši organizovan prevoz dece mora biti 
obeleženo posebnim znakom, koji propisuje ministar nadležan za poslove 
saobraćaja. 
Bliže propise o izgledu i načinu postavljanja posebnog znaka 
za obeležavanje vozila kojim se organizovano prevoze deca donosi ministar 
nadležan za poslove saobraćaja.
Propise koji bliže uređuju način obavljanja 
organizovanog prevoza dece donosi ministar nadležan za poslove saobraćaja.
*Službeni glasnik RS, broj 24/2018
Član 27.
Vozač je dužan da, u naselju, omogući uključivanje u saobraćaj 
autobusu koji se propisno uključuje u saobraćaj sa stajališta.
Član 28.
Vozač ne sme da koristi telefon, odnosno druge uređaje za 
komunikaciju ukoliko nema, odnosno ne koristi, opremu koja omogućava 
telefoniranje bez angažovanja ruku za vreme vožnje. 
Vozač ne sme da koristi audio, odnosno video uređaje na 
način da ne čuje zvučne signale drugih učesnika u saobraćaju, niti da preduzima 
druge radnje koje ometaju njegovu pažnju pri upravljanju vozilom. 
Lice koje se prevozi vozilom ne sme da ometa vozača u 
upravljanju vozilom, niti da utiče na njega da upravlja vozilom na način kojim se 
umanjuje bezbednost saobraćaja. 
Odredbe stava 1. ovog člana koje se odnose na druge uređaje 
za komunikaciju ne primenjuju se na vozače vozila Ministarstva unutrašnjih 
poslova, Bezbednosno-informativne agencije, Vojske Srbije, Vojno-bezbednosne 
agencije, Vojno-obaveštajne agencije, hitne medicinske pomoći i vatrogasne 
službe, dok upravljaju vozilom prilikom izvršavanja poslova u vezi sa službenom 
dužnošću, odnosno delatnošću, kao i vozače vozila Ministarstva pravde – Uprave 
za izvršenje krivičnih sankcija kada prevoze lica lišena slobode i vozače auto 
taksi prevoza u obavljanju službene dužnosti.
*Službeni glasnik RS, broj 101/2011
Član 29.
U vozilu se u saobraćaju na putu ne sme koristiti, niti 
nalaziti, uređaj odnosno sredstvo, kojim se može otkrivati ili ometati rad 
uređaja za merenje brzine kretanja vozila, odnosno drugih uređaja namenjenih za 
otkrivanje i dokumentovanje prekršaja. 
Zabranjeno je stavljati u promet i reklamirati uređaje i 
predmete iz stava 1. ovog člana.
Član 30.
Vozač i putnici u motornom vozilu u kome su ugrađeni, 
odnosno postoje mesta za ugradnju sigurnosnih pojaseva, dužni su da u saobraćaju 
na putu koriste sigurnosni pojas na način koji je predvideo proizvođač vozila. 

Кada vozilo učestvuje u saobraćaju na putu, u putničkom, 
teretnom vozilu i autobusu se mora nalaziti odgovarajući svetloodbojni prsluk.
Član 31.
U motornom vozilu na prednjem sedištu ne sme da se 
prevozi dete mlađe od 12 godina, kao ni lice koje nije sposobno da upravlja 
svojim postupcima. 
Lice niže od 135 cm prevozi se vezano u odgovarajućem 
homologovanom bezbednosnom sedištu, koje je pričvršćeno za vozilo u skladu sa 
deklaracijom proizvođača vozila, odnosno proizvođača bezbednosnog sedišta, osim 
u vozilima za javni prevoz putnika.
Izuzetno od stava 1. ovog člana, dete do tri godine 
može se prevoziti na prednjem sedištu, ukoliko se prevozi u bezbednosnom sedištu 
koje je okrenuto suprotno pravcu kretanja vozila, kada vozilo nema ili je 
isključen bezbednosni vazdušni jastuk.
Izuzetno od stava 2. ovog člana, lice starije od 
četiri godine može se prevoziti vezano sigurnosnim pojasom vozila uz upotrebu 
homologovanog bezbednosnog podmetača, ukoliko visina lica omogućava bezbedno 
vezivanje i ukoliko na mestu gde lice sedi postoji ugrađen naslon za glavu.
Izuzetno, odredbe iz st. 2. i 4. ovog člana ne 
primenjuju se u slučaju prevoza lica nižeg od 135 cm na sedištu u vozilu za koje 
po važećim propisima ne mora postojati sigurnosni pojas, odnosno priključak za 
vezivanje sigurnosnog pojasa. 
Propise koji bliže uređuju način prevoženja dece i 
uslove koje mora da ispunjava bezbednosno sedište donosi ministar nadležan za 
poslove saobraćaja.
*Službeni glasnik RS, broj 24/2018
Član 32.
Vozač mora da upravlja vozilom na način kojim se ne 
umanjuje stabilnost vozila i ne gubi upravljivost, pri čemu svi točkovi vozila, u 
normalnim uslovima eksploatacije, moraju biti u kontaktu sa podlogom.
Vozač ne sme naglo da menja način vožnje, osim u slučaju 
izbegavanja neposredne opasnosti.
Vozač ne sme da započne bilo koju radnju vozilom u 
saobraćaju na putu (uključivanje u saobraćaj, promenu saobraćajne trake, 
prestrojavanje, skretanje, polukružno okretanje, obilaženje, preticanje, vožnja 
unazad, isključenje iz saobraćaja, zaustavljanje, parkiranje i dr.) pre nego što se 
uveri da radnju može da izvrši na bezbedan i propisan način.
Vozač je dužan da druge učesnike u saobraćaju jasno i 
blagovremeno obavesti o nameri da izvrši radnju iz stava 3. ovog člana dajući 
propisani znak pokazivačima pravca, a ako oni ne postoje, odgovarajući znak 
rukom. Vozač mora davati propisani znak za sve vreme vršenja radnje vozilom, a po 
izvršenoj radnji mora prestati sa davanjem tog znaka.
*Službeni glasnik RS, broj 24/2018
2. Uključivanje vozila u saobraćaj
Član 33.
Brisan je raniji stav 1. (vidi član 17. Zakona - 
24/2018-70)
Кada se vozač uključuje u saobraćaj iz dvorišta, garaže ili 
druge površine, u uslovima nedovoljne preglednosti ili vidljivosti, dužan je da 
bezbedno uključenje izvede uz pomoć lica koje se nalazi na pogodnom mestu van 
vozila i koje mu daje odgovarajuće znakove.
3. Кretanje vozila po putu
Član 34.
Za kretanje vozila vozač mora da koristi površinu namenjenu 
za saobraćaj one vrste vozila kojim upravlja, osim u slučajevima predviđenim ovim 
zakonom. 
Vozač vozila koji se kreće površinom koja nije namenjena za 
saobraćaj te vrste vozila, ako je ovim zakonom to dozvoljeno, obavezan je da 
upravlja vozilom sa naročitom pažnjom.
Član 35.
Vozilo se kreće desnom stranom kolovoza u smeru kretanja. 

Vozač je dužan da vozilo u kretanju drži što bliže desnoj 
ivici kolovoza i na tolikoj udaljenosti od nje da, s obzirom na brzinu kretanja 
vozila, uslove saobraćaja i na stanje i osobine puta, ne ugrožava druge učesnike 
u saobraćaju i ne izlaže sebe opasnosti. 
Na putu u naselju sa najmanje dve saobraćajne trake za isti 
smer, vozač može da se kreće vozilom saobraćajnom trakom koja se ne nalazi uz 
desnu ivicu kolovoza, ako time ne ometa vozila koja se kreću iza njegovog vozila. 

Odredba stava 3. ovog člana ne odnosi se na vozača teretnog 
vozila čija je najveća dozvoljena masa veća od 3.500 kg, vozača vozila koje na 
ravnom putu ne može razviti brzinu veću od 40 km/h i na vozača vozila koje nije 
motorno vozilo, osim na delu puta ispred raskrsnice ili drugog mesta na kome 
vozilo skreće ulevo, odnosno kada vrši preticanje ili obilaženje.
U slučaju zastoja saobraćaja na putu gde postoje 
fizički odvojene kolovozne trake, vozači su dužni da ostave slobodan prostor za 
prolaz vozila pod pratnjom i vozila sa pravom prvenstva prolaza, na taj način što 
će vozači koji se nalaze u desnoj odnosno srednjim saobraćajnim trakama zauzeti 
položaj uz desnu ivicu saobraćajne trake, a vozači koji se nalaze u levoj 
saobraćajnoj traci zauzeti položaj uz levu ivicu saobraćajne trake, tako da 
ostavljen prostor mora biti dovoljan za nesmetani prolaz ovih vozila.
*Službeni glasnik RS, broj 101/2011
Član 36.
Na putu za saobraćaj vozila u oba smera na kome postoje 
najmanje četiri saobraćajne trake, vozač ne sme vozilom da se kreće, odnosno 
prelazi na kolovoznu traku namenjenu za saobraćaj vozila iz suprotnog smera. 

Na putu za saobraćaj vozila u oba smera na kome postoje tri 
saobraćajne trake, vozač ne sme vozilom da se kreće saobraćajnom trakom koja se 
nalazi uz levu ivicu puta u pravcu kretanja vozila. 
Na putu na kome su kolovozne trake fizički odvojene jedna 
od druge, vozač ne sme vozilom da se kreće kolovoznom trakom namenjenom za 
saobraćaj vozila iz suprotnog smera. 
Na putu za saobraćaj vozila u jednom smeru, vozač ne sme 
vozilom da se kreće u zabranjenom smeru. 
Ukoliko je na putu sa više saobraćajnih traka za kretanje u 
istom smeru onemogućen saobraćaj na jednoj od traka ili se traka završava, vozač 
koji se kreće u istom smeru, u saobraćajnoj traci pored, dužan je da omogući 
uključivanje jednog vozila u traku kojom se on kreće.
Član 37.
Vozač ne sme da se kreće vozilom unazad. 
Izuzetno od stava 1. ovog člana, kretanje vozilom unazad dozvoljeno je isključivo na kratkom 
delu puta, onom stranom kolovoza kojom se do tada vozilo kretalo unapred ako se 
time ne ugrožavaju niti ometaju drugi učesnici u saobraćaju. 
Кretanje vozila unazad nije dozvoljeno na nepreglednom delu 
puta, pri smanjenoj vidljivosti, u tunelima i na prelazima preko železničke pruge.
*Službeni glasnik RS, broj 24/2018
Član 38.
Vozač ne sme naglo da uspori vozilo, osim u slučaju 
izbegavanja neposredne opasnosti. 
Vozač koji znatno usporava vozilo dužan je da to učini na 
način kojim neće ugroziti, odnosno ometati vozače koji se kreću iza njega.
Član 39.
Tramvajskom bašticom, odnosno saobraćajnom trakom namenjenom 
za kretanje vozila za javni prevoz putnika, dozvoljen je saobraćaj vozila sa 
prvenstvom prolaza i vozila pod pratnjom, kao i 
saobraćaj vozila kojima se vrši održavanje puta ili radovi na putu, za vreme 
vršenja tih radova.
*Službeni glasnik RS, broj 24/2018
Član 40.
Za vožnju bicikla, gde ne postoji posebna staza, 
odnosno traka, sme da se koristi kolovoz u širini od najviše jedan metar od 
desne ivice kolovoza, osim na delu puta ispred raskrsnice ili drugog mesta na 
kome vozilo skreće ulevo, odnosno kada vrši preticanje ili obilaženje.
Za kretanje bicikla po pešačko-biciklističkoj stazi 
shodno se primenjuju odredbe ovog zakona o kretanju po biciklističkoj stazi, pri 
čemu vozač bicikla ne sme da se kreće brzinom većom od 10 km/h i dužan je da 
postupa sa naročitom opreznošću prema pešacima, tako da ne ometa kretanje, 
odnosno ne ugrožava bezbednost pešaka.
*Službeni glasnik RS, broj 24/2018
4. Nasilnička vožnja
Član 41.
Nasilnička vožnja je postupanje vozača koje je u gruboj 
suprotnosti sa pravilima saobraćaja, odnosno, prilikom koje vozač ne pokazuje 
obzir prema bezbednosti ostalih učesnika u saobraćaju. 
Pod nasilničkom vožnjom smatra se i: 
1) kada vozač dva ili više puta prođe svetlosni saobraćajni 
znak kada mu je tim znakom zabranjen prolaz, ako između dva uzastopna prolaska 
nije prošlo više od 10 minuta, 
2) kada vozač izvrši preticanje kolone vozila pri čemu svojim vozilom prelazi 
ili se kreće po neisprekidanoj uzdužnoj liniji koja razdvaja kolovozne trake po 
smerovima kretanja,
3) kretanje vozila na putu u naselju brzinom koja je za 
više od 90 km/h veća od dozvoljene, odnosno van naselja brzinom koja je za više od 
100 km/h veća od dozvoljene,
4) upravljanje vozilom u stanju potpune alkoholisanosti 
(više od 2,00 mg/ml).
*Službeni glasnik RS, broj 24/2018
5. Brzina
Član 42.
Vozač je dužan da brzinu kretanja vozila prilagodi osobinama 
i stanju puta, vidljivosti, preglednosti, atmosferskim prilikama, stanju vozila i 
tereta, gustini saobraćaja i drugim saobraćajnim uslovima, tako da vozilo može 
blagovremeno da zaustavi pred svakom preprekom koju pod datim okolnostima može 
da vidi ili ima razloga da predvidi, odnosno da vozilom upravlja na način kojim 
ne ugrožava bezbednost saobraćaja. 
Ako vozač vozi sporo u meri u kojoj ometa normalan 
saobraćaj, dužan je da na prvom odgovarajućem mestu omogući da ga drugo vozilo 
bezbedno pretekne, obiđe ili prođe. 
Sve odredbe ovog zakona koje se odnose na brzinu primenjuju 
se na trenutno izmerenu brzinu i srednju (prosečnu) brzinu.
Za prekršaje koji se odnose na trenutno izmerenu 
brzinu i srednju (prosečnu) brzinu odgovoran je vozač koji je upravljao vozilom u 
trenutku kad je brzina izmerena, odnosno utvrđena.
*Službeni glasnik RS, broj 41/2018
Član 43.
Na putu u naselju, vozač ne sme vozilom da se kreće brzinom 
većom od 50 km/h, odnosno brzinom većom od brzine dozvoljene postavljenim 
saobraćajnim znakom za celo naselje ili njegov deo. 
Izuzetno, na putu u naselju, čiji saobraćajno-tehnički 
elementi to omogućavaju, može da se saobraćajnim znakom dozvoli kretanje vozilom 
brzinom i do 80 km/h.
Član 44.
Na putu van naselja vozač ne sme vozilom da se kreće brzinom 
većom od: 
1) 130 km/h na auto-putu,
2) 100 km/h na motoputu, 
3) 80 km/h na ostalim putevima. 
Na putu van naselja vozač ne sme vozilom da se kreće brzinom 
većom od brzine dozvoljene saobraćajnim znakom.
*Službeni glasnik RS, broj 41/2018
Član 45.
Brzina kretanja vozila na putevima prema vrsti vozila 
ograničava se na: 
1) 80 km/h – za autobuse i autobuse sa 
priključnim vozilom za prevoz tereta kao i za teretna vozila čija najveća 
dozvoljena masa prelazi 3.500 kg, ali nije veća od 7.500 kg, osim na autoputu gde 
je najveća dozvoljena brzina 100 km/h,
2) 80 km/h – za motorna vozila koja vuku priključno vozilo 
za stanovanje (karavan), 
3) 70 km/h – za autobuse kada se vrši organizovani prevoz 
dece, za zglobne autobuse bez mesta za stajanje, za teretna motorna vozila čija 
je najveća dozvoljena masa veća od 7.500 kg i za teretna motorna vozila sa 
priključnim vozilom, osim na autoputu gde je najveća dozvoljena brzina 90 km/h, 

4) 50 km/h – za autobuse sa priključnim vozilom za prevoz 
lica, za gradske autobuse, autobuse koji, pored ugrađenih sedišta imaju i 
određena mesta za stajanje, 
5) 40 km/h – za traktore, odnosno 30 km/h kada se u 
priključnom vozilu koje vuče traktor prevozi najmanje jedno lice, 
6) 20 km/h – za turistički voz i radnu mašinu na kojoj se 
prevoze lica. 
Prestao je da važi raniji stav 2. (vidi član 78. Zakona - 
96/2015-106).
Brisan je raniji stav 3. (vidi član 2. Zakona – 
53/2010-12).
*Službeni glasnik RS, broj 41/2018
6. Skretanje
Član 46.
Vozač vozila koji skreće udesno dužan je da skretanje izvrši 
krećući se krajnjom saobraćajnom trakom koja se proteže uz desnu ivicu kolovoza, 
ako saobraćajnim znakom nije drugačije određeno. 
Vozač vozila koji skreće ulevo dužan je da skretanje izvrši 
krećući se krajnjom levom saobraćajnom trakom koja se proteže uz razdelnu liniju, 
odnosno saobraćajnom trakom koja se proteže uz levu ivicu puta sa jednosmernim 
saobraćajem, ako saobraćajnom signalizacijom nije drukčije određeno. 
Vozač vozila koji skreće udesno dužan je da propusti vozilo 
koje se kreće sa njegove desne strane, saobraćajnom trakom za vozila javnog 
prevoza putnika.
*Službeni glasnik RS, broj 24/2018
7. Prvenstvo prolaza
Član 47.
Vozač je dužan da propusti sva vozila koja se kreću 
putem sa savremenim kolovoznim zastorom kada se vozilom uključuje sa zemljanog 
puta ili sa površine na kojoj se ne vrši javni saobraćaj.
Vozač koji pri skretanju preseca biciklističku stazu, 
odnosno traku, dužan je da propusti vozila koja se kreću stazom, odnosno trakom.
Vozač je dužan da propusti vozilo koje dolazi sa 
njegove desne strane na raskrsnici na kojoj prvenstvo prolaza nije regulisano na 
drugi način, odnosno pri susretu sa drugim vozilom (pravilo „desne strane”).
Pri skretanju ulevo, vozač je dužan da na raskrsnici na 
kojoj prvenstvo prolaza nije regulisano na drugi način propusti vozilo koje 
dolazeći iz suprotnog smera zadržava pravac kretanja ili skreće udesno (pravilo 
„levog skretanja”).
Na raskrsnici na kojoj prvenstvo prolaza nije 
regulisano na drugi način, tramvaj ima prvenstvo prolaza u svim slučajevima, 
osim u slučaju kada preseca biciklističku stazu ili traku. Međusobno prvenstvo 
prolaza tramvaja reguliše se pravilom „desne strane” i pravilom „levog 
skretanja”, ako prvenstvo prolaza tramvaja nije regulisano na drugi način. 
Na raskrsnici na kojoj je saobraćaj regulisan 
saobraćajnim znakovima, odnosno oznakama na kolovozu i trotoaru, međusobno 
prvenstvo prolaza vozila na putu sa prvenstvom prolaza, kao i međusobno 
prvenstvo prolaza vozila na putu koji se ukršta sa putem sa prvenstvom prolaza, 
reguliše se pravilom „desne strane” i pravilom „levog skretanja”. 
Na raskrsnici na kojoj je saobraćaj regulisan 
svetlosnim saobraćajnim znakovima, međusobno prvenstvo prolaza učesnika u 
saobraćaju, koji na raskrsnici svetlosnim saobraćajnim znakovima istovremeno 
dobijaju pravo prolaza, reguliše se pravilom „desne strane” i pravilom „levog 
skretanja”.
Na raskrsnici na kojoj je saobraćaj regulisan znacima, 
odnosno naredbama, koje daju ovlašćena lica koja vrše neposredno regulisanje 
saobraćaja, međusobno prvenstvo prolaza učesnika u saobraćaju, koji na ovim 
raskrsnicama istovremeno dobijaju pravo prolaza, reguliše se pravilom „desne 
strane” i pravilom „levog skretanja”.
*Službeni glasnik RS, broj 24/2018
8. Saobraćaj na raskrsnici
Član 48.
Vozač koji se približava raskrsnici dužan je da prilagodi 
vožnju uslovima saobraćaja na raskrsnici, a naročito da vozi brzinom pri kojoj 
može da se zaustavi i propusti vozila koja na raskrsnici imaju prvenstvo 
prolaza. 
Vozač je dužan da, na dovoljnom odstojanju pred raskrsnicom, 
vozilom izvrši prestrojavanje i zauzme položaj na saobraćajnoj traci predviđenoj 
za prolazak kroz raskrsnicu u smeru u kojem želi nastaviti kretanje.
Član 49.
Vozač ne sme vozilom da uđe u raskrsnicu, iako ima 
prvenstvo prolaza ili mu je semaforom to dozvoljeno, ako će se zbog gustine 
saobraćaja zaustaviti na raskrsnici ili pešačkom prelazu, i time ometati ili 
onemogućiti saobraćaj vozila, odnosno pešaka.
9. Polukružno okretanje
Član 50.
Vozač ne sme da vrši polukružno okretanje vozila u tunelu, 
na mostu, vijaduktu, podvožnjaku, nadvožnjaku, kao i u uslovima smanjene 
vidljivosti, odnosno na mestu gde je nedovoljna preglednost, kao i na delu puta 
koji nema dovoljnu širinu za polukružno okretanje tog vozila. 
10. Mimoilaženje
Član 51.
Prilikom mimoilaženja vozač je dužan da sa svoje leve strane 
ostavi dovoljno rastojanja između svog vozila i vozila sa kojim se mimoilazi, po 
potrebi i da vozilo pomeri ka desnoj ivici kolovoza. 
Pri mimoilaženju sa pešakom, vozač je dužan da drži bezbedno 
rastojanje između vozila i pešaka. 
Ukoliko zbog prepreke na putu ili drugih učesnika u 
saobraćaju vozač ne može da postupi po odredbi stava 1. ovog člana, dužan je da 
uspori kretanje svog vozila i da ga, po potrebi, zaustavi da bi propustio vozilo 
iz suprotnog smera. 
Ukoliko je zbog nedovoljne širine puta ili prepreke 
mimoilaženje onemogućeno, vozač kojem je to, s obzirom na karakteristike i stanje 
puta i okolnosti saobraćaja, lakše da izvede, dužan je da se prvi zaustavi i po 
potrebi, kretanjem unazad ili na drugi način, pomeri svoje vozilo i zauzme na 
putu položaj koji omogućava mimoilaženje. 
Кada na raskrsnici vozila dolaze iz suprotnih smerova i 
skreću u levo, vozač mimoilazi vozilo iz suprotnog smera tako što ga propušta sa 
svoje desne strane.
Član 52.
Na delu puta koji je saobraćajnim znakom označen kao opasan 
uspon, odnosno kao opasna nizbrdica, na kome je mimoilaženje vozila nemoguće ili 
je veoma otežano, vozač vozila koje se kreće niz nagib dužan je da zaustavi 
svoje vozilo na pogodnom mestu ako primeti da mu drugo vozilo ide u susret uz 
nagib. 
Izuzetno od stava 1. ovog člana, vozač koji se kreće uz 
nagib dužan je da zaustavi svoje vozilo ako ispred sebe ima pogodno mesto za 
zaustavljanje, koje omogućava bezbedno mimoilaženje i ako bi, u slučaju da tako ne 
postupi, mimoilaženje zahtevalo kretanje unazad jednog od vozila. 
Na putu iz stava 1. ovog člana, kada jedno od vozila koja 
se mimoilaze mora da se kreće unazad, kretaće se unazad: 
1) svako vozilo koje se susrelo sa vozilom koje vuče 
priključno vozilo, 
2) teretno vozilo koje se susrelo sa autobusom, 

3) vozilo koje se susrelo sa vozilom više vrste, 

4) ako se mimoilaze vozila iste vrste – vozilo koje se 
kreće niz nagib, osim ako je, s obzirom na uslove i položaj vozila na putu, 
lakše da to učini vozač vozila koje se kreće uz nagib. 
U smislu stava 3. tač. 3) i 4) ovog člana, vozila se 
klasifikuju od niže ka višoj vrsti na sledeći način: motocikli kao i mopedi, 
tricikli i četvorocikli, putničko vozilo, traktor, radna mašina, teretno vozilo, 
autobus i skup vozila.
11. Preticanje i obilaženje
Član 53.
Preticanje i obilaženje vrši se sa leve strane vozila koje se 
pretiče. 
Preticanje mora da se vrši sa desne strane ako je vozilo na 
kolovozu zauzelo takav položaj i njegov vozač daje takav znak da se sa sigurnošću 
može zaključiti da to vozilo skreće ulevo. 
Tramvaj koji se kreće po šinama postavljenim na sredini 
kolovoza sme da se pretiče samo sa desne strane, ako između njega i desne ivice 
kolovoza postoji saobraćajna traka. 
Na putu na kome postoje najmanje dve saobraćajne trake 
namenjene za saobraćaj vozila u istom smeru, na kome su kolone vozila, brže 
kretanje vozila u jednoj traci od kretanja vozila u drugoj traci ne smatra se 
preticanjem. 
Na putu u naselju na kome postoje najmanje dve saobraćajne 
trake namenjene za saobraćaj vozila u istom smeru, prolaženje sa desne strane 
vozila koje se ne kreće krajnjom desnom saobraćajnom trakom, ne smatra se 
preticanjem. 
Član 54.
Vozač kome je dat znak za preticanje dužan je da pomeri 
svoje vozilo ka desnoj ivici kolovoza. 
Vozač ne sme da povećava brzinu kretanja svog vozila dok ga 
drugo vozilo pretiče.
Član 55.
Preticanje ili obilaženje vozač sme da vrši samo ako time ne 
ometa normalno kretanje vozila koja dolaze iz suprotnog smera kada na putu ima 
dovoljno prostora za bezbedno izvođenje tih radnji. 
Vozač ne sme da vrši preticanje ili obilaženje kada time može 
ugroziti druge učesnike u saobraćaju. 
Vozač ne sme vozilom da vrši preticanje ili obilaženje: 

1) kolone vozila, 
2) ako je vozač koji se kreće iza njega otpočeo preticanje 
ili obilaženje, 
3) ako je vozač ispred njega na istoj saobraćajnoj traci dao 
znak za preticanje ili obilaženje, 
4) ako bi time ugrozio bezbednost saobraćaja ili ometao 
saobraćaj iz suprotnog smera, 
5) ako po izvršenom preticanju ili obilaženju ne bi mogao da 
se vrati u saobraćajnu traku kojom se kretao pre toga bez ometanja ili ugrožavanja 
ostalih učesnika u saobraćaju, 
6) zaustavnom trakom, 
7) na početku prevoja, na prevoju, ispred i u nepreglednoj 
krivini, osim na kolovozu sa najmanje dve saobraćajne trake za kretanje vozila u 
istom smeru, 
8) u tunelu, osim u tunelu sa najmanje dve saobraćajne trake 
za kretanje vozila u istom smeru, 
9) vozila koje se približava pešačkom prelazu ili ga 
prelazi, 
10) vozila koje se zaustavilo ili zaustavlja radi propuštanja 
pešaka na pešačkom prelazu, 
11) na prelazu puta preko železničke ili tramvajske pruge, 

12) kolone vozila pod pratnjom, 
13) saobraćajnom trakom za spora vozila, 
14) na mestu gde je to zabranjeno saobraćajnom 
signalizacijom, 
15) na način da prelazi vozilom preko neisprekidane uzdužne 
linije pri čemu koristi saobraćajnu traku namenjenu za kretanje vozila iz 
suprotnog smera. 
Obilaženje zaustavljene kolone na putu je zabranjeno ako se 
vozač nakon obilaženja ne bi mogao bezbedno uključiti na saobraćajnu traku 
namenjenu kretanju vozila u smeru u kome se on kreće. 
Izuzetno, obilaženje u slučaju iz stava 3. tačka 15) ovog 
člana je dozvoljeno, pod uslovima iz stava 1. ovog člana. 
Vozač koji pretiče dužan je da svoje vozilo drži na 
potrebnom rastojanju i odstojanju od vozila koje pretiče, tako da ga ne ometa niti 
ugrožava druge u saobraćaju.
Izuzetno, preticanje odnosno obilaženje iz stava 3. tač. 
14) i 15) ovog člana dozvoljeno je radi preticanja, odnosno obilaženja bicikla, 
radne mašine, traktora, motokultivatora, odnosno zaprežnog vozila, pod uslovima 
iz stava 1. ovog člana.
*Službeni glasnik RS, broj 101/2011
**Službeni glasnik RS, broj 24/2018
Član 56.
Posle preticanja ili obilaženja vozač je dužan da se, bez 
ometanja ili ugrožavanja ostalih učesnika u saobraćaju, vrati u saobraćajnu traku 
kojom se kretao pre toga.
Član 57.
Vozač ne sme da pretiče drugo vozilo neposredno ispred 
raskrsnice ili na raskrsnici koja nije sa kružnim tokom saobraćaja. 

Neposredno ispred raskrsnice i na raskrsnici vozač u 
slučaju kada se kreće putem sa prvenstvom prolaza, sme da pretiče: 

1) vozilo koje skreće u levo, a pretiče se sa desne strane, 

2) vozilo koje skreće u desno, ali da pri tom svojim 
vozilom ne prelazi na deo kolovoza namenjen za saobraćaj vozila iz suprotnog 
smera, 
3) vozilo koje se kreće na putu sa prvenstvom prolaza, 

4) vozilo koje se kreće raskrsnicom na kojoj je saobraćaj 
regulisan svetlosnim saobraćajnim znakovima ili znacima koje daje policijski 
službenik, 
5) bicikl, moped ili motocikl.
Član 58.
Ako se na sredini kolovoza nalazi površina koja nije 
namenjena za saobraćaj vozila, objekat ili uređaj, vozila moraju da ih obilaze sa 
desne strane. 
Površine, objekti ili uređaji iz stava 1. ovog člana koji 
se nalaze na sredini puta sa jednosmernim saobraćajem mogu da se obilaze sa obe 
strane, ako saobraćajnim znakom nije drugačije određeno.
12. Zvučni i svetlosni znaci upozorenja
Član 59.
Vozač je dužan da upotrebi zvučni znak upozorenja kada to 
zahtevaju razlozi bezbednosti saobraćaja, a naročito: 
1) na putu van naselja zbog upozorenja drugom učesniku u 
saobraćaju da želi da ga pretekne ili obiđe, ako bi bez tog znaka postojala 
opasnost nastanka saobraćajne nezgode, 
2) ako se pored kolovoza nalazi dete koje ne obraća pažnju 
na kretanje vozila, 
3) na putu van naselja pre ulaska u nepreglednu i uzanu 
krivinu ili dolaska na prevoj, gde je mimoilaženje otežano. 
Vozač je dužan da zvučni znak upozorenja daje u meri koja je 
dovoljna da se drugi učesnici u saobraćaju upozore. 
Vozač ne sme da upotrebljava zvučni znak promenljive 
frekvencije, osim u slučajevima predviđenim ovim zakonom.
Član 60.
Svetlosni znak upozorenja daje se uzastopnim ili 
naizmeničnim paljenjem dugih svetala, vodeći računa da se time ne zaslepljuju 
vozači koji dolaze iz suprotnog smera. 
Vozač može noću, umesto zvučnog znaka upozorenja, da 
upotrebi svetlosni znak upozorenja. Taj znak vozač može da upotrebi i u naselju 
prilikom preticanja drugog vozila. 
Svetlosni znak upozorenja vozač može da upotrebi i danju, ako 
takav način upozorenja više odgovara uslovima na putu.
Član 61.
Vozač vozila je dužan da na javnom putu uključi sve 
pokazivače pravca na vozilu, ukoliko je propisana obaveza postojanja takvog 
uređaja za to vozilo: 
1) za vreme ulaska ili izlaska putnika, 
2) ako upozorava druge učesnike na opasnost u saobraćaju, 

3) u uslovima izrazito smanjene vidljivosti (gusta magla, dim 
i sl.), 
4) ako je poslednji u koloni vozila koja se zaustavila na 
putu izvan naselja, osim ako je kolona zaustavljena zbog postupanja po saobraćajnom 
znaku ili pravilu saobraćaja, 
5) ako se kreće unazad, 
6) ako se zaustavi na kolovozu, osim prilikom parkiranja na 
obeleženom parkingu, odnosno zbog postupanja po saobraćajnom znaku ili pravilu 
saobraćaja. 
13. Zaustavljanje i parkiranje
Član 62.
Vozač ne sme da zaustavi, odnosno parkira vozilo na mestu 
na kome bi ono ugrožavalo bezbednost drugih učesnika u saobraćaju ili 
predstavljalo smetnju za normalno odvijanje saobraćaja ili kretanje pešaka. 

Odredbe ovog zakona o zaustavljanju i parkiranju ne 
primenjuju se na:
1) policijske službenike u obavljanju službene dužnosti, 
ako bi obaveza poštovanja odredaba o zabrani zaustavljanja ili parkiranja vozila 
omela uspešno obavljanje službene dužnosti,
2) pripadnike komunalne policije u obavljanju službene 
dužnosti, ako bi obaveza poštovanja odredbi o zabrani zaustavljanja ili parkiranja 
vozila omela uspešno obavljanje službene dužnosti,
3) vozače vozila pod pratnjom i vozače vozila sa pravom 
prvenstva prolaza u obavljanju službene dužnosti, ako bi obaveza poštovanja odredbi 
o zabrani zaustavljanja ili parkiranja vozila omela uspešno obavljanje službene 
dužnosti,
4) radnike komunalnih službi za vreme dok vrše 
komunalne delatnosti, ako bi obaveza poštovanja odredbi o zabrani zaustavljanja ili 
parkiranja vozila omela uspešno obavljanje komunalne delatnosti.
*Službeni glasnik RS, broj 24/2018
Član 63.
Vozač koji je zbog neispravnosti na vozilu, saobraćajne 
nezgode ili drugog opravdanog razloga, prinuđen da vozilo zaustavi na kolovozu, 
dužan je da preduzme mere iz člana 68. ovog zakona da vozilom ne dovede u 
opasnost druga vozila i da ga što pre ukloni sa kolovoza. 
Ukoliko je vozač zbog neispravnosti na vozilu, saobraćajne 
nezgode ili iz drugog opravdanog razloga, prinuđen da vozilo zaustavi na šinama, 
dužan je da ga sa šina odmah ukloni, a ako to nije moguće, da odmah preduzme 
potrebne mere da vozači šinskog vozila na vreme budu upozoreni na opasnost.
Član 64.
Na javnom putu van naselja, vozač koji zaustavlja ili parkira 
vozilo dužan je da uvek kad za to postoji mogućnost, zaustavi ili parkira vozilo 
van kolovoza. 
Vozač koji zaustavlja ili parkira vozilo na javnom putu 
dužan je da ga zaustavi, odnosno parkira, neposredno uz desnu ivicu kolovoza, a 
na javnom putu na kome se saobraćaj odvija samo u jednom smeru, sme da ga 
zaustavi, odnosno parkira, uz desnu ili levu ivicu kolovoza. 
Ukoliko se uz desnu ivicu kolovoza nalaze tramvajske ili 
druge šine, vozač ne sme da zaustavi ili parkira vozilo. 
Vozač može da zaustavi ili parkira vozilo na mestima koja 
se nalaze na sredini kolovoza, samo ako su ta mesta obeležena saobraćajnim 
znakom kao mesta za parkiranje vozila.
Član 65.
Prilikom parkiranja vozač je dužan da vozilo parkira na 
jednom parking mestu predviđenom za parkiranje te vrste vozila. 
Na zaustavljenom ili parkiranom vozilu ne smeju da se 
otvaraju vrata, ako se time ometa kretanje drugih učesnika u saobraćaju ili 
ugrožava bezbednost saobraćaja.
Član 66.
Vozač ne sme da zaustavi ili parkira vozilo: 

1) na pešačkom prelazu i na prelazu biciklističke staze 
preko kolovoza kao i na odstojanju, odnosno rastojanju manjem od pet metara od tih 
prelaza, 
2) na prelazu puta preko železničke pruge, odnosno 
tramvajskih šina i na rastojanju, odnosno odstojanju manjem od pet metara od 
prelaza, kao i u blizini železničke pruge, odnosno tramvajskih šina, ako se time 
sprečava saobraćaj vozila koja se kreću po šinama, 
3) na raskrsnici i na odstojanju, odnosno rastojanju manjem od 
pet metara od najbliže ivice poprečnog kolovoza, 
4) u tunelu, u podvožnjaku, u galeriji, na mostu, na 
nadvožnjaku, 
5) u blizini vrha prevoja ili u krivini gde je preglednost 
puta nedovoljna ili se obilaženje vozila ne može izvršiti bez opasnosti, 

6) na delu puta gde bi širina slobodnog prolaza od 
zaustavljenog ili parkiranog vozila do neisprekidane uzdužne linije na kolovozu, 
suprotne ivice kolovoza ili prepreke na putu bila manja od tri metra, 

7) na mestu na kome bi zaklanjalo saobraćajni znak, 

8) na biciklističkoj stazi, odnosno traci,
8a) na pešačko-biciklističkoj stazi,
9) na stajalištu za vozila javnog saobraćaja i na 
odstojanju, odnosno rastojanju manjem od 15 metara ispred i iza oznake na kolovozu 
kojim je stajalište označeno, 
10) na putu na kome su kolovozne trake fizički odvojene, 
osim ako je to dozvoljeno saobraćajnim znakom, 
11) iznad priključka na vodovodnu mrežu i ulaza u 
kanalizaciju ili drugu mrežu komunalnih službi, 
12) na mestu na kome bi se onemogućio pristup drugom vozilu 
radi parkiranja ili izlazak nekom već parkiranom vozilu, 
13) na trotoaru, osim ako je to dozvoljeno (regulisano) 
saobraćajnom signalizacijom, i ako na trotoaru, kada je vozilo parkirano, ostane 
slobodan prolaz za pešake najmanje širine 1,60 metara, koji ne sme biti uz ivicu 
kolovoza, 
14) na pešačkoj stazi, odnosno na delu trotoara koji je 
namenjen za kretanje lica sa posebnim potrebama, 
15) na trgovima, na pešačkoj zoni i protivpožarnom putu, 

16) na pristupnoj saobraćajnici, kolskom prolazu između 
stambenih zgrada, odnosno prolazima u blokovima naselja, 
17) na saobraćajnicima van uličnih parkirališta koje 
povezuju parking prostore i stambene zgrade sa drugim saobraćajnicama, 

18) na kolskom ulazu, odnosno izlazu iz zgrade, dvorišta 
ili garaže, 
19) na saobraćajnoj traci za uključivanje, isključivanje, 
zaustavnoj traci, saobraćajnoj traci za vozila javnog prevoza i tramvajskoj 
baštici, 
20) na parking mestu koje je dopunskom tablom saobraćajnog 
znaka ili oznakom na kolovozu obeleženo kao mesto za parkiranje za vozila za 
osobe sa invaliditetom, ako na vozilu ne poseduje odgovarajuću oznaku, 

21) na parking mestu koje je dopunskom tablom saobraćajnog 
znaka ili oznakom na kolovozu označeno kao mesto rezervisano za vozila određenih 
korisnika, kada vozilo kojim upravlja ne pripada tim vozilima, 
22) na površinama na kojima je saobraćajnim znakom zabranjen 
saobraćaj vozila. 
Izuzetno od stava 1. tač. 1) i 3) ovog člana, u 
slučaju raskrsnica, pešačkih prelaza, odnosno prelaza biciklističke staze preko 
kolovoza, koji se nalaze u jednosmernoj ulici, dozvoljeno je zaustavljanje i 
parkiranje vozila i na odstojanju manjem od pet metara nakon tih raskrsnica, 
odnosno prelaza, posmatrano u dozvoljenom smeru kretanja u toj ulici.
Izuzetno od stava 1. ovog člana dozvoljeno je 
zaustavljanje vozila na mestima iz stava 1. tač. 6), 11), 12), 16), 17) i 18) ovog 
člana, ukoliko tako zaustavljeno vozilo ne predstavlja opasnost ili smetnju u 
saobraćaju ili kretanju pešaka, odnosno obavljanju komunalnih delatnosti.
Osim na mestima iz stava 2. ovog člana, vozač vozila 
kojim se obavlja auto taksi prevoz putnika može zaustaviti vozilo i na mestima iz 
stava 1. tač. 9), 10) i 13) ovog člana, kao i u saobraćajnoj traci za vozila 
javnog prevoza kojom se ne kreću tramvaji, i to samo za vreme potrebno za 
ulazak, odnosno izlazak putnika.
*Službeni glasnik RS, broj 24/2018
Član 67.
Vozač je dužan da motorno, odnosno priključno vozilo, osim 
motocikla bez bočnog sedišta i mopeda, koje je zaustavljeno na kolovozu obeleži 
sigurnosnim trouglom: 
1) kada je bio prinuđen da svoje vozilo zaustavi na mestu 
ili delu puta određenom u članu 66. stav 1. ovog zakona, osim u slučaju iz tačke 
21), 
2) kada je vozilo zaustavljeno na kolovozu na takvom mestu 
da vozači vozila koja se kreću istim smerom ne mogu ili teško mogu blagovremeno 
da ga uoče, 
3) na putu van naselja, kao i na putu u naselju noću ili u 
uslovima smanjene vidljivosti kada je mesto na kome se vozilo zaustavlja nedovoljno 
osvetljeno. 
Sigurnosni trougao postavlja se na kolovoz iza zaustavljenog 
vozila, u vertikalnom položaju i na udaljenosti koja na putu van naselja ne može 
biti manja od 50 metara, a u naselju 10 metara, tako da vozač koji nailazi iz 
smera na kome je znak postavljen može blagovremeno da zaustavi svoje vozilo, 
odnosno da bezbedno obiđe zaustavljeno vozilo. 
Кada je na putu zaustavljena kolona motornih vozila, znak se 
postavlja na način iz stava 2. ovog člana, s tim što se umesto jednog znaka 
postavljaju na kolovoz dva znaka, jedan pored drugog. 
Pored sigurnosnog trougla, na vozilu iz stava 1. ovog člana 
moraju biti uključeni svi pokazivači pravca. 
Ako se vozač, odnosno druga lica iz vozila iz stava 1. 
ovog člana nalaze na kolovozu, dužni su da nose svetloodbojni prsluk, osim 
drugih lica iz vozila javnog prevoza putnika.
*Službeni glasnik RS, broj 24/2018
Član 68.
Vozač koji ostavlja vozilo na putu, pre nego što napusti 
vozilo, dužan je da preduzme sve potrebne mere kojim se sprečava da se vozilo 
samo pokrene sa mesta na kome je zaustavljeno, odnosno parkirano kao i da 
preduzme sve potrebne mere da obezbedi vozilo od neovlašćene upotrebe. 

14. Vučenje vozila
Član 69.
U saobraćaju na putu, motornom vozilu mogu da budu 
pridodata najviše dva priključna vozila za prevoz tereta, odnosno jedno priključno 
vozilo za prevoz lica, a na auto-putu i motoputu samo jedno priključno vozilo. 

Izuzetno od stava 1. ovog člana, turistički voz sme da ima 
najviše tri priključna vozila. 
Traktor sme da vuče samo priključno vozilo za traktor, a 
ostala motorna vozila ne smeju da vuku priključno vozilo za traktor. 

Motorno vozilo sme da vuče samo priključno vozilo koje ne 
umanjuje njegovu stabilnost. 
Priključno vozilo u kome se prevoze putnici može biti 
pridodato samo autobusima u javnom gradskom, odnosno prigradskom prevozu.
Član 70.
Zabranjeno je vučenje neispravnog vozila na autoputu i 
motoputu. 
Izuzetno od stava 1. ovog člana, ukoliko je razlog za vuču nastao za vreme kretanja motornog 
vozila po autoputu, odnosno motoputu, vučenje je dozvoljeno do prvog isključenja sa 
autoputa, odnosno motoputa.
*Službeni glasnik RS, broj 24/2018
Član 71.
Motorno vozilo sme da vuče drugo motorno vozilo samo ako 
ono, zbog neispravnosti ili nedostatka pojedinih delova, ne može samo da se 
kreće. 
Motorno vozilo ne sme da vuče motocikl, moped kao i laki i 
teški tricikl. 
Član 72.
Neispravno motorno vozilo na putu može da se vuče pomoću 
užeta, krute veze (rude) i oslanjanjem ili vešanjem vozila o vučno vozilo. 

Pomoću užeta ne sme da se vuče motorno vozilo na kome su 
neispravni uređaji za upravljanje ili uređaji za zaustavljanje, teretno vozilo ili 
autobus. 
Кrutom vezom ne sme da se vuče motorno vozilo koje nema 
ispravan uređaj za upravljanje, niti motorno vozilo čija je ukupna masa veća od 
ukupne mase vučnog vozila ako mu je neispravna radna kočnica. 
Ukoliko se motorno vozilo vuče pomoću užeta ili krute veze, 
vozač koji upravlja vučenim vozilom mora da ima odgovarajuću dozvolu za upravljanje 
vozilom one kategorije kojoj pripada vozilo koje se vuče.
*Službeni glasnik RS, broj 24/2018
Član 73.
Za vreme vučenja neispravnog vozila na vučnom vozilu moraju 
biti uključeni svi pokazivači pravca, a na vučenom ukoliko su ispravni. Na oba 
vozila mora biti postavljen sigurnosni trougao. 
Na motorno vozilo koje vuče drugo motorno vozilo sigurnosni 
trougao se postavlja sa prednje, a na vučeno vozilo sa zadnje strane. 

Vučenim vozilom zabranjen je prevoz lica, osim vozača koji 
njime upravlja.
Član 74.
Motorno vozilo sme da se vuče noću, i danju u slučaju 
smanjene vidljivosti, isključivo ako na svojoj zadnjoj strani ima uključena zadnja 
poziciona svetla ili ako ga vuče motorno vozilo koje pri vučenju koristi žuto 
rotaciono svetlo.
Član 75.
Odstojanje između vučnog i vučenog motornog vozila, ako se 
vuče užetom, mora da iznosi od tri do pet metara, a ako se vuče pomoću krute 
veze, može da iznosi i manje od tri ali ne više od pet metara. 
Motorno vozilo koje na putu vuče neispravno vozilo ne sme 
se kretati brzinom većom od 40 km/h.
Član 76.
Vučenje natovarenog teretnog vozila sa priključnim vozilom 
ili bez priključnog vozila, odnosno traktora sa priključnim vozilom, dozvoljeno je 
samo do prvog mesta pogodnog za pretovar tereta, a izuzetno i do prvog mesta na 
kome se može otkloniti neispravnost na vozilu.
15. Upotreba svetala u saobraćaju
Član 77.
Danju, na motornom vozilu za vreme vožnje u saobraćaju na 
putu, moraju da budu uključena kratka, odnosno dnevna svetla. 
Noću, na motornom vozilu za vreme vožnje u saobraćaju na 
putu, moraju da budu uključena duga svetla. 
Vozač je dužan da umesto dugih svetala upotrebljava kratka: 

1) kad pri mimoilaženju sa drugim vozilom oceni da svetlom 
svog vozila zaslepljuje vozača vozila koje mu dolazi u susret, a uvek na 
odstojanju manjem od 200 m, 
2) ako ometa vozača ispred, 
3) na putu osvetljenom uličnom rasvetom, 
4) u tunelu, 
5) ako ometa upravljača šinskog vozila ili plovila, 

6) za vreme magle, 
7) kada je vozilo zaustavljeno. 
Odredbe st. 2. i 3. ovog člana ne odnose se na vozača 
vozila za koje ne postoji obaveza ugradnje dugih svetala.
Član 78.
Poziciona svetla moraju biti uključena sve vreme kada je 
uključeno dugo, odnosno kratko svetlo, odnosno svetlo za maglu. 
Noću i danju u uslovima smanjene vidljivosti, na vozilu na 
putu moraju biti uključena zadnja poziciona svetla. 
Svetla, odnosno katadiopteri, za vreme vožnje ne smeju da 
budu zaklonjeni niti zaprljani u meri da su neuočljivi za ostale učesnike u 
saobraćaju.
Priključak za izvođenje radova, kada je priključen na 
vozilo koje učestvuje u saobraćaju na putu, mora da bude označen na propisan 
način.
*Službeni glasnik RS, broj 24/2018
Član 79.
Za vreme magle, na motornom vozilu moraju da budu uključena 
kratka svetla, odnosno svetla za maglu ili obe vrste svetala. 
Zadnje svetlo za maglu upotrebljava se samo po magli ili u 
slučaju smanjene vidljivosti.
Član 80.
Zaustavljeno ili parkirano vozilo na kolovozu, noću i u 
uslovima smanjene vidljivosti, mora imati uključena poziciona, odnosno parkirna, 
svetla. 
Vozilo iz stava 1. ovog člana u naselju mora imati 
najmanje poziciona, odnosno parkirna svetla na onoj strani vozila koja je bliža 
sredini puta.
Na vozilu iz stava 1. ovog člana svetla ne moraju biti 
uključena ako se ono nalazi na delu puta gde je ulično osvetljenje takvo da je 
vozilo dovoljno vidljivo, na za to posebno obeleženom mestu.
*Službeni glasnik RS, broj 24/2018
Član 81.
Prilikom kretanja noću i u uslovima smanjene vidljivosti: 

1) pešak koji se kreće po kolovozu na javnom putu van 
naselja, mora biti osvetljen ili označen reflektujućom materijom, 
2) pešak koji na kolovozu vuče ili gura ručna kolica mora 
da nosi svetloodbojni prsluk ili na levoj strani kolica drži upaljeno najmanje 
jedno belo ili žuto svetlo koje mora biti uočljivo sa prednje i zadnje strane, osim 
kada je ulično osvetljenje takvo da su pešak i kolica dovoljno vidljivi, 

3) osoba koja koristi invalidska kolica mora na kolicima da 
ima uključeno najmanje jedno belo ili žuto svetlo na levoj strani koje mora biti 
uočljivo sa prednje i zadnje strane, osim kada je ulično osvetljenje takvo da je 
pešak dovoljno vidljiv, 
4) pešaci koji se kreću po kolovozu u organizovanoj koloni, 
osim pogrebnih ili odobrenih povorki, vojnih ili policijskih jedinica, dužni su 
da nose svetloodbojni prsluk ili napred drže upaljeno najmanje jedno belo ili žuto 
svetlo, a na zadnjoj strani svetlo crvene boje, 
5) bicikl mora da ima upaljeno jedno belo svetlo na prednjoj 
strani i jedno crveno svetlo na zadnjoj strani, 
6) zaprežno vozilo mora da ima upaljeno najmanje jedno belo 
svetlo na prednjoj strani i najmanje jedno crveno svetlo na zadnjoj strani. Ova 
svetla moraju biti postavljena na uzdužnoj osi vozila ili na njegovoj levoj 
strani, a ako se na zaprežnom vozilu nalazi samo jedna svetiljka, postavlja se na 
vidnom mestu na levoj strani vozila, 
7) vodiči i goniči životinja, kada se kreću po kolovozu van 
naselja, moraju da nose svetloodbojni prsluk. 
16. Odstojanje između vozila
Član 82.
Vozač mora da drži bezbedno odstojanje od vozila koje se 
kreće ispred njega, tako da može blagovremeno da uspori ili se zaustavi, ako 
vozilo ispred njega uspori ili se zaustavi.
Član 83.
Кada se na javnom putu van naselja koji ima samo jednu 
saobraćajnu traku za saobraćaj vozila u jednom smeru, kreću jedno za drugim 
motorna vozila čija je najveća dozvoljena masa veća od 3.500 kg ili čija je 
dužina veća od sedam metara, vozač takvog vozila je dužan da, osim kada vrši 
preticanje ili se priprema za preticanje, između svog i vozila koje se kreće 
ispred njega, drži odstojanje koje omogućava bezbedno preticanje od strane vozila 
koja se kreću iza njega. 
Odredba stava 1. ovog člana ne odnosi se na deo puta na 
kome je preticanje zabranjeno.
17. Saobraćaj tramvaja i drugih vozila na šinama
Član 84.
Odredbe ovog zakona shodno se primenjuju i na saobraćaj 
tramvaja i drugih vozila koja se na putu kreću po šinama, osim ako to ne 
isključuju konstrukcione osobine tih vozila ili način njihovog kretanja.
18. Posebne odredbe o saobraćaju traktora, radnih mašina, 
motokultivatora i zaprežnih vozila
Član 85.
Traktor i radna mašina smeju u saobraćaju na putu da imaju 
samo priključke za izvođenje radova shodno njihovoj nameni koji moraju biti 
propisno označeni. 
Radna mašina i motokultivator ne smeju u saobraćaju na putu 
da vuku priključno vozilo.
19. Saobraćaj zaprežnih vozila i učešće životinja u 
saobraćaju
Član 86.
Vozač zaprežnog vozila mora biti uzrasta od najmanje 14 
godina života i sposoban da kontroliše upregnute životinje. 
Vozač zaprežnog vozila je dužan da u saobraćaju na putu 
zaprežnim vozilom upravlja iz vozila ili da vodi upregnutu stoku krećući se sa 
njene desne strane. 
Zaprežno vozilo mora da ima uređaje za kočenje koji moraju 
omogućavati bezbedno zaustavljanje zaprežnog vozila. 
Zaprežno vozilo koje se kreće iza drugog zaprežnog vozila 
mora se kretati na odstojanju od najmanje 50 metara, da bi se omogućilo preticanje 
bržim vozilima. 
Za zaprežno vozilo koje se kreće na putu može biti 
privezano jedno grlo stoke, i to sa desne strane zadnjeg dela vozila. 

Zaprežno vozilo ne sme da se ostavlja na putu bez nadzora 
vozača ili drugog lica sposobnog da kontroliše upregnute životinje.
Član 87.
Domaće životinje mogu biti na putu samo u pratnji lica koja 
su dužna da ih vode i obezbeđuju tako da životinje ne ugrožavaju bezbednost 
saobraćaja. Životinje je zabranjeno voditi iz vozila ili sa vozila. Na autoputu, 
motoputu, državnim putevima prvog reda kao i biciklističkim stazama nije 
dozvoljen pristup životinjama, odnosno vođenje životinja. 
Ukoliko se životinje iz stava 1. ovog člana prevoze u 
vozilu, prevoz se mora obavljati na način da se ne ugrožava ili ometa vozač, 
odnosno ostali učesnici u saobraćaju. Životinje koje se nalaze pored puta moraju 
biti pod nadzorom ili obezbeđene tako da ne mogu izaći na put. 
Životinje se vode ili gone što bliže desnoj ivici kolovoza 
na takav način da drugi učesnici u saobraćaju ne budu ugroženi. 
Vlasnik, gonič, odnosno vodič životinja ne sme na javnim 
putevim da hrani, zadržava ili prikuplja životinje, kao i da ih na putu ostavlja 
bez nadzora. Jahač ili drugo lice koje vodi životinju dužan je da ukloni sve 
materije koje je životinja nanela na put. 
Jahači za kretanje mogu koristiti kolovoz puta samo ukoliko 
je to omogućeno režimom saobraćaja na tom putu. Za kretanje jahača po kolovozu 
shodno se primenjuju odredbe ovog zakona koje se primenjuju za kretanje bicikala.
20. Posebne odredbe o saobraćaju bicikala, mopeda, 
tricikala, četvorocikala i motocikala
Član 88.
Dete mlađe od 12 godina ne sme da upravlja biciklom na 
javnim putevima. 
Izuzetno u pešačkoj zoni, zoni usporenog saobraćaja, zoni 
„30”, zoni škole i nekategorisanom putu, biciklom može upravljati i dete sa 
navršenih devet godina. 
Izuzetno u pešačkoj zoni i zoni usporenog saobraćaja, 
biciklom može da upravlja i dete mlađe od devet godina ako je pod nadzorom lica 
starijeg od 16 godina.
Član 89.
Vozač bicikla ne sme da se kreće biciklističkom stazom 
brzinom većom od 35 km/h. 
Ukoliko na putu postoji biciklistička traka, vozač bicikla, 
mopeda i lakog tricikla mora da se kreće desnom biciklističkom trakom u odnosu 
na smer kretanja saobraćaja. 
Na biciklističkim stazama za saobraćaj u oba smera vozila, 
vozač bicikla mora da se kreće desnom stranom u smeru kretanja vozila. 

Ako se dva ili više vozača bicikala, mopeda i 
tricikala kreću u grupi, dužni su da se kreću jedan za drugim.
*Službeni glasnik RS, broj 24/2018
Član 90.
Vozač bicikla, mopeda, lakog i teškog tricikla, lakog 
i teškog četvorocikla i motocikla, pri upravljanju vozilom na način propisan 
odredbom člana 32. stav 1. ovog zakona, naročito, ne sme da:
1) ispušta upravljač iz ruku, 
2) sklanja noge sa pedala, odnosno oslonca za noge, 
osim u slučaju oslanjanja kada vozilo nije u pokretu,
3) se pridržava za drugo vozilo, 
4) vodi, vuče ili potiskuje druga vozila, odnosno 
životinje, osim da vuče priključno vozilo koje je proizvedeno kao priključno vozilo 
namenjeno za vuču od strane vrste vozila koja isto vuče,
5) dopusti da vozilo kojim upravlja bude vučeno ili 
potiskivano, 
6) prevozi predmete koji mogu da ga ometaju tokom 
upravljanja,

7) upotrebljava na oba uva slušalice za audio uređaje.
*Službeni glasnik RS, broj 24/2018
Član 91.
Vozač i putnik motocikla, mopeda, tricikla i četvorocikla 
moraju za vreme vožnje nositi na glavi zakopčanu homologovanu zaštitnu kacigu, na 
način propisan deklaracijom proizvođača kacige, 
osim ukoliko na vozilu postoji ugrađena kabina. 
Vozač bicikla, mopeda, tricikla, odnosno motocikla, ne sme 
da prevozi lice koje je pod uticajem alkohola, odnosno psihoaktivnih supstanci 
ili iz drugih razloga nije sposobno da upravlja svojim postupcima. 

Bliže propise o uslovima koje moraju da ispunjavaju zaštitne 
kacige koje koriste vozači, odnosno lica koja se prevoze na motociklu, mopedu, 
triciklu i četvorociklu, donosi ministar nadležan za poslove saobraćaja.
*Službeni glasnik RS, broj 24/2018
Član 92.
Bicikl, moped i motocikl u saobraćaju na putu mogu da imaju 
priključno vozilo sa dva točka namenjeno za prevoz tereta, priključeno tako da je 
obezbeđena stabilnost vozila u kom ne smeju da se prevoze putnici. Priključno 
vozilo ne sme biti šire od jednog metra, a na zadnjoj levoj strani mora imati 
poziciono svetlo crvene boje ili trouglasti katadiopter ako je vuče bicikl.
21. Кretanje pešaka
Član 93.
Pešak ne sme da se kreće i zadržava na kolovozu, izuzev u 
slučajevima predviđenim ovim zakonom, kao ni da iznenada stupi na kolovoz. 

Ukoliko se pešak kreće po kolovozu na putu van naselja, mora 
da se kreće što bliže levoj ivici kolovoza u smeru kretanja, na način kojim ne 
ometa ili ne sprečava saobraćaj vozila. 
Pešak koji učestvuje u saobraćaju u kolicima za osobe sa 
invaliditetom, ili se vozi na koturaljkama, skejtbordu i slično, ne sme da se 
pridržava za vozilo u pokretu. 
Na putu koji nema trotoar ili drugu površinu namenjenu za 
kretanje pešaka, pešaci mogu koristiti za kretanje kolovoz u širini najviše do 
jednog metra, računajući od ivice kolovoza. 
Кada se kreću kolovozom pešaci su dužni da se kreću jedan 
za drugim, osim lica koje vodi dete mlađe od sedam godina starosti. 

Izuzetno od stava 2. ovog člana, pešak može da se kreće uz 
desnu ivicu kolovoza samo kada je takvo kretanje za njega bezbednije (nepregledna 
krivina, provalija, usek, odron i sl.). 
Pešak koji gura ručna kolica, bicikl, moped ili 
motocikl, osobe sa invaliditetom koje se kreću u invalidskim kolicima, moraju se 
kretati uz desnu ivicu kolovoza u smeru kretanja.
Odredbe ovog zakona o kretanju pešaka po kolovozu ne 
primenjuju se na:
1) policijske službenike u obavljanju službene dužnosti, 
ako bi obaveza poštovanja tih odredaba omela uspešno obavljanje službene dužnosti,

2) pripadnike komunalne policije u obavljanju službene 
dužnosti, ako bi obaveza poštovanja tih odredaba omela uspešno obavljanje službene 
dužnosti, 
3) na lica iz vozila pod pratnjom i vozila sa pravom 
prvenstva prolaza u obavljanju službene dužnosti, ako bi obaveza poštovanja tih 
odredaba omela uspešno obavljanje službene dužnosti,
4) radnike komunalnih službi za vreme dok vrše 
komunalne delatnosti, ako bi obaveza poštovanja tih odredaba omela uspešno 
obavljanje komunalne delatnosti.
*Službeni glasnik RS, broj 24/2018
Član 94.
Na putu koji ima trotoar ili drugu površinu namenjenu za 
kretanje pešaka, odnosno površinu pored kolovoza pogodnu za kretanje pešaka, pešak 
je dužan da se kreće tim površinama. 
Radi obilaženja neke prepreke na trotoaru, pešak je dužan 
da, pre stupanja na kolovoz, obrati pažnju na udaljenost i brzinu kretanja vozila 
koje mu se približava i da se prethodno uveri da stupanjem na kolovoz ne ugrožava 
bezbednost saobraćaja.
Član 95.
Кolona pešaka koja se kolovozom kreće pod kontrolom vodiča 
(organizovana kolona pešaka) mora se kretati uz desnu ivicu kolovoza u smeru 
kretanja. 
Organizovana kolona pešaka ne sme da onemogućava normalno 
odvijanje saobraćaja niti da bude duža od 100 metara. 
Ukoliko se kolovozom kreće više organizovanih kolona 
pešaka, odstojanje između pojedinih kolona mora biti najmanje 30 metara.
Član 96.
Pešak je dužan da preko kolovoza i biciklističke staze 
prelazi pažljivo i najkraćim putem, nakon što se uveri da to može da učini na 
bezbedan način. 
Prilikom prelaska preko kolovoza pešak ne sme da 
upotrebljava mobilni telefon niti da koristi slušalice na ušima. 
Na putu sa pešačkim prelazom ili posebno izgrađenim 
prelazom, odnosno prolazom za pešake, pešak je dužan da se pri prelaženju puta 
kreće tim prelazom, odnosno prolazom, ako oni nisu od njega udaljeni više od 100 
metara.
Član 97.
Na pešačkom prelazu, na kome je saobraćaj pešaka regulisan 
svetlosnim saobraćajnim znacima, pešak je dužan da postupa u skladu sa tim 
znacima. 
Na pešačkom prelazu, na kome je saobraćaj pešaka regulisan 
znacima koje daje policijski službenik, pešaci mogu da prelaze kolovoz samo kad 
je datim znakom dozvoljen prelaz. 
Na pešačkom prelazu, na kome saobraćaj nije regulisan 
svetlosnim saobraćajnim znacima ni znacima koje daje policijski službenik, pešak 
je dužan da se pre stupanja na pešački prelaz, prethodno uveri da može da pređe 
na bezbedan način, tako da stupanjem na kolovoz ne ugrožava bezbednost 
saobraćaja.
Član 98.
Pešak ne sme stupiti ni kretati se po autoputu ili 
motoputu.
Zabrana iz stava 1. ovog člana ne važi za: 
1) brisana je (vidi član 36. Zakona - 
24/2018-70)
2) lice koja obavlja uviđaj saobraćajne nezgode ili 
učestvuje u uviđaju, 
3) radnika koji obavlja radove, 
4) lice koje obavlja poslove na otklanjanju posledica 
saobraćajne nezgode ili neispravnosti na vozilu i teretu, 
5) lice koje pruža hitnu medicinsku ili prvu pomoć, 

6) inspektora za puteve tokom obavljanja službene dužnosti 
kao i na radnike uprave puta, 
7) vozača vozila koje je prinudno zaustavljeno,
8) inspektora za drumski saobraćaj tokom obavljanja 
službene dužnosti.
Lica iz stava 2. ovog člana i mesta na kojima ona 
preduzimaju radnje moraju biti obeležena na način da se omogući bezbednost svih 
učesnika u saobraćaju.
*Službeni glasnik RS, broj 101/2011
**Službeni glasnik RS, broj 24/2018
22. Obaveze vozača prema pešacima
Član 99.
Ukoliko je saobraćaj na pešačkom prelazu regulisan 
svetlosnim saobraćajnim znakovima ili znakovima policijskog službenika, vozač je 
dužan da svoje vozilo zaustavi ispred pešačkog prelaza kada mu je datim znakom 
zabranjen prolaz, a ako mu je na takvom prelazu datim znakom dozvoljen prolaz, 
vozač je dužan da propusti pešaka koji je već stupio na pešački prelaz ili 
pokazuje nameru da će stupiti na pešački prelaz dok mu je svetlosnim 
saobraćajnim znakom ili znakom policijskog službenika prelaz bio dozvoljen. 

Ukoliko se pešački prelaz iz stava 1. ovog člana nalazi na 
ulazu na bočni put, vozač koji skreće na taj put dužan je da skretanje izvrši na 
bezbedan način i da propusti pešaka koji je već stupio ili stupa na pešački 
prelaz ili pokazuje nameru da će stupiti na pešački prelaz, a po potrebi, 
zaustavi svoje vozilo. 
Ukoliko na pešačkom prelazu saobraćaj nije regulisan 
uređajima za davanje svetlosnih saobraćajnih znakova niti znacima policijskih 
službenika, vozač je dužan da prilagodi brzinu vozila tako da u svakoj situaciji 
koju vidi ili ima razloga da predvidi može bezbedno da
propusti pešaka koji je već stupio ili stupa na pešački 
prelaz ili pokazuje nameru da će stupiti na pešački prelaz. 
Vozač koji skreće na bočni put na čijem ulazu ne postoji 
pešački prelaz dužan je da propusti pešake koji su već stupili ili stupaju na 
kolovoz. 
Ukoliko su u slučaju iz st. 1, 2, 3. i 4. ovog člana pešaci 
deca, nemoćna lica, slepe osobe koje se kreću uz upotrebu belog štapa i/ili psa 
vodiča, osobe sa invaliditetom koje se kreću u invalidskim kolicima, ili za 
kretanje koriste druga ortotičko – protetička pomagala, vozač je obavezan da 
zaustavi vozilo i da ih propusti. 
Vozač ne sme vozilom da preseca organizovanu kolonu pešaka 
koja se kreće po kolovozu.
*Službeni glasnik RS, broj 24/2018
23. Saobraćaj na prelazu puta preko železničke pruge
Član 100.
Na prelazu puta preko železničke pruge, vozač je dužan da 
propusti šinsko vozilo koje se kreće po železničkoj pruzi. 
Vozač koji se vozilom približava prelazu puta preko 
železničke pruge, dužan je da kretanje vozila podesi tako da ga može zaustaviti 
pred uređajem za zatvaranje saobraćaja na prelazu ili pred uređajem za davanje 
znakova kojima se najavljuje približavanje voza, odnosno da može da zaustavi 
vozilo pre nego što stupi na železničku prugu.
Član 101.
Učesnici u saobraćaju dužni su da se zaustave pred prelazom 
puta preko železničke pruge, ako je uređaj za zatvaranje saobraćaja spušten, ako 
je taj uređaj počeo da se spušta ili ako se daju svetlosni ili zvučni znaci koji 
upozoravaju da će taj uređaj početi da se spušta, odnosno kada im je svetlosnim 
saobraćajnim znakom kojim se najavljuje približavanje voza prelazu puta preko 
železničke pruge u istom nivou bez branika, zabranjen prolaz.
24. Saobraćaj na autoputu i motoputu
Član 102.
Autoputem i motoputem dozvoljeno je kretanje samo motocikla, 
putničkih vozila, teretnih vozila i autobusa, sa ili bez priključnih vozila. 

Autoputem i motoputem ne smeju se kretati vozila iz stava 
1. ovog člana čija je najveća konstruktivna brzina manja od 50 km/h. 

Odredba st. 1. i 2. ovog člana ne odnosi se na policijska i 
vojna vozila.
Član 103.
Na autoput, odnosno motoput, vozač može da se uključi, 
odnosno isključi samo prilaznim putem namenjenim za uključenje na taj put, odnosno 
isključenje sa puta. 
Vozač koji se motornim vozilom uključuje u saobraćaj na 
autoputu ili motoput dužan je da: 
1) koristi saobraćajnu traku za uključivanje, kada takva 
traka postoji u produženju priključnog puta i da se u saobraćaj na taj put uključi 
dajući znak pokazivačem pravca, na način kojim ne ugrožava saobraćaj vozila koja 
se kreću po tom putu, 
2) propusti vozila koja se kreću po tom putu, ako na mestu 
na kome se uključuje u saobraćaj na autoputu ne postoji posebna traka za 
uključivanje. 
Vozač koji se vozilom isključuje iz saobraćaja sa autoputa 
ili motoputa, dužan je da svojim vozilom blagovremeno zauzme položaj na krajnjoj 
desnoj saobraćajnoj traci i da što pre pređe na saobraćajnu traku za 
isključivanje, ako takva traka postoji na ulazu u priključni put.
Član 104.
Na autoputu i motoputu sa više saobraćajnih traka namenjenih 
kretanju vozila u jednom smeru, vozač motornog vozila mora se kretati krajnjom 
desnom saobraćajnom trakom, osim ako nije zauzeta vozilima koja se kreću u 
koloni, kao i prilikom preticanja. 
Zaustavnom trakom zabranjeno je kretanje vozila. 

Izuzetno od stava 2. ovog člana, vozila pod pratnjom i 
vozila sa pravom prvenstva prolaza, mogu se kretati zaustavnom trakom kada su 
ostale saobraćajne trake zauzete vozilima, a vozila 
za održavanje puta i vršenja radova na putu mogu se kretati zaustavnom trakom za 
vreme obavljanja tih radova. 
Na autoputu i motoputu sa tri ili više saobraćajnih traka, 
namenjenih za saobraćaj vozila u jednom smeru, vozači teretnih vozila čija je 
najveća dozvoljena masa veća od 3.500 kg i skupova vozila čija je dužina veća od 
sedam metara, smeju da koriste samo dve saobraćajne trake koje se prostiru uz 
desnu ivicu kolovoza. 
Vozač vozila iz stava 4. ovog člana, na autoputu i motoputu 
sa dve saobraćajne trake namenjenih za kretanje vozila u jednom smeru, mora se 
kretati krajnjom desnom saobraćajnom takom, osim prilikom preticanja. 

U slučaju zastoja saobraćaja na autoputu, gde ne postoji 
zaustavna traka, vozači su dužni da ostave slobodan prostor za prolaz vozila pod 
pratnjom i vozila sa pravom prvenstva prolaza, na taj način što će vozači koji se 
nalaze u desnoj saobraćajnoj traci zauzeti položaj uz desnu ivicu saobraćajne 
trake, a vozači koji se nalaze u levoj saobraćajnoj traci zauzeti položaj uz 
levu ivicu saobraćajne trake, tako da ostavljen prostor mora biti dovoljan za 
nesmetani prolaz ovih vozila.
*Službeni glasnik RS, broj 24/2018
Član 105.
Na autoputu i motoputu vozač ne sme da zaustavi 
ili parkira 
motorno vozilo, osim na mestima koja su za to posebno uređena i obeležena. 

Na autoputu i motoputu vozač ne sme da vrši polukružno 
okretanje vozilom niti da se kreće vozilom unazad. 
Izuzetno od stava 1. ovog člana, vozač koji je zbog 
neispravnosti na vozilu ili iz drugih razloga prinuđen da zaustavi vozilo na 
autoputu ili motoputu, dužan je da ga zaustavi na zaustavnoj traci i da preduzme 
potrebne mere da vozilo što pre ukloni sa puta.
Vozač je dužan da motorno, odnosno priključno vozilo, 
koje je zaustavljeno u slučaju iz stava 3. ovog člana, obeleži sigurnosnim 
trouglom na udaljenosti od najmanje 100 m od vozila i da uključi sve pokazivače 
pravca.
Ako se vozač, odnosno druga lica iz vozila u slučaju 
iz stava 3. ovog člana nalaze van vozila na putu, dužni su da nose svetloodbojni 
prsluk.
*Službeni glasnik RS, broj 24/2018
25. Vozila pod pratnjom
Član 106.
Vozilo pod pratnjom je vozilo kome je dodeljena pratnja vozila 
policije, Bezbednosno-informativne agencije, Vojske Srbije, odnosno 
Vojno-bezbednosne agencije, kada daju posebne zvučne i svetlosne znake. Кao 
vozilo pod pratnjom smatra se i samo vozilo policije, Vojske Srbije, 
Bezbednosno-informativne agencije i Vojno-bezbednosne agencije, kada daje 
posebne zvučne i svetlosne znake. 
Posebni svetlosni i zvučni znaci vozila pod pratnjom su 
crveno i plavo trepćuće svetlo koja se naizmenično pale (u daljem tekstu: crveno 
i plavo svetlo) i zvučni znak promenljive frekvencije (u daljem tekstu: sirena). 

Izuzetno od stava 1. ovog člana, vozilo pod pratnjom sme 
davati samo posebne svetlosne znake bez sirene, ako je omogućena dovoljna 
vidljivost tog vozila i bezbednost učesnika u saobraćaju, osim kada se vozilo pod 
pratnjom kreće brzinom većom od dozvoljene na tom delu puta. 
Radi bolje vidljivosti, vozilo pod pratnjom može pored 
trepćućih svetala davati i svetlosni znak upozorenja iz člana 60. ovog zakona. 

Uređaji za davanje posebnih zvučnih i svetlosnih znakova iz 
st. 1. i 2. ovog člana, smeju se ugrađivati i postavljati samo na vozilima iz 
stava 1. ovog člana namenjenim da vrše pratnju. 
Uređaji za davanje posebnih zvučnih i svetlosnih znakova iz 
st. 1. i 2. ovog člana, smeju se upotrebljavati samo na vozilima iz stava 1. ovog 
člana kada ta vozila vrše pratnju. 
Vozila pod pratnjom imaju prvenstvo prolaza u odnosu na sva 
druga vozila, osim u odnosu na vozila koja se kreću raskrsnicom na kojoj je 
saobraćaj regulisan svetlosnim saobraćajnim znakovima ili znakovima policijskog 
službenika kada im je tim znakovima zabranjen prolaz i na njih se ne primenjuju 
odredbe ovog zakona o ograničenju brzine, o propuštanju pešaka, o zabrani 
presecanja kolone pešaka, o zabrani preticanja i obilaženja vozila, pod uslovom da 
ne ugrožavaju bezbednost drugih učesnika u saobraćaju. 
Bliže odredbe o tehničkim karakteristikama uređaja, ugradnji 
i postavljanju i načinu upotrebe posebnih znakova donosi ministar nadležan za 
unutrašnje poslove. 
Bliže propise o tehničkim karakteristikama uređaja, ugradnji 
i postavljanju znakova na vojna vozila donosi ministar nadležan za poslove 
odbrane.
Član 107.
Vozač koji na putu susretne ili ga sustigne vozilo, odnosno 
vozila pod pratnjom, dužan je da propusti ta vozila, da im omogući mimoilaženje i 
preticanje, odnosno obilaženje i, po potrebi, da ukloni vozilo sa kolovoza ili da 
se zaustavi, kao i da se pridržava naredbi koje mu daju lica iz pratnje, odnosno 
da kretanje nastavi tek pošto prođu sva vozila pod pratnjom. 
Pešaci ne smeju da stupe na kolovoz, odnosno dužni su da se 
sklone sa kolovoza da bi omogućili nesmetan prolaz vozilima pod pratnjom. 

U pogledu međusobnog prava prvenstva prolaza vozila iz 
stava 1. ovog člana važe opšte odredbe ovog zakona o prvenstvu prolaza.
26. Vozila sa prvenstvom prolaza
Član 108.
Vozilo sa prvenstvom prolaza je vozilo policije, 
Bezbednosno-informativne agencije, Vojske Srbije, Vojno-bezbednosne agencije, 
hitne medicinske pomoći, odnosno vatrogasne službe, kada daju posebne zvučne i 
svetlosne znake. 
Vozila sa prvenstvom prolaza su i vozila ministarstva 
nadležnog za izvršenje zavodskih sankcija kada prevoze lica lišena slobode, kada 
daju posebne zvučne i svetlosne znake. 
Posebni svetlosni i zvučni znaci vozila sa prvenstvom 
prolaza su najmanje jedno plavo trepćuće ili rotaciono svetlo (u daljem tekstu: 
plavo svetlo) i zvučni znak promenljive frekvencije (u daljem tekstu: sirena). 

Izuzetno od stava 1. ovog člana vozilo sa prvenstvom 
prolaza sme davati samo posebne svetlosne znake bez sirene, ako je omogućena 
dovoljna vidljivost tog vozila i bezbednost učesnika u saobraćaju, osim kada se 
vozilo sa prvenstvom prolaza kreće brzinom većom od dozvoljene na tom delu puta i 
ako bi upotreba sirene onemogućila ili omela uspešno izvršenje službenog zadatka. 

Uređaji za davanje posebnih zvučnih i svetlosnih znakova 
smeju se ugrađivati i postavljati samo na vozilima iz st. 1. i 2. ovog člana. 

Uređaji za davanje posebnih zvučnih i svetlosnih znakova 
smeju se upotrebljavati samo na vozilima iz st. 1. i 2. ovog člana kada je to 
neophodno za efikasno i bezbedno izvršenje službene radnje koja ne trpi odlaganje.

Vozila sa prvenstvom prolaza imaju prvenstvo prolaza u 
odnosu na sva druga vozila, osim u odnosu na vozila pod pratnjom i vozila koja se 
kreću raskrsnicom na kojoj je saobraćaj regulisan svetlosnim saobraćajnim 
znacima ili znacima policijskog službenika, kada im je tim znacima zabranjen 
prolaz i na njih se ne primenjuju odredbe ovog zakona o ograničenju brzine, o 
propuštanju pešaka, o zabrani presecanja kolone pešaka i o zabrani preticanja i 
obilaženja vozila, pod uslovom da ne ugrožavaju bezbednost drugih učesnika u 
saobraćaju. 
Bliže odredbe o tehničkim karakteristikama uređaja, ugradnji 
i postavljanju i načinu upotrebe posebnih znakova donosi ministar unutrašnjih 
poslova. 
Bliže propise o tehničkim karakteristikama uređaja, ugradnji 
i postavljanju znakova na vojna vozila donosi ministar nadležan za poslove 
odbrane.
Član 109.
Vozač koji na putu susretne ili ga sustigne vozilo, odnosno 
vozila sa prvenstvom prolaza, dužan je da propusti ta vozila, da im omogući 
mimoilaženje i preticanje, odnosno obilaženje, i po potrebi da ukloni vozilo sa 
kolovoza ili se zaustavi, kao i da se pridržava naredbi koje mu daju lica iz 
pratnje, odnosno da kretanje nastavi tek pošto ova vozila prođu. 
Кada vozilo sa prvenstvom prolaza obezbeđuje prolaz 
vozilima koja se kreću iza njega, ostali učesnici u saobraćaju imaju obavezu 
postupanja prema tim vozilima kao prema vozilima sa prvenstvom prolaza. 

Lice koje upravlja vozilom sa prvenstvom prolaza dužno je da 
vodi računa o bezbednosti ostalih učesnika u saobraćaju. 
Pešaci ne smeju da stupe na kolovoz, odnosno dužni su da se 
sklone sa kolovoza da bi omogućili nesmetan prolaz vozilima sa prvenstvom 
prolaza. 
U pogledu međusobnog prava prvenstva prolaza vozila iz 
stava 1. ovog člana važe opšte odredbe ovog zakona o prvenstvu prolaza.
Član 110.
Кada policijsko vozilo sa prvenstvom prolaza daje 
istovremeno i svetlosni znak upozorenja iz člana 60. ovog zakona, vozač vozila 
koje se kreće neposredno ispred policijskog vozila koje daje te znake, mora 
odmah bezbedno da zaustavi svoje vozilo uz desnu ivicu kolovoza, a po mogućnosti 
van kolovoza. 
Vozač vozila koje se kreće neposredno iza policijskog 
vozila koje daje posebne zvučne i svetlosne znake, dužan je da postupi po 
znacima i naredbama policajca, odnosno da prati policijsko vozilo do pogodnog 
mesta i da se bezbedno zaustavi iza policijskog vozila.
27. Upotreba žutog rotacionog ili trepćućeg svetla
Član 111.
Vozilo koje se upotrebljava prilikom izvođenja radova, 
odnosno aktivnosti na putu, a naročito za gradnju, održavanje puteva, električnih, 
poštanskih i drugih uređaja i instalacija, pružanje pomoći na putu, za odnošenje 
oštećenih, neispravnih i na nedozvoljenom mestu parkiranih vozila, kao i za 
održavanje komunalnog reda, mora da ima uključeno žuto rotaciono ili trepćuće 
svetlo, dok se ti radovi, odnosno aktivnosti, obavljaju na kolovozu ili u blizini 
kolovoza. 
U saobraćaju na putu, uključeno žuto rotaciono ili trepćuće 
svetlo mora da ima: 
1) vozilo koje prelazi propisane dimenzije, odnosno vozilo 
na kome teret prekoračuje dozvoljene dimenzije i vozilo koje prati takav prevoz 
kada je to određeno u dozvoli za vanredni prevoz, 
2) traktor noću, kao i u uslovima smanjene vidljivosti,
3) radna mašina noću i u uslovima smanjene vidljivosti,
4) vozila privatnog obezbeđenja, kada vrše poslove 
pratnje i obezbeđenja transporta novca i vrednosnih pošiljaka.
Žuto trepćuće ili rotaciono svetlo može da se upotrebljava 
na vozilu kao upozorenje za prinudno zaustavljeno vozilo, saobraćajnu nezgodu, 
priredbu na putu ili drugu prepreku na putu. 
Vozač koji se susretne sa vozilom na kome su uključena žuta 
rotaciona ili trepćuća svetla, dužan je da poveća opreznost i prilagodi brzinu i 
način kretanja svog vozila. 
Upotreba žutog rotacionog ili trepćućeg svetla dozvoljena je 
samo u slučajevima predviđenim ovim zakonom.
*Službeni glasnik RS, broj 24/2018
**Službeni glasnik RS, broj 87/2018
28. Prevoz tereta na vozilu
Član 112.
U saobraćaju na putu vozilo ne sme da se optereti: 

1) tako da ukupna masa vozila prelazi najveću 
dozvoljenu masu vozila, odnosno tako da osovinsko opterećenje prelazi najveće 
dozvoljeno osovinsko opterećenje proizvođača vozila,
2) preko osovinskog opterećenja propisanog tehničkim 
normativima za vozila i najveće dozvoljene ukupne mase, 
3) tako da vozilo sa teretom premašuje najveće dozvoljene 
dimenzije za pojedine vrste vozila (dužina, širina i visina). 
Izuzetno od odredbi stava 1. tač. 2) i 3) ovog člana, 
vozilo, odnosno skup vozila, sme da učestvuje u saobraćaju na putu, uz posebnu 
dozvolu nadležnog organa. 
Teret na vozilu mora da bude smešten i obezbeđen tako da 
pri vožnji ostaje u položaju postavljenom prilikom utovara, tako da: 

1) ne ugrožava bezbednost učesnika u saobraćaju i ne nanosi 
štetu putu i objektima na putu, 
2) ne umanjuje stabilnost vozila i ne otežava upravljanje 
vozilom, kao i da ne utiče na funkcionisanje i korišćenje sklopova i delova 
vozila, 
3) ne umanjuje preglednost vozaču, 
4) ne pada i ne rasipa se sa vozila po putu, odnosno ne 
vuče se po putu, 
5) ne zaklanja svetla, registarske tablice i druge propisane 
oznake na vozilu, 
6) ne zagađuje životnu sredinu. 
Brisan je raniji stav 4. (vidi član 41. Zakona 
- 24/2018-70)
Pravno lice, preduzetnik, odnosno fizičko lice, koje naloži 
vršenje utovara ili vrši utovar dužno je da prilikom utovara robe vodi računa o 
poštovanju odredbi ovog člana. 
Ukoliko je utovar tereta izvršen u inostranstvu, za potrebe 
primaoca, odnosno naručioca prevoza koji ima prebivalište ili sedište u Srbiji, 
za poštovanje odredbi ovog člana odgovoran je i primalac tereta, odnosno 
naručilac prevoza.
*Službeni glasnik RS, broj 24/2018
Član 113.
Teret na motornom vozilu može da pređe najudaljeniju tačku 
na prednjoj strani vozila do jednog metra. 
Teret na vozilu ne sme da pređe najudaljeniju tačku na 
zadnjoj strani vozila za više od 1/6 svoje dužine, a najviše za 1,5 m, s tim da 
teret preostalim delom dužine mora biti oslonjen na tovarni prostor. Izuzetno, u 
saobraćaju na putu može da učestvuje vozilo na kome teret nije smešten na način 
propisan ovim stavom, ukoliko to odobri upravljač puta. 
Ukoliko teret na vozilu prelazi najudaljeniju tačku na 
zadnjoj strani vozila, mora biti označen. Кod teretnih i priključnih vozila, teret 
se označava propisanom tablom, kod ostalih vozila crvenom tkaninom, a u uslovima 
smanjene vidljivosti crvenim svetlom ili svetloodbojnom materijom crvene boje. 

Bliže propise o načinu smeštaja tereta, njegovog obezbeđenja 
i označavanja donosi ministar nadležan za poslove saobraćaja. 
Član 114.
Vozila koja su namenjena za izvođenje radova van puta kada u 
saobraćaju na putu imaju instalirana oruđa za izvođenje radova, koja nisu sklop 
vozila već izmenjivo sredstvo za rad, moraju biti propisano označena. 

Utovar ili istovar tereta na putu mora se obavljati tako da 
ne ometa, odnosno ne ugrožava, ostale učesnike u saobraćaju.
29. Vanredni prevoz
Član 115.
Prestao je da važi (vidi 
član 123. Zakona - 41/2018-32)
30. Prevoz lica vozilima
Član 116.
U motornom vozilu, odnosno na vozilu i priključnom vozilu u 
saobraćaju na putu, dozvoljeno je prevoziti onoliko lica koliko je označeno u 
saobraćajnoj dozvoli, na mestima koja su za to predviđena. 
Izuzetno od stava 1. ovog člana u teretnom vozilu Vojske 
Srbije, odnosno policije, mogu se prevoziti lica u prostoru za smeštaj tereta. 

Na priključnom vozilu koje vuče traktor može se prevoziti 
najviše pet lica, a u tovarnom prostoru motokultivatora mogu se prevoziti 
najviše tri lica. 
Lica iz stava 3. ovog člana koja se prevoze u tovarnom 
prostoru ne smeju stajati, sedeti na stranicama karoserije, na nestabilnom 
teretu ili teretu koji prelazi visinu tovarnog sanduka. Lica koja nisu navršila 
14 godina života smeju se prevoziti samo u pratnji punoletnog lica.
Član 117.
U zatvorenom prostoru vozila koje se ne može iznutra 
otvoriti, ne smeju se prevoziti lica. 
Izuzetno od stava 1. ovog člana u policijskim, vojnim i 
vozilima organa za izvršenje krivičnih i prekršajnih sankcija, smeju se prevoziti 
lica i to samo za službene potrebe. 
U priključnom vozilu za stanovanje (kamp prikolica) ne smeju 
se prevoziti lica.
Član 118.
Vozač bicikla stariji od 18 godina može na biciklu 
prevoziti dete do osam godina starosti, ako je na biciklu ugrađeno posebno 
sedište, prilagođeno veličini deteta i čvrsto spojeno sa biciklom. 

Dete mlađe od 12 godina ne sme se prevoziti na mopedu, 
triciklu, motociklu i četvorociklu. 
Motocikl može da ima bočno sedište za prevoz putnika.
Član 119.
Za vreme kretanja vozila ne sme se uskakati u vozilo, 
iskakati iz vozila, otvarati vrata, naginjati se van vozila, isturati delove tela 
iz vozila i voziti se na spoljnim delovima vozila ili na traktorskim prikolicama. 

Vozač ne sme upravljati na način koji omogućava iskakanje iz 
vozila, otvaranje vrata, naginjanje van vozila, vožnju na spoljnim delovima vozila 
ili na traktorskim priključcima. 
Izuzetno od stava 1. ovog člana, na spoljnim delovima vozila 
i priključnog vozila mogu se voziti lica koja obavljaju poslove svog radnog mesta 
u vezi s namenom vozila (na vozilima vatrogasne službe, komunalne službe, 
elektrodistribucije i drugih delatnosti), ako je na tim vozilima ugrađena 
platforma za stajanje i držači. 
Ukoliko se na vozilu iz stava 3. ovog člana prevoze lica, 
brzina kretanja ne sme biti veća od 30 km/h.
Član 120.
Vrata vozila nije dozvoljeno držati otvorena tokom kretanja 
vozila, niti započeti kretanje ukoliko nisu zatvorena. 
Vozač ne sme započeti kretanje vozila dok putnici bezbedno 
ne uđu, odnosno izađu iz vozila i dok vrata ne budu zatvorena.
Član 121.
Turistički voz sme da se kreće samo po trasi koju je 
odredio nadležni organ jedinice lokalne samouprave. Кada se turistički voz kreće 
van odobrene trase, mora imati posebnu dozvolu nadležnog organa za poslove 
saobraćaja. 
Turističkim vozom sme upravljati samo vozač koji ima vozačku 
dozvolu najmanje za upravljanje vozilima „BE” kategorije i posebnu dozvolu za 
upravljanje turističkim vozom koju izdaje Agencija. 
Posebna dozvola se izdaje na rok od pet godina. 

Bliže propise o obuci, načinu sprovođenja ispita i vođenju 
evidencija donosi ministar unutrašnjih poslova na predlog Agencije. 

Bliže uslove u pogledu korišćenja i tehničkih karakteristika 
turističkog voza, propisuje ministar nadležan za poslove saobraćaja. 

Agencija poslove iz stava 2. ovog člana obavlja kao poverene 
poslove. 
31. Probna vožnja
Član 122.
Za probnu vožnju pri kojoj se, radi ispitivanja proizvedenog 
ili prepravljenog motornog, odnosno priključnog vozila, mora odstupiti od 
pojedinih odredbi propisa o bezbednosti saobraćaja na putevima, potrebna je 
dozvola. 
Zahtev za izdavanje dozvole o ispunjavanju uslova za probnu 
vožnju sadrži: podatke o vozilu (vrsta, marka, tip i identifikaciona oznaka), 
svrhu probe, ime i prezime vozača koji mogu upravljati i broj njihove vozačke 
dozvole, podatke o licima koja će se za vreme vožnje nalaziti u vozilu, naziv 
puta i relaciju na kojoj se probna vožnja obavlja, vreme izvođenja i naznačenje 
odredbi iz propisa o bezbednosti saobraćaja od kojih će se odstupati za vreme 
vožnje. 
Ako bi se probnom vožnjom mogli oštetiti put ili putni 
objekti, dozvola za probnu vožnju izdaje se uz prethodno pribavljenu saglasnost 
upravljača puta za obavljanje probne vožnje. 
Dozvolom iz stava 1. ovog člana određuje se sadržaj i način 
probne vožnje, mere bezbednosti, odnosno mere osiguranja koje organizator mora 
preduzeti o svom trošku, mere koje mora preduzeti prilikom ispitivanja 
novoproizvedenih motornih i priključnih vozila, odredbe propisa o bezbednosti 
saobraćaja od kojih se odstupa tokom probne vožnje, imena lica koja obavljaju 
ispitivanje prilikom probne vožnje, kao i vreme u kom će se obavljati probna vožnja 
koje ne može biti duže od jedne godine. Dozvola se može izdati za jedno ili više 
vozila, na kojima se vrši ispitivanje. 
Probna vožnja može se obaviti samo u vreme i na način 
predviđen dozvolom za probnu vožnju. 
Dozvolu, iz stava 1. ovog člana, izdaje teritorijalno 
nadležna organizaciona jedinica Ministarstva unutrašnjih poslova, na čijem 
području vožnja počinje. Ako se probna vožnja odvija na teritoriji za koju su 
nadležne dve ili više organizacionih jedinica, dozvolu izdaje Ministarstvo 
unutrašnjih poslova. 
Brisan je raniji stav 7. (vidi član 6. Zakona - 
101/2011-270)
Troškovi državnih organa, organa jedinica lokalne 
samouprave i upravljača puta, nastali usled održavanja probne vožnje padaju na 
teret pravnog, odnosno fizičkog lica, koje obavlja probnu vožnju. 
V. SPORTSКE I DRUGE PRIREDBE NA PUTU 
Član 123.
Zabranjeno je održavanje sportskih ili drugih priredbi na 
putu. 
Izuzetno, sportska ili druga priredba na putu se može 
održati kada teritorijalno nadležna organizaciona jedinica Ministarstva 
unutrašnjih poslova izda dozvolu za njeno održavanje. 
Ukoliko se priredba održava na teritoriji za koju su 
nadležne dve ili više organizacionih jedinica, dozvolu izdaje Ministarstvo 
unutrašnjih poslova. 
Ukoliko je prilikom održavanja sportskih ili drugih priredbi 
na putu potrebno obustaviti saobraćaj ili izvršiti druge izmene u režimu 
saobraćaja, dozvola se izdaje uz prethodnu saglasnost ministarstva, odnosno 
organa jedinica lokalne samouprave, nadležnog za poslove saobraćaja.
Član 124.
Dozvola za održavanje sportskih i drugih priredbi na putu 
može se izdati organizatoru koji ima svojstvo pravnog lica sa sedištem u 
Republici Srbiji. 
Zahtev za izdavanje dozvole podnosi se najkasnije 15 dana 
pre održavanja sportske ili druge priredbe na putu. 
Zahtev za izdavanje dozvole sadrži: poslovno ime 
organizatora priredbe, ime i prezime odgovornog lica za bezbednost priredbe, put 
(relaciju i mesto) na kojem će se priredba održati, vreme održavanja, sa satnicom 
svih karakterističnih obeležja priredbe i mere koje će organizator preduzeti 
radi obezbeđenja učesnika priredbe i gledalaca, program sportske ili druge 
priredbe, kalendar i pravila takmičenja (elaborat). Uz zahtev se prilaže 
saglasnost upravljača puta za održavanje priredbe na putu, primerak 
identifikacionih oznaka lica koja obezbeđuju priredbu i oznake vozila koja prate 
učesnike priredbe. 
Ministarstvo nadležno za unutrašnje poslove dužno je da u 
roku od sedam dana od prijema izda rešenje po podnetom zahtevu. 
U dozvoli kojom se odobrava održavanje sportske ili druge 
priredbe na putu odrediće se vreme i mesto održavanja, mere koje je potrebno 
preduzeti radi bezbednog održavanja priredbe i troškovi koji proizilaze iz njenog 
održavanja. 
Organizator je dužan da sportsku ili drugu priredbu na putu 
organizuje i sprovede bezbedno, na način određen u dozvoli. 
Troškovi državnih organa, organa jedinica lokalne 
samouprave i upravljača puta, nastali usled održavanja sportske i druge priredbe, 
padaju na teret pravnog lica koje organizuje priredbu.
Član 125.
Organizator sportske ili druge priredbe na putu obavezan je 
da, o merama ograničenja ili zabrane saobraćaja, obavesti javnost putem sredstava 
javnog informisanja najkasnije 48 sati pre početka priredbe. 
Ministarstvo unutrašnjih poslova može zabraniti, odnosno 
prekinuti održavanje sportske ili druge priredbe na putu, kada utvrdi da 
organizator nije preduzeo mere određene u dozvoli ili ako to zahtevaju drugi 
razlozi bezbednosti. 
Rešenje o zabrani, odnosno prekidu priredbe donosi se u 
skraćenom postupku ili usmeno, saglasno odredbama Zakona o opštem upravnom 
postupku.
Član 126.
Odredbe propisa kojima se uređuje javno okupljanje građana i 
sprečavanje nasilja na sportskim priredbama važe i za sportske i druge priredbe na 
putu, ako ovim zakonom nije drugačije određeno.
Član 127.
Organizator ne sme početi sa održavanjem sportske ili druge 
priredbe ili aktivnosti na putu, ako nije preduzeo sve mere obezbeđenja određene 
u dozvoli. 
Organizator je dužan da prekine održavanje sportske i druge 
priredbe na putu: 
1) ako su ugroženi učesnici ili gledaoci, 
2) ako se u većoj meri naruši javni red i mir, 

3) ako se ne sprovode mere bezbednosti određene u dozvoli, 

4) ako to zahtevaju drugi razlozi bezbednosti. 

Ukoliko organizator ne može da obezbedi posebne bezbednosne 
mere u toku priredbe, organ koji je izdao dozvolu može odrediti potreban broj 
policijskih službenika radi preduzimanja tih mera. U navedenom slučaju troškove 
preduzimanja tih mera snosi organizator priredbe.
Član 128.
Takmičare na priredbi i učesnike drugih aktivnosti mogu 
pratiti samo vozila obeležena posebnom oznakom, koju određuje organizator. 

Ukoliko se priredba održava na teritoriji dve ili više 
organizacionih jedinica Ministarstva unutrašnjih poslova primerak oznake iz stava 
1. ovog člana organizator dostavlja tim organizacionim jedinicama najkasnije 48 
sati pre početka priredbe.
Član 129.
Lica koja obezbeđuju priredbu i nalaze se na putu ili delu 
puta na kojem se priredba održava, moraju nositi svetloodbojni prsluk i 
identifikacione oznake lica zaduženih za obezbeđenje priredbe. 
Ukoliko se priredba održava na teritoriji dve ili više 
organizacionih jedinica Ministarstva unutrašnjih poslova primerak oznake iz stava 
1. ovog člana organizator dostavlja tim organizacionim jedinicama najkasnije 48 
sati pre početka priredbe.
Član 130.
Po završetku sportske i druge priredbe ili aktivnosti na 
putu, organizator je dužan da odmah, a najkasnije u roku koji je određen 
dozvolom: 
1) ukloni sa puta saobraćajne znakove i druge oznake, 
uređaje, predmete i objekte koji su postavljeni radi održavanja priredbe, odnosno 
obavljanja aktivnosti, 
2) postavi na put sve saobraćajne znakove i druge oznake, 
predmete i objekte koji su bili uklonjeni zbog održavanja priredbe, odnosno 
obavljanja aktivnosti, 
3) popravi i dovede u prvobitno stanje put i objekte na putu 
ako su oštećeni pri održavanju priredbe, odnosno pri obavljanju aktivnosti. 

Ukoliko organizator ne postupi na način propisan u stavu 1. 
tač. 1), 2) i 3) ovog člana, upravljač puta će preduzeti odgovarajuće mere da se 
o trošku organizatora uklone, odnosno postave saobraćajni znakovi i druge 
oznake, predmeti i objekti na putu. 
Troškove uklanjanja i postavljanja saobraćajnih znakova, 
predmeta i objekata na putu, kao i troškove popravke oštećenja puta i objekata na 
putu koji su nastali održavanjem priredbe, odnosno obavljanjem aktivnosti na putu, 
snosi organizator. 
VI. POSEBNI USLOVI SAOBRAĆAJA 
Član 131.
Ministar nadležan za poslove saobraćaja će bliže propisati 
način, vreme posedovanja i korišćenja zimske opreme na vozilu u saobraćaju na 
putevima. 
Vozač je dužan da u saobraćaju na putu zimsku opremu 
poseduje i koristi na propisan način. 
Ministar nadležan za poslove uređenja, održavanja i opremanja 
javnog skijališta i pružanje usluga na skijalištu će bliže propisati uslove koje 
moraju da ispunjavaju motorne sanke i vozači motornih sanki, kao i način njihove 
upotrebe na skijalištu, uz saglasnost ministra unutrašnjih poslova.
VII. SAOBRAĆAJNA SIGNALIZACIJA 
1. Opšte odredbe
Član 132.
Javni putevi moraju da se obeleže propisanom saobraćajnom 
signalizacijom, kojom se učesnici u saobraćaju upozoravaju na opasnost koja im 
preti na putu, odnosno delu puta, stavljaju do znanja ograničenja, zabrane i 
obaveze kojih se učesnici u saobraćaju moraju pridržavati i daju potrebna 
obaveštenja za bezbedno i nesmetano odvijanje saobraćaja. 
Saobraćajnom signalizacijom moraju da se obeleže i 
opasnosti privremenog karaktera, naročito one koje nastanu usled iznenadnog 
oštećenja ili onesposobljavanja puta, kao i privremena ograničenja i privremene 
zabrane u saobraćaju, a ti znakovi se moraju ukloniti čim prestanu razlozi zbog 
kojih su postavljeni. 
Učesnici u saobraćaju dužni su da se pridržavaju 
ograničenja, zabrana i obaveza izraženih saobraćajnom signalizacijom i da postupe 
u skladu sa njihovim značenjem. 
Učesnici u saobraćaju su dužni da na mestima, odnosno 
deonicama puta koje su označene znakovima opasnosti, svoje kretanje prilagode 
opasnostima na koje ih ti znakovi upozoravaju. 
Ministar nadležan za poslove saobraćaja donosi bliže 
propise o saobraćajnoj signalizaciji.
Član 133.
Saobraćajnu signalizaciju čine saobraćajni znakovi, oznake 
na kolovozu i trotoaru, uređaji za davanje svetlosnih saobraćajnih znakova (u 
daljem tekstu: semafori), svetlosne i druge oznake na putu. 
Saobraćajna signalizacija se postavlja i održava tako da 
učesnici u saobraćaju mogu na vreme i lako da ih uoče danju i noću i da 
blagovremeno postupe u skladu sa njihovim značenjem. 
Saobraćajna signalizacija mora se ukloniti, dopuniti ili 
zameniti, ako njeno značenje ne odgovara izmenjenim uslovima saobraćaja na putu ili 
zahtevima bezbednosti saobraćaja. 
Sadržaj, oblik, boja i veličina saobraćajne signalizacije 
mora da bude ista u svim vremenskim uslovima, pri dnevnom svetlu i pri 
osvetljavanju farovima. 
Saobraćajna signalizacija mora da bude osvetljena ili 
izrađena od svetloodbojnih materijala.
Član 134.
Na saobraćajnu signalizaciju i na njenom nosaču, zabranjeno 
je postavljanje bilo čega što nije u vezi sa značenjem same signalizacije. 

Zabranjeno je neovlašćeno postavljanje, uklanjanje, oštećivanje i 
izmena značenja saobraćajne signalizacije kao i opreme puta. 
Ne smeju da se postavljaju table, znakovi, svetla, stubovi 
ili drugi slični predmeti kojima se zaklanja ili umanjuje uočljivost postavljene 
saobraćajne signalizacije. 
Zabranjeno je postavljati predmete koji svojim oblikom, 
bojom, izgledom ili mestom postavljanja podražavaju ili liče na saobraćajnu 
signalizaciju, ili zaslepljuju učesnike u saobraćaju ili odvraćaju njihovu pažnju u 
meri koja može biti opasna za bezbednost saobraćaja.
Izuzetno, uz saglasnost upravljača puta, na nosač 
saobraćajne signalizacije može se postaviti sredstvo za snimanje saobraćaja, pod 
uslovom da ne zaklanja ili umanjuje uočljivost postojeće saobraćajne signalizacije.
*Službeni glasnik RS, broj 24/2018
2. Saobraćajni znakovi
Član 135.
Saobraćajni znakovi su znakovi opasnosti, znakovi izričitih 
naredbi, znakovi obaveštenja. Uz saobraćajni znak može biti postavljena dopunska 
tabla koja je sastavni deo saobraćajnog znaka i koja bliže određuje njegovo 
značenje. 
Znakovi opasnosti služe da se učesnici u saobraćaju upozore 
na opasnost koja im preti na određenom mestu, odnosno delu puta i da se obaveste 
o prirodi te opasnosti. 
Znakovi izričitih naredbi učesnicima u saobraćaju na putu 
stavljaju do znanja zabrane, ograničenja i obaveze kojih se moraju pridržavati. 

Znakovi obaveštenja služe da pruže učesnicima u saobraćaju 
potrebna obaveštenja o putu kojim se kreću i druga obaveštenja koja im mogu biti 
korisna. 
Ukoliko bezbednost saobraćaja ili saobraćajno – tehnički 
uslovi to zahtevaju učesnicima u saobraćaju određeni saobraćajni znakovi, 
odnosno poruke mogu biti preneti putem znakova koji u celini ili delimično mogu 
da menjaju sadržaj. 
Na znakovima sa izmenljivim sadržajem poruka, odnosno 
saobraćajni znak mogu biti stalno aktivirane ili se aktiviraju prema potrebi i 
uslovima saobraćaja na putu. 
Upravljač puta, koji je ovlašćen za upravljanje saobraćajem, 
obavlja promenu sadržaja na znaku.
3. Semafori
Član 136.
Za regulisanje saobraćaja i označavanje radova i prepreka na 
putu, upotrebljavaju se i semafori koji emituju svetlosne saobraćajne znakove. 

Svetlosni saobraćajni znakovi su svetla crvene, žute, 
zelene, odnosno bele boje. 
Svetlo koje daju uređaji iz st. 1. i 2. ovog člana može 
biti postojano (neprekidno) ili trepćuće (prekidajuće). 
Brzina kretanja vozila može se regulisati semaforom za 
regulisanje kretanja vozilom određenom brzinom.
Član 137.
Semaforima sa trobojnim svetlima reguliše se kretanje 
vozila.

Izuzetno od stava 1. ovog člana, na prelazu puta preko 
železničke pruge saobraćaj vozila se reguliše samo svetlima crvene boje, a na 
mestima gde se reguliše pristup vozila, dvobojnim svetlima crvene i zelene boje. 

Кretanje tramvaja i vozila javnog prevoza putnika po putu 
može biti regulisano i svetlosnim saobraćajnim znakovima bele boje. 

Кretanje pešaka preko kolovoza se reguliše dvobojnim 
svetlima crvene i zelene boje.
Član 138.
Na semaforima sa trobojnim svetlima svetla su u obliku 
kruga, odnosno sa simbolom jedne ili više strelica. 
Semafori sa trobojnim svetlima u obliku kruga služe za 
regulisanje kretanja vozila na putu, odnosno raskrsnici. 
Semafori sa trobojnim svetlima sa simbolom jedne, odnosno 
dve strelice (direkcioni svetlosni saobraćajni znak) služe za regulisanje kretanja 
vozila po smerovima na raskrsnici. 
Na semaforima sa trobojnim svetlima sa simbolom jedne ili 
više strelica crveno i žuto svetlo su u obliku kruga sa simbolima crne boje u 
obliku jedne ili više strelica, dok je zeleno svetlo u obliku jedne ili više 
strelica u krugu crne boje.
Član 139.
Na semaforima sa trobojnim svetlima, svetla se postavljaju 
po vertikalnoj osi, jedno ispod drugog, i to: crveno gore, žuto u sredini, a 
zeleno dole. Ako je semafor postavljen iznad saobraćajne trake, svetla mogu biti 
postavljena po horizontalnoj osi, jedno pored drugog, i to: crveno levo, žuto u 
sredini, a zeleno desno. 
Član 140.
Za regulisanje kretanja bicikala i mopeda na biciklističkim 
trakama ili stazama, mogu se upotrebljavati semafori sa trobojnim svetlima. 

Svetla na semaforu iz stava 1. ovog člana su crvene, žute i 
zelene boje, na kojima se svetla postavljaju po vertikalnoj osi, jedno ispod 
drugog, i to: crveno gore, žuto u sredini, a zeleno dole. Crveno i žuto svetlo 
su u obliku kruga sa simbolom bicikla crne boje dok je zeleno svetlo sa simbolom 
bicikla smešteno u krugu crne boje. 
Na prelasku biciklističke staze za kretanje vozila iz stava 
1. ovog člana preko kolovoza, mogu se koristiti uređaji za regulisanje kretanja 
pešaka, ako se staza nalazi uz obeleženi pešački prelaz.
Član 141.
Na semaforima sa trobojnim svetlima: 
1) crveno i zeleno svetlo ne sme da bude uključeno 
istovremeno,

2) žuto svetlo može da bude uključeno kao postojano 
samostalno svetlo u intervalu od prestanka zelenog do pojave crvenog svetla ili 
istovremeno sa crvenim svetlom pre uključenja zelenog svetla, ili kao samostalno 
trepćuće svetlo, 
3) zeleno svetlo može biti trepćuće. 
Član 142.
Svetlosni saobraćajni znakovi iz člana 137. stav 1. i čl. 
138. i 140. ovog zakona imaju sledeće značenje: 
1) crveno svetlo – zabranjen prolaz, 
2) žuto svetlo – zabranjen prolaz, osim u slučaju kada se 
vozilo ne može bezbedno zaustaviti ispred navedenog znaka, 
3) zeleno svetlo – dozvoljen prolaz, 
4) istovremeno uključeno žuto i crveno svetlo – zabranjen 
prolaz i nagoveštaj da će se uključiti zeleno svetlo, 
5) trepćuće žuto svetlo – obaveza za sve učesnike u 
saobraćaju da se kreću uz povećanu opreznost, 
6) trepćuće zeleno svetlo – dozvoljen prolaz i nagoveštaj 
skorog prestanka dozvoljenog prolaza uključenjem žutog, a zatim crvenog svetla. 

Vozač ne sme proći svetlosni saobraćajni znak iz stava 1. 
ovog člana kada mu je tim znakom zabranjen prolaz. 
Član 143.
Semafor sa trobojnim svetlima može da ima dodatni svetlosni 
saobraćajni znak u obliku zelene strelice (uslovni znak). 
Znak iz stava 1. ovog člana označava da vozač može vozilom 
da prođe svetlosni znak samo u pravcu označenim strelicom i za vreme dok je 
upaljeno crveno ili žuto svetlo pri čemu mora da propusti sva vozila koja se 
kreću po putu na koji ulazi kao i da propusti pešake koji prelaze preko 
kolovoza.
Član 144.
Za regulisanje pristupa vozila upotrebljavaju se semafori sa 
dvobojnim svetlima. Svetla moraju biti postavljena po vertikalnoj osi, jedno 
ispod drugog, i to: crveno svetlo gore, a zeleno svetlo dole, odnosno po 
horizontalnoj osi, jedno pored drugog: crveno svetlo levo, a zeleno svetlo 
desno. 
Svetla iz stava 1. ovog člana imaju značenje: crveno svetlo 
– zabranjen pristup, a zeleno svetlo – dozvoljen pristup. Ta svetla ne smeju da 
budu uključena istovremeno. 
Vozač ne sme proći svetlosni saobraćajni znak iz stava 1. 
ovog člana kada mu je tim znakom zabranjen prolaz.
Član 145.
Za regulisanje kretanja vozila po saobraćajnim trakama na 
kolovozu sa više od dve saobraćajne trake mogu se koristiti svetlosni 
saobraćajni znakovi crvene, zelene i žute boje. 
Crveno svetlo u obliku ukrštenih linija ima značenje zabrane 
kretanja vozila duž saobraćajne trake iznad koje se ovaj znak nalazi. 

Zeleno svetlo u obliku strelice nadole ima značenje 
slobodnog prolaza duž saobraćajne trake iznad koje se ovaj znak nalazi. 

Žuta trepćuća strelica usmerena koso nadole ima značenje 
obavezne promene saobraćajne trake iznad, odnosno u kojoj se ovaj znak nalazi i 
obavezuje vozača da se kreće saobraćajnom trakom na koju upućuje strelica. 

Vozač ne sme da se kreće saobraćajnom trakom kojom mu je 
svetlosnim saobraćajnim znakom iz ovog člana zabranjeno kretanje, odnosno mora da 
promeni saobraćajnu traku kojom se kreće kada je to određeno na način iz stava 
4. ovog člana.
Član 146.
Za regulisanje kretanja pešaka upotrebljavaju se semafori sa 
svetlima crvene i zelene boje. Svetla moraju biti postavljena po vertikalnoj osi, 
jedno ispod drugog, i to: crveno svetlo gore, a zeleno svetlo dole, odnosno po 
horizontalnoj osi, jedno pored drugog: crveno svetlo levo, a zeleno svetlo 
desno. 
Svetlosni saobraćajni znakovi iz stava 1. ovog člana imaju 
sledeće značenje: 
1) crveno svetlo – zabranjen prolaz, 
2) zeleno svetlo – dozvoljen prolaz, 
3) trepćuće zeleno svetlo – dozvoljen prolaz i nagoveštaj da 
će se uskoro uključiti crveno svetlo. 
Na semaforu iz stava 1. ovoga člana mogu se dodati zvučni 
uređaji koji pešacima daju obaveštenje o tome da je upaljeno zeleno svetlo 
semafora, odnosno da im je dozvoljen prolaz. 
Svetla iz stava 1. ovog člana sastoje se od svetleće 
površine crvene ili zelene boje na kojoj se nalazi tamna silueta pešaka ili od 
tamne površine na kojoj se nalazi svetleća silueta pešaka crvene ili zelene 
boje. 
Svetla iz stava 1. ovog člana ne smeju da budu uključena 
istovremeno. 
Pešak, odnosno vozač bicikla iz člana 140. stav 3. ovog 
zakona, ne sme preći niti započeti prelazak kolovoza kada mu je svetlosnim 
saobraćajnim znakom, kojim se reguliše kretanje pešaka, prelazak zabranjen.
Član 147.
Za regulisanje kretanja tramvaja upotrebljavaju se posebni 
uređaji za davanje svetala bele boje. 
Svetla bele boje mogu biti u obliku položene, uspravne ili 
kose crte na tamnoj podlozi. 
Položena crta znači zabranu saobraćaja tramvaja, a uspravna 
ili kosa slobodan prolaz u odgovarajućem smeru. 
Кada se vozila javnog prevoza putnika kreću saobraćajnom 
trakom kojom se kreću i tramvaji svetlosni saobraćajni znakovi iz stava 1. ovog 
člana odnose se na ta vozila. 
Vozači vozila koja se kreću saobraćajnom trakom na kojoj je 
saobraćaj regulisan svetlosnim saobraćajnim znakovima iz ovog člana ne smeju 
proći svetlosni saobraćajni znak iz ovog člana kada im je tim znakom zabranjen 
prolaz.
Član 148.
Za regulisanje kretanja vozila određenom brzinom koriste se 
semafori koji daju brojčane oznake brzine koja se preporučuje da bi vozilo na 
narednom semaforu imalo slobodan prolaz. 
Brojčana oznaka svetlosnih znakova iz stava 1. ovog člana 
je bele boje na tamnoj podlozi. 
Semafori za regulisanje kretanja vozila određenom brzinom 
mogu biti sa više svetala.
Član 149.
Svetlosni saobraćajni znakovi kojima se najavljuje 
približavanje voza prelazu puta preko železničke pruge u istom nivou daju se 
naizmeničnim paljenjem dva crvena trepćuća svetla u obliku kruga. 
Na semaforu iz stava 1. ovog člana mogu se dodati zvučni 
uređaji kojima se učesnici u saobraćaju obaveštavaju o tome da je dat svetlosni 
saobraćajni znak kojim se najavljuje približavanje voza. 
Svetlosni saobraćajni znak iz stava 1. ovog člana označava 
obavezu učesnika u saobraćaju da se zaustave. 
Član 150.
Svetlosni saobraćajni znakovi za označavanje radova i 
prepreka na putu su trepćuća svetla u obliku kruga narandžaste boje i označavaju 
mesto na putu ili deo puta na kome se izvode radovi ili su nastale prepreke na 
putu. 
4. Svetlosne oznake na putu
Član 151.
Pružanje puta može da se obeleži svetlosnim oznakama na putu 
(svetlima, refleksnim staklima ili reflektujućim materijama) i to desna strana 
kolovoza oznakama crvene boje, a leva strana oznakama bele boje. 
Oznakama iz stava 1. ovog člana moraju biti obeležene ivice 
kolovoza na delu puta kroz tunel. 
Ako pešačka ostrva, ostrva za usmeravanje saobraćaja i drugi 
objekti na kolovozu nisu noću dovoljno vidljivi, moraju se obeležiti svetlima, 
tehničkim sredstvima za poboljšanje uočljivosti (markeri, prizme, i sl.), odnosno 
svetlosnim oznakama žute boje.
5. Oznake na kolovozu i trotoaru
Član 152.
Oznakama na kolovozu učesnicima u saobraćaju stavljaju se do 
znanja ograničenja, zabrane i obaveze i daju obaveštenja, odnosno vrši se 
usmeravanje kretanja učesnika u saobraćaju. 
Oznake na kolovozu mogu biti izvedene samostalno ili uz 
druge saobraćajne znakove, pri čemu njihovo značenje mora biti međusobno 
usaglašeno. 
Oznake na kolovozu čine linije, strelice, natpisi i druge 
oznake. 
Oznake na kolovozu mogu imati i reflektujuća svojstva. 

Na javnom putu van naselja, sa savremenim kolovozom za 
saobraćaj u oba smera na kome postoje samo dve saobraćajne trake, te trake 
moraju da budu odvojene odgovarajućom razdelnom linijom na kolovozu, a na 
državnom putu prvog reda obeležene i ivičnim linijama. 
Oznakama na trotoaru učesnicima u saobraćaju stavljaju se do 
znanja ograničenja, zabrane i obaveze, kao i obaveštenja. Oznake mogu biti izvedene 
samostalno ili uz drugu saobraćajnu signalizaciju pri čemu njihovo značenje mora 
biti međusobno usaglašeno.
6. Obeležavanje prelaza puta preko železničke pruge
Član 153.
Prelaz puta preko železničke pruge mora biti obeležen 
propisanom saobraćajnom signalizacijom. 
Na prelazu puta sa savremenim kolovoznim zastorom (asfalt, 
beton, kocka i sl.) preko železničke pruge moraju se postaviti semafori kojima 
se najavljuje približavanje voza. 
Na prelazu puta preko železničke pruge postavljaju se 
branici ili polubranici kojima se zabranjuje i sprečava prelazak vozila preko 
železničke pruge, kojima mogu biti pridodati uređaji za davanje zvučnih znakova 
koji upozoravaju na spuštanje branika, odnosno polubranika. 
Кada su na prelazu puta preko železničke pruge postavljeni 
branici ili polubranici, a uređaj za njihovu upotrebu nije ispravan ili se ne 
koristi, ti branici moraju biti uklonjeni ili na odgovarajući način prekriveni. 
Ukoliko se radi o delu puta koji nema savremeni kolovozni zastor na tom mestu 
mora se postaviti svetlosni saobraćajni znak koji najavljuje približavanje voza. 

Bliže propise u pogledu vrste, izgleda, tehničkih 
karakteristika i načina postavljanja i mestima na kojima se moraju postaviti 
branici ili polubranici, uređaja za davanje svetlosnih, zvučnih znakova i načinu 
njihove upotrebe, donosi ministar nadležan za poslove saobraćaja.
7. Obeležavanje prepreka na putu i mesta na kome se izvode 
radovi na putu
Član 154.
Deo puta na kome su nastale prepreke, odnosno oštećenja, 
koje se ne mogu odmah ukloniti, odnosno otkloniti ili na kome se izvode radovi, 
mora biti obeležen propisanom saobraćajnom signalizacijom, a učesnici u 
saobraćaju obezbeđeni postavljanjem branika. 
Za postavljanje privremene saobraćajne signalizacije iz stava 
1. ovog člana mora se izraditi saobraćajni projekat, osim u slučajevima izvođenja 
hitnih radova koji ne traju duže od 24 sata. Saglasnost na saobraćajni projekat 
daje ministarstvo, odnosno nadležni organ jedinice lokalne samouprave.

Bliže propise o privremenoj saobraćajnoj signalizaciji, 
načinu izvođenja radova na putu, izgledu, tehničkim karakteristikama, načinu 
postavljanja i upotrebe branika i drugih sredstava za obezbeđenje mesta na kome se 
izvode radovi donosi ministar nadležan za poslove saobraćaja. 
Upravljač puta dužan je da obezbedi postavljanje privremene 
saobraćajne signalizacije na delu puta na kome su nastala oštećenja ili prepreke 
koje se ne mogu odmah otkloniti i da obezbedi učesnike u saobraćaju. 

Izvođač radova dužan je da pre početka radova postavi 
privremenu saobraćajnu signalizaciju i obezbedi mesto na kome se izvode radovi i 
da istu održava u propisanom stanju tokom izvođenja radova, a nakon završetka 
radova da istu ukloni.
Član 155.
Prilikom izvođenja radova na putu ili obavljanja drugih 
poslova na putu, na delu koji nije zatvoren za saobraćaj, lica koja izvode 
radove i nalaze se na putu, moraju na sebi imati svetloodbojni prsluk. 

Učesnik u saobraćaju ne sme da ometa radnika koji obavlja 
radove na putu ili pored puta, i dužan je da ukloni svoje vozilo na zahtev 
izvođača radova. Zahtev izvođača radova može biti dat i kao javni poziv. 

VIII. PUTEVI 
Član 156.
Prestao je da važi (vidi 
član 123. Zakona - 41/2018-32)
IX. TEHNIČКO REGULISANJE SAOBRAĆAJA
1. Opšte odredbe
Član 157.
Tehničko regulisanje saobraćaja na državnim putevima obavlja 
ministarstvo nadležno za poslove saobraćaja, a na opštinskim putevima i ulicama 
u naseljima organ jedinice lokalne samouprave nadležan za poslove saobraćaja. 

Na delu puta gde dolaze u dodir državni i opštinski putevi, 
odnosno ulice u naselju, organ jedinice lokalne samouprave je dužan da, prilikom 
tehničkog regulisanja saobraćaja iz svoje nadležnosti, odluku uskladi sa načinom 
tehničkog regulisanja saobraćaja na državnom putu.
Član 158.
Pod tehničkim regulisanjem saobraćaja podrazumevaju se sve 
mere i akcije kojima se utvrđuje režim saobraćaja u redovnim uslovima i u 
uslovima radova na putu, a naročito: usmeravanje i vođenje saobraćaja, upravljanje 
brzinama u funkciji gustine saobraćajnog toka, ograničenje brzine u funkciji 
stanja kolovoza i vremenskih uslova, određivanje jednosmernih puteva i ulica, 
utvrđivanje puteva i ulica u kojima se zabranjuje saobraćaj ili saobraćaj određene 
vrste vozila, ograničenje brzine kretanja za sve ili pojedine kategorije vozila, 
određivanje prostora za parkiranje i zaustavljanje vozila, snabdevanje, usmeravanje i 
preusmeravanje korisnika, određivanje bezbednog i efikasnog načina regulisanja 
saobraćaja na raskrsnicama, lokacija autobuskih stajališta, dozvoljena osovinska 
opterećenja, radi zaštite životne sredine i slično. 
Saobraćajno-tehničkim merama u naselju uređuje se režim 
saobraćaja u redovnim uslovima i u toku radova na putu, a naročito: usmeravanje 
tranzitnog, teretnog, biciklističkog, pešačkog saobraćaja, utvrđivanje puteva i 
ulica namenjenih javnom prevozu putnika, način korišćenja saobraćajnih traka za 
vozila javnog prevoza putnika, ograničenje brzine za sve ili pojedine kategorije 
vozila, određivanje jednosmernih ulica, pešačkih zona, zona usporenog saobraćaja, 
Zona „30”, zona škole, zona zaštite životne sredine, određivanje bezbednog i 
efikasnog načina regulisanja saobraćaja na raskrsnicama, određivanje prostora za 
parkiranje i zaustavljanje vozila, snabdevanje, usmeravanje i preusmeravanje korisnika 
i slično. 
Za sprovođenje utvrđenog režima saobraćaja mora se izraditi 
saobraćajni projekat i na putu postaviti saobraćajna signalizacija prema 
projektu. Nadležni organ iz člana 157. stav 1. ovog zakona daje saglasnost da je 
projekat izrađen u skladu sa utvrđenim režimom saobraćaja.
Član 159.
Upravljač puta je obavezan da saobraćajni znak koji označava 
naselje, postavi na putu u neposrednoj blizini mesta gde postoje izgrađeni 
redovi, odnosno grupe stambenih ili poslovnih objekata, na mestu gde je 
očekivano veće prisustvo pešaka koji ostvaruju potrebe u tom naselju. 

Upravljač puta je obavezan da saobraćajni znak koji označava 
prestanak naselja postavi na putu u neposrednoj blizini mesta gde prestaje deo 
puta na kome su ispunjeni uslovi iz stava 1. ovog člana. 
Кolski ulaz u zgradu, dvorište ili garažu, mora biti 
obeležen propisanom saobraćajnom signalizacijom kojima se označava zabrana 
zaustavljanja i parkiranja na kolovozu, odnosno trotoaru.
2. Pešačka zona
Član 160.
Pešačka zona je deo puta, ulice ili deo naselja 
koji je prvenstveno namenjen saobraćaju pešaka.
Pešačka zona mora biti obeležena propisanom saobraćajnom 
signalizacijom. 
U pešačkoj zoni, u određenom vremenskom periodu, nadležni 
organ opštine ili grada, može dozvoliti kretanje određenih vozila brzinom kretanja 
pešaka, tako da ne ugrožavaju pešake. 
*Službeni glasnik RS, broj 24/2018
3. Zona usporenog saobraćaja
Član 161.
Zona usporenog saobraćaja vozila je deo puta, ulice ili deo 
naselja u kome kolovoz koriste pešaci i vozila. 
Vozač je obavezan da se u zoni usporenog saobraćaja kreće 
tako da ne ometa kretanje pešaka i biciklista, brzinom kretanja pešaka, a najviše 
10 km/h. 
Zona usporenog saobraćaja mora biti obeležena propisanom 
saobraćajnom signalizacijom.
4. Zona „30”
Član 162.
Zona „30” je deo puta, ulice ili naselja u kojoj je brzina 
kretanja vozila ograničena do 30 km/h. 
Zona „30” mora biti obeležena propisanom saobraćajnom 
signalizacijom. 
5. Zona škole
Član 163.
Zona škole je deo puta ili ulice koja se nalazi u 
neposrednoj blizini škole, i kao takva obeležena je odgovarajućom saobraćajnom 
signalizacijom. 
Brzina kretanja vozila u zoni škole u naselju je ograničena 
do 30 km/h, a van naselja do 50 km/h, u vremenu od 7,00 do 21,00 sat, osim ako 
saobraćajnim znakom vreme zabrane nije drugačije određeno. 
U zoni škole nadležni organ za saobraćaj naložiće upravljaču puta
preduzimanje odgovarajućih mera za zaštitu bezbednosti dece. 

Upravljač puta dužan je da preduzme naložene mere 
za zaštitu bezbednosti dece.

Bliže propise vezane za utvrđivanje zone škole donosi ministar nadležan za 
poslove saobraćaja uz saglasnost ministra prosvete.
*Službeni glasnik RS, broj 24/2018
6. Zaštita životne sredine
Član 164.
Učesnici u saobraćaju ne smeju da preduzimaju radnje koje 
mogu izazvati ili izazivaju ugrožavanje životne sredine. 
Vozilo u saobraćaju ne sme da prouzrokuje prekomernu buku. 

Vozač motornog vozila je dužan da isključi motor: 

1) na zahtev policajca ili drugog službenog lica, 

2) kada je to određeno saobraćajnom signalizacijom, 

3) kada je vozilo zaustavljeno u tunelu duže od jednog 
minuta, 
4) kada vozilo stoji duže od tri minuta. 
Učesnici u saobraćaju ne smeju, na putu ili pored njega, da 
ispuštaju, odnosno odlažu materije, otpad kojim se ugrožava život i zdravlje 
ljudi, životinja, biljaka ili zagađuje životna sredina. 
Ministarstvo ili nadležni organ opštine, odnosno grada za 
poslove saobraćaja može, na predlog ministarstva ili nadležnog organa opštine, 
odnosno grada za zaštitu životne sredine, ograničiti ili zabraniti saobraćaj 
određenih ili svih vrsta motornih vozila na određenoj deonici puta, u vreme kada 
je zagađenje vazduha prekoračilo propisane normative.
7. Tehnička sredstva za usporavanje saobraćaja
Član 165.
Tehničkim sredstvima za usporavanje saobraćaja učesnicima u 
saobraćaju se fizički ograničava brzina kretanja vozila, odnosno dodatno se 
upozoravaju da brzina kojom se kreću nije bezbedna. 
Tehnička sredstva za usporavanje saobraćaja su fizičke 
prepreke, vibracione i šušteće trake. 
Tehnička sredstva za usporavanje saobraćaja moraju biti 
obeležena propisanom saobraćajnom signalizacijom. 
Fizičke prepreke za usporavanje saobraćaja dozvoljeno je 
postavljati samo na opštinskim putevima i ulicama u naselju. Izuzetno, fizičke prepreke za 
usporavanje saobraćaja mogu se postavljati na državnim putevima u zonama škola, 
vrtića i drugih objekata pored kojih je radi bezbednosti svih učesnika u 
saobraćaju dodatno ograničena dozvoljena brzina u naselju. 
Tehnička sredstva za usporavanje saobraćaja postavljaju se 
prema projektu na koji saglasnost daje ministarstvo nadležno za poslove 
saobraćaja, odnosno organ lokalne samouprave nadležan za poslove saobraćaja. 

Ministar nadležan za poslove saobraćaja donosi bliže 
propise o vrsti, izgledu, tehničkim karakteristikama i načinu postavljanja 
tehničkih sredstava za usporavanje saobraćaja na putu i 
odgovarajućim merama za zaštitu bezbednosti dece.
*Službeni glasnik RS, broj 24/2018
8. Znaci i naredbe koje daju ovlašćena lica
Član 166.
Učesnici u saobraćaju moraju postupati po znacima i 
naredbama koje daje policijski službenik ili zakonom ovlašćeno drugo lice za 
neposredno regulisanje ili kontrolu saobraćaja. 
Znaci se daju rukama, odnosno položajem tela ovlašćenog 
lica, uređajima za davanje svetlosnih i zvučnih znakova, tablicom ili zastavicom 
za regulisanje saobraćaja, a naredbe usmeno. 
Znaci i naredbe mogu se davati i iz vozila. 
Na delu puta na kome se izvode radovi i gde je nastala 
prepreka koja se ne može odmah ukloniti, regulisanje saobraćaja mogu da obavljaju 
najmanje dva, za to određena radnika izvođača radova, odnosno upravljača puta. 

Regulisanje saobraćaja u slučaju iz stava 4. ovog člana vrši 
se zastavicama crvene i zelene boje, koje imaju sledeće značenje: 
1) podignuta zelena zastavica – slobodan prolaz za vozila 
iz smera gde je ta zastavica podignuta, 
2) podignuta crvena zastavica – zabranjen prolaz za vozila 
iz smera gde je ta zastavica podignuta. 
Izvođač radova, odnosno upravljač puta i radnici određeni da 
regulišu saobraćaj odgovorni su da se regulisanje saobraćaja iz stava 4. ovog 
člana obavlja na propisan način. 
Znaci i naredbe se daju na propisan način i moraju biti 
jasni, nedvosmisleni, uočljivi, odnosno čujni i imaju prvenstvo u odnosu na 
saobraćajnu signalizaciju i propisana pravila saobraćaja. 
Bliže propise o izgledu, načinu davanja znakova koje daju 
određena lica iz stava 4. ovog člana propisuje ministar nadležan za poslove 
saobraćaja. 
Znake i naredbe koje daje policijski službenik, njihovo 
značenje i način davanja bliže propisuje ministar unutrašnjih poslova. 

X. DUŽNOSTI UČESNIКA U SAOBRAĆAJU U SLUČAJU SAOBRAĆAJNE 
NEZGODE 
Član 167.
Lice koje se zatekne ili naiđe na mesto saobraćajne nezgode 
u kojoj ima povređenih lica dužno je da odmah obavesti policiju i/ili službu 
hitne medicinske pomoći i da u skladu sa svojim znanjima, sposobnostima i 
mogućnostima, pruži pomoć licima povređenim u saobraćajnoj nezgodi i po potrebi 
ih preveze do najbliže zdravstvene ustanove i da preduzme sve što je u njegovoj 
moći da spreči uvećavanje postojećih, odnosno nastajanje novih posledica.
Član 168.
Vozač, odnosno drugi učesnik saobraćajne nezgode u kojoj je 
neko lice zadobilo telesne povrede, odnosno poginulo, ili je nastala velika 
materijalna šteta dužan je da: 
1) zaustavi vozilo, isključi motor, uključi sve pokazivače 
pravca, postavi sigurnosni trougao na bezbednom rastojanju, obavesti policiju 
i/ili službu hitne pomoći i preduzme druge raspoložive mere kako bi upozorio 
ostale učesnike u saobraćaju o postojanju nezgode, 
2) upozori sva lica da se sklone sa kolovoza da ne bi bila 
povređena i da ne bi uništavala tragove nezgode, 
3) obavesti policiju i ostane na mestu nezgode do dolaska 
policije i završetka uviđaja, 
4) ukaže pomoć povređenima, odnosno prvu pomoć ili 
medicinsku pomoć u skladu sa svojim znanjima, sposobnostima i mogućnostima, 

5) da preduzme sve mere zaštite koje su u njegovoj moći da 
se spreči nastajanje novih i uvećavanje postojećih posledica i povreda, 

6) da obezbedi tragove i predmete nezgode, pod uslovom da 
time ne ugrožava bezbednost saobraćaja. 
Ukoliko na mestu saobraćajne nezgode iz stava 1. ovog člana 
nije prisutan vlasnik, odnosno vozač drugog vozila koje je učestvovalo u 
saobraćajnoj nezgodi, prisutni vozač učesnik u saobraćajnoj nezgodi dužan je da 
odsutnom licu, odnosno vlasniku drugog vozila dostavi svoje ime i prezime i 
adresu stana. 
Izuzetno, lice iz stava 1. ovog člana može se udaljiti sa 
mesta nezgode ako mu je neophodna hitna medicinska pomoć ili radi prevoženja 
povređenog do najbliže zdravstvene ustanove. 
U slučaju iz stava 3. ovog člana lice je dužno da se vrati 
na mesto nezgode čim bude u mogućnosti. 
Član 169.
Policija je dužna da odmah po saznanju za nezgodu sa 
povređenim ili poginulim licima obavesti službu hitne medicinske pomoći i izađe 
na mesto nezgode. 
Zdravstvena ustanova koja je obaveštena o saobraćajnoj 
nezgodi iz bilo kog izvora ili je primila na lečenje lice povređeno u 
saobraćajnoj nezgodi dužna je da o tome odmah obavesti nadležni organ unutrašnjih 
poslova. 
Ukoliko lice povređeno u saobraćajnoj nezgodi premine od 
zadobijenih povreda ili ako postoji opravdana sumnja da je kod vozača usled 
povrede došlo do smanjenja psihičke ili fizičke sposobnosti za upravljanje motornim 
vozilom ili tramvajem, zdravstvena ustanova dužna je da o tome, bez odlaganja, 
obavesti nadležni organ unutrašnjih poslova.
Član 170.
Lice ovlašćeno zakonom dužno je da izađe na mesto 
saobraćajne nezgode sa povređenim, odnosno poginulim licima ili kada je 
nastupila velika materijalna šteta. 
Lice iz stava 1. ovog člana dužno je da povodom nezgode iz 
stava 1. ovog člana sačini uviđajnu dokumentaciju (zapisnik o uviđaju, skica 
lica mesta, situacioni plan, foto-dokumentacija i ostali prilozi).
Član 171.
Policijski službenik dužan je da izađe na mesto saobraćajne 
nezgode u kojoj je nastala manja materijalna šteta, ako to zahteva jedan od 
učesnika saobraćajne nezgode ili lice koje je pretrpelo materijalnu štetu u toj 
nezgodi i izvrši uviđaj. 
Ukoliko bar jedan od učesnika saobraćajne nezgode ili lice 
koje je pretrpelo materijalnu štetu u toj nezgodi iz stava 1. ovog člana, 
neposredno nakon saobraćajne nezgode zahteva vršenje uviđaja, ostali učesnici su 
dužni da ostanu na mestu saobraćajne nezgode do završetka uviđaja. 

U slučaju iz stava 1. ovog člana troškove vršenja uviđaja 
snosi osiguravajuće društvo kod koga je osigurano vozilo čiji vozač zahteva 
vršenje uviđaja.
Član 172.
Vozač, odnosno učesnik saobraćajne nezgode u kojoj je 
nastala samo manja materijalna šteta dužan je da: 
1) upozori ostale učesnike u saobraćaju o postojanju vozila 
i drugih prepreka na putu, ukoliko ih sam ne može ukloniti, 
2) ukloni vozilo i druge predmete sa kolovoza, ako 
onemogućavaju ili ugrožavaju odvijanje saobraćaja, odnosno ako preti opasnost od 
novih saobraćajnih nezgoda, 
3) popuni Evropski izveštaj o saobraćajnoj nezgodi u 
slučaju kada ovlašćeno lice ne vrši uviđaj saobraćajne nezgode, 
4) upozori sva lica da se sklone sa kolovoza da ne bi 
ometala saobraćaj, 
5) ostavi podatke o sebi i vozilu vozaču oštećenog vozila 
ili držaocu druge oštećene stvari u nezgodi, odnosno policiji, 
6) preduzme mere zaštite koje su u njegovoj moći da se 
spreči nastajanje novih i uvećavanje postojećih posledica nezgode. 
Ako učesnik u saobraćajnoj nezgodi u kojoj je nastala samo 
manja materijalna šteta na drugom vozilu, zbog odsutnosti vozača drugog vozila, 
nije u mogućnosti da pruži lične podatke i podatke o osiguranju vozila, dužan je 
da o toj nezgodi obavesti nadležni organ unutrašnjih poslova i da dostavi svoje 
lične podatke i podatke o oštećenom vozilu.
Član 173.
Osiguravajuća društva su dužna da vode evidenciju o 
saobraćajnim nezgodama za koje je sačinjen Evropski izveštaj o saobraćajnoj 
nezgodi. 
Podatke iz evidencije iz stava 1. ovog člana pravno lice 
koje obavlja poslove osiguranja dužno je da mesečno dostavlja Ministarstvu 
unutrašnjih poslova i Agenciji za bezbednost saobraćaja. 
Osiguravajuće društvo prilikom izdavanja polise obaveznog 
osiguranja od autoodgovornosti osiguraniku izdaje i Evropski izveštaj o 
saobraćajnoj nezgodi.
Član 174.
Lice koje je učestvovalo u saobraćajnoj nezgodi ne sme 
uzimati alkoholna pića i/ili psihoaktivne supstance dok se ne izvrši uviđaj. 

Ovlašćeno lice koji vrši uviđaj saobraćajne nezgode u kojoj 
ima poginulih lica, odrediće da se neposrednim učesnicima 
saobraćajne nezgode uzme krv ili krv i urin radi utvrđivanja količine alkohola u 
krvi, odnosno prisustva psihoaktivnih supstanci u organizmu. 
Prilikom vršenja uviđaja saobraćajne nezgode u kojoj 
nema poginulih lica, ovlašćeno lice koje vrši uviđaj će neposredne učesnike 
saobraćajne nezgode obavezno podvrgnuti ispitivanju pomoću odgovarajućih 
sredstava (alkometar, droga test i dr.).
Ako se ispitivanjem iz stava 3. ovog člana utvrdi 
prisustvo alkohola, odnosno psihoaktivnih supstanci u organizmu kod neposrednog 
učesnika saobraćajne nezgode u kojoj ima povređenih lica, odnosno ukoliko se 
ispitivanje iz stava 3. ovog člana ne može izvršiti kod nekog od učesnika, 
ovlašćeno lice koje vrši uviđaj odrediće da se takvom učesniku saobraćajne 
nezgode uzme uzorak krvi ili uzorak krvi i urina radi utvrđivanja količine 
alkohola u krvi, odnosno prisustva psihoaktivnih supstanci u organizmu.
*Službeni glasnik RS, broj 24/2018
Član 175.
Ukoliko su na vozilu koje je učestvovalo u saobraćajnoj 
nezgodi znatno oštećeni ili neispravni sistemi, 
sklopovi i i uređaji vozila bitni za bezbedno kretanje 
vozila, odnosno ukoliko vozilo nije u voznom stanju, ovlašćeno službeno lice će 
isključiti vozilo iz saobraćaja i oduzeti registarske tablice. 
Ovlašćeno službeno lice će vozaču izdati potvrdu o 
privremeno oduzetim registarskim tablicama. 
Isključenje vozila iz saobraćaja traje dok se nadležnom 
organu ne dostavi dokaz da je vozilo tehnički ispravno.
*Službeni glasnik RS, broj 24/2018
Član 176.
Organ koji vrši uviđaj dužan je da prilikom uviđaja, pored 
ostalog, utvrdi podatke o identitetu lica koja su bila prisutna kada se dogodila 
saobraćajna nezgoda, odnosno koja imaju bitna saznanja o saobraćajnoj nezgodi. 

Organ unutrašnjih poslova obavestiće porodicu nastradalog 
učesnika u saobraćajnoj nezgodi o saobraćajnoj nezgodi i posledicama. 

Ovlašćeno lice koje vrši uviđaj, dužno je da organizuje 
popis imovine koja na mestu događaja ostane iza lica koje je u saobraćajnoj 
nezgodi poginulo ili teže povređeno i da istu obezbedi do momenta preuzimanja 
stvari. 
Stvari i imovina iz stava 3. ovog člana ne smeju se 
koristiti niti se sa njima može raspolagati, do preuzimanja. 
Član 177.
Nakon obavljenog uviđaja vozač, odnosno vlasnik vozila, 
dužan je da vozilo, teret, stvari ili drugi materijal rasut po putu, bez 
odlaganja ukloni sa kolovoza. 
Ukoliko vozač, odnosno vlasnik, ne postupi na način iz 
stava 1. ovog člana, teritorijalno nadležna organizaciona jedinica Ministarstva 
unutrašnjih poslova naložiće upravljaču puta da o trošku vlasnika, na sigurno 
mesto, ukloni vozilo, teret, stvari ili drugi rasuti materijal sa kolovoza. 

Upravljač puta dužan je da bez odlaganja postupi po nalogu iz 
stava 2. ovog člana i obezbedi prohodnost puta. 
XI. VOZAČI
1. Uslovi za upravljanje vozilom
Član 178.
Motornim vozilom, odnosno skupom vozila sme samostalno 
da upravlja vozač koji ispunjava propisane uslove i ima vozačku dozvolu za 
upravljanje vozilom one kategorije kojim upravlja. 
Stranac koji privremeno boravi u Republici Srbiji, na 
osnovu važeće putne isprave, strane lične karte ili vize ili državljanin 
Republike Srbije koji boravi ili prebiva u inostranstvu pa privremeno dođe u 
Republiku Srbiju, može upravljati vozilom na osnovu strane vozačke dozvole, 
odnosno međunarodne vozačke dozvole u vreme njenog važenja, pod uslovom 
reciprociteta za vreme svog privremenog boravka. Lice iz ovog stava dužno je da 
poseduje dokaz o dužini boravka u kontinuitetu na teritoriji Republike Srbije 
kada upravlja vozilom u saobraćaju, i da isti pruži na uvid na zahtev ovlašćenog 
službenog lica.
Strana vozačka dozvola, odnosno strana međunarodna 
vozačka dozvola prestaje da važi u saobraćaju na putevima Republike Srbije 
protekom roka od 12 meseci računajući od dana kada je strancu odobren privremeni 
boravak u kontinuitetu dužem od šest meseci ili stalno nastanjenje, od dana 
izdavanja diplomatske lične karte, odnosno od dana ulaska državljanina Republike 
Srbije koji privremeno ili stalno boravi u inostranstvu na teritoriju Republike 
Srbije.
Izuzetno od st. 1–3. ovog člana, vozač ne sme da 
upravlja vozilom u saobraćaju na putu: 
1) kada mu je odlukom nadležnog organa zabranjeno 
upravljanje, 
2) kada je isključen iz saobraćaja. 
Teritorijalno nadležna organizaciona jedinica 
ministarstva nadležnog za unutrašnje poslove vodi registar o vozačima kojima su 
izdate vozačke dozvole, u skladu sa propisom o evidencijama i obradi podataka u 
oblasti unutrašnjih poslova.
*Službeni glasnik RS, broj 24/2018
Član 179.
Vozačka dozvola će se izdati licu: 
1) koje ispunjava starosne uslove, 
2) koje ispunjava zdravstvene uslove, 
3) koje ima prebivalište ili odobren privremeni boravak od 
najmanje 6 meseci u Republici Srbiji, 
4) koje je položilo vozački ispit za vozača određene 
kategorije motornih vozila, odnosno skupa vozila, 
5) koje je položilo ispit iz prve pomoći, 
6) kome nije zabranjeno upravljanje motornim vozilom, odnosno 
skupom vozila. 
Izuzetno od odredbi stava 1. ovog člana, licu kojem je 
izdata vozačka dozvola za upravljanje motornim vozilom, osim traktorom, radnom 
mašinom (kategorija F) i motokultivatorom (kategorija M), kao i u slučaju 
izdavanja vozačke dozvole za upravljanje traktorom i radnom mašinom i 
motokultivatorom, vozačka dozvola će se izdati i bez prilaganja dokaza iz stava 
1. tačka 5) ovog člana.
Strancu kome je odobren boravak od najmanje šest meseci 
ili kome je izdata dozvola za stalno nastanjenje, osoblju diplomatskih i 
konzularnih predstavništava i misija stranih država i predstavništava 
međunarodnih organizacija u Republici Srbiji, stranih trgovinskih, saobraćajnih, 
kulturnih i drugih predstavništava i stranih dopisništava, kao i državljaninu 
Republike Srbije koji se vrati iz inostranstva, odnosno dođe u Republiku Srbiju 
da u njoj stalno boravi će se izdati srpska vozačka dozvola na njihov zahtev bez 
polaganja vozačkog ispita i ispita iz prve pomoći, na osnovu strane vozačke 
dozvole (osim privremenih, probnih i sličnih vozačkih dozvola) kojoj nije 
istekao rok važenja, pod uslovima iz stava 1. tač. 1), 2), 3) i 6) ovog člana. Od 
osoblja diplomatskih i konzularnih predstavništava i misija stranih država i 
predstavništava međunarodnih organizacija u Republici Srbiji, pod uslovima 
reciprociteta, neće se zahtevati dokaz iz stava 1. tačka 2) ovog člana. Srpska 
vozačka dozvola ne može se izdati na osnovu međunarodne vozačke dozvole. Na 
osnovu strane vozačke dozvole iz čijeg se teksta ne može zaključiti za koju 
kategoriju, odnosno vrstu motornih vozila je izdata ili da li joj je istekao rok 
važenja, može se izdati srpska vozačka dozvola samo ako podnosilac zahteva 
priloži ispravu iz koje se vidi kojim vozilima može da upravlja, odnosno da joj 
nije istekao rok važenja.
Bliže zdravstvene uslove koje moraju da ispunjavaju vozači 
određenih kategorija motornih vozila propisuje ministar nadležan za poslove 
zdravlja.
*Službeni glasnik RS, broj 24/2018
2. Starosni uslovi za dobijanje vozačke dozvole
Član 180.
Vozačku dozvolu, odnosno, u propisanim 
slučajevima, probnu vozačku dozvolu može dobiti lice koje je navršilo: 

1) 15 godina za kategoriju M, 
2) 16 godina za kategoriju F, 
3) 16 godina za kategorije AM i A1,
3a) 17 godina za kategoriju B,
4) 18 godina za kategoriju A2, 
5) 18 godina za kategorije B1
, 
6) 18 godina za kategorije C1 i C1E, 
7) 21 godinu za kategorije BE, C, CE, D1, D1E, 
8) 24 godine za kategorije D i DE, 
9) 24 godine za kategoriju A, osim za lica koja vozačku 
dozvolu za kategoriju A2 poseduju najmanje dve godine. 
Izuzetno od odredbi iz stava 1. ovog člana učenik srednje 
škole koji se obrazuje za obrazovni profil vozač motornih vozila mora imati navršenih 18 
godina života za dobijanje vozačke dozvole kategorije C i SE. 
Izuzetno od stava 1. ovog člana, vozačku dozvolu za 
kategoriju C može dobiti lice koje navrši 18 godina, a za kategoriju D lice koje 
navrši 21 godinu ako upravlja vozilom koje koriste vozila vatrogasne službe i 
vozila za očuvanje javnog reda i mira, odnosno odbrane.
*Službeni glasnik RS, broj 24/2018
Član 181.
Vozačku dozvolu za kategorije BE mogu dobiti samo oni 
vozači koji već imaju vozačku dozvolu za kategoriju B. 
Vozačku dozvolu za kategorije C1E mogu dobiti samo oni 
vozači koji već imaju vozačku dozvolu za kategorije C1. 
Vozačku dozvolu za kategoriju CE mogu dobiti samo oni 
vozači koji već imaju vozačku dozvolu za kategorije C. 
Vozačku dozvolu za kategoriju D1E mogu dobiti samo oni 
vozači koji već imaju vozačku dozvolu za kategorije D1. 
Vozačku dozvolu za kategoriju DE mogu dobiti samo oni 
vozači koji već imaju vozačku dozvolu za kategorije D. 
Vozačku dozvolu za kategorije C i C1 mogu dobiti samo oni 
vozači koji već imaju vozačku dozvolu za kategorije B. 
Vozačku dozvolu za kategoriju D mogu dobiti samo oni vozači 
koji već imaju vozačku dozvolu za kategorije C najmanje dve godine. 

Vozačku dozvolu za kategoriju D1 mogu dobiti samo oni 
vozači koji već imaju vozačku dozvolu za kategorije C1 najmanje dve godine.
3. Probna vozačka dozvola
Član 182.
Probna vozačka dozvola izdaje se licu koje prvi put 
položi vozački ispit za upravljanje motornim vozilima kategorija A1, A2, A, V1 i V 
sa rokom važenja:
1) dve godine – licima koja su položila vozački ispit 
sa navršenih 19 godina života,
2) do navršene 21. godine života – licima koja su 
položila vozački ispit pre navršene 19. godine života.
Izuzetno od stava 1. ovog člana, učenicima srednjih 
stručnih škola, koji se obrazuju za obrazovni profil vozač motornih vozila i 
koji su položili vozački ispit za upravljanje vozilima C i CE kategorije, probna 
vozačka dozvola za upravljanje vozilom kategorije B izdaje se sa rokom važenja od 
jedne godine.
Ako lice nakon isteka roka važenja probne vozačke 
dozvole položi ispit za vozača vozila jedne od ostalih kategorija iz stava 1. 
ovog člana, izdaće mu se vozačka dozvola u skladu sa odredbama člana 179. ovog 
zakona.
Ako lice sa probnom vozačkom dozvolom položi ispit za 
vozača vozila jedne od ostalih kategorija iz stava 1. ovog člana, probna vozačka 
dozvola za novostečenu kategoriju važiće do datuma važenja probne vozačke dozvole 
koja je prvo izdata.
Vozač koji ima probnu vozačku dozvolu ne sme da:
1) upravlja vozilom brzinom većom od:
– na autoputu 110 km/h,
– na motoputu 90 km/h,
– na ostalim putevima brzinom većom od 90% od brzine 
koja je dozvoljena na delu puta kojim se kreće,
2) otpočne i upravlja motornim vozilom ukoliko ima u 
organizmu alkohola odnosno psihoaktivnih supstanci,
3) upravlja motornim vozilom u periodu od 23,00 do 
06,00 časova,
4) za vreme vožnje koristi telefon, odnosno druge 
uređaje za komunikaciju, odnosno opremu koja omogućava telefoniranje bez 
angažovanja ruku, 
5) upravlja vozilom kategorije V čija snaga motora 
prelazi 80 kW, osim ako je pod nadzorom člana porodice, koji se nalazi u tom 
vozilu i koji ima važeću vozačku dozvolu za upravljanje vozilom kategorije V u 
trajanju od najmanje pet godina.
Vozač koji ima probnu vozačku dozvolu za upravljanje 
vozilom kategorije B, dok ne navrši 18 godina života, ne sme da upravlja vozilom 
bez nadzora lica koje se nalazi u tom vozilu i koje ima važeću vozačku dozvolu 
za upravljanje vozilom kategorije B u trajanju od najmanje pet godina.
Vozač iz stava 6. ovog člana može prevoziti najviše 
tri lica, uključujući i lice koje vrši nadzor.
Lice koje vrši nadzor iz stava 6. ovog člana dužno je 
da se stara da vozač vozilom upravlja na bezbedan način i u skladu sa propisima.

Motorno vozilo, kojim upravlja vozač koji ima probnu 
vozačku dozvolu, mora biti označeno posebnom oznakom „P”, koja mora biti na 
vidljivom mestu sa prednje i zadnje strane vozila. 
Ministar nadležan za poslove saobraćaja propisuje 
posebne uslove o izgledu, tehničkim karakteristikama i načinu postavljanja posebne 
oznake iz stava 9. ovog člana.
*Službeni glasnik RS, broj 24/2018
4. Izdavanje vozačke dozvole
Član 183.
Vozačku dozvolu i probnu vozačku dozvolu, izdaje 
teritorijalno nadležna organizaciona jedinica Ministarstva unutrašnjih poslova na 
čijem području lice kome se izdaje dozvola ima prebivalište, a licu koje zbog 
zaposlenja, studiranja ili drugih opravdanih razloga boravi van mesta prebivališta 
duže od tri meseca, kao i strancu kome je odobren privremen boravak 
od najmanje šest meseci, može izdati nadležna organizaciona jedinica Ministarstva unutrašnjih 
poslova na čijem području lice ima boravište. 
Niko ne može u isto vreme koristiti dve ili više 
vozačkih dozvola izdatih od strane dve države. Ukoliko vozač poseduje važeću 
srpsku vozačku dozvolu i inostranu vozačku dozvolu koja nije izdata po osnovu 
zamene za srpsku vozačku dozvolu, dužan je da koristi srpsku vozačku dozvolu 
kada upravlja vozilom u saobraćaju na teritoriji Republike Srbije.
Vozač ne sme koristiti obrazac vozačke dozvole čiji je 
nestanak prijavio nadležnom organu. 
Ministar unutrašnjih poslova, u skladu sa 
propisom o evidencijama i obradi podataka u oblasti unutrašnjih poslova, bliže će propisati postupak 
izdavanja, izgled, sadržinu, karakteristike obrasca vozačke dozvole i probne 
vozačke dozvole i način vođenja evidencija o vozačima kojima su izdate te 
dozvole. 
Vozač motornog vozila koji promeni prebivalište, 
odnosno boravište obavezan je 
da se, u roku od 30 dana od dana promene prebivališta, 
odnosno boravišta, prijavi organu unutrašnjih 
poslova na teritoriji na kojoj ima novo prebivalište, 
odnosno boravište, radi upisa u evidenciju 
vozača.
*Službeni glasnik RS, broj 24/2018
Član 184.
Кada upravlja motornim vozilom, odnosno skupom vozila vozač 
mora imati kod sebe vozačku, odnosno probnu dozvolu i dužan je da, na zahtev 
ovlašćenog lica, dozvolu da na uvid. 
Vozač je dužan da prilikom upravljanja vozilom na putu 
koristi pomagala koja su upisana u vozačku, odnosno probnu dozvolu.
Кada upravlja turističkim vozom, odnosno tramvajem, 
vozač mora imati kod sebe posebnu dozvolu za upravljanje turističkim vozom, 
odnosno tramvajem i dužan je da na zahtev ovlašćenog lica, dozvolu da na uvid.
*Službeni glasnik RS, broj 24/2018
Član 185.
Vozačka dozvola za upravljanje motornim vozilima izdaje se na 
rok od 10 godina, a licima starijim od 65 godina života – na rok važenja do 
najviše pet godina, prema nalazu i mišljenju datom u uverenju o zdravstvenoj 
sposobnosti. Vozačka dozvola kategorije C, CE, C1, 
C1E, D, DE, D1 i D1E izdaje se na rok od pet godina.
Licima iz stava 1. ovog člana koja u vreme izdavanja vozačke 
dozvole imaju više od 55 godina života vozačka dozvola izdaje se sa rokom važenja 
do navršene 65. godine života. 
Izuzetno od st. 1. i 2. ovog člana, vozačka dozvola se može 
izdati na kraće vreme, na osnovu nalaza i mišljenja u uverenju o zdravstvenoj 
sposobnosti za vozača. 
Brisan je raniji stav 4. (vidi član 54. Zakona - 
24/2018-70)
Lica kojima je po lekarskom nalazu i mišljenju vozačka 
dozvola izdata na kraći rok od propisanog u stavu 1. ovog člana, kao i lica 
starija od 65 godina, prilažu i dokaz o zdravstvenoj sposobnosti. 

U nalazu i mišljenju datom u uverenju o zdravstvenoj 
sposobnosti za vozača može se odrediti da je neophodno da vozač koristi određena 
pomagala prilikom upravljanja vozilom. 
Nadležni organ će obavezu korišćenja pomagala iz stava 6. 
ovog člana upisati u vozačku, odnosno probnu vozačku dozvolu.
*Službeni glasnik RS, broj 24/2018
Član 186.
Vozaču kome je izdata vozačka dozvola za upravljanje motornim 
vozilom izdaće se na njegov zahtev međunarodna vozačka dozvola. 
Brisan je raniji stav 2. (vidi član 55. Zakona - 
24/2018-70)
Međunarodna vozačka dozvola izdata u Republici Srbiji ne 
sme se koristiti za upravljanje motornim vozilima na teritoriji Republike Srbije. 

Međunarodnu vozačku dozvolu izdaje pravno lice kome je to 
povereno na osnovu posebnog zakona. 
Pravno lice iz stava 3. ovog člana dužno je da poslove 
izdavanja međunarodnih vozačkih dozvola vrši savesno i na propisan način. 

Bliže propise o postupku i načinu izdavanja i vođenju 
evidencija izdatih međunarodnih vozačkih dozvola propisuje ministar unutrašnjih 
poslova.
*Službeni glasnik RS, broj 24/2018
5. Psihofizički uslovi za upravljanje vozilom
Član 187.
Vozač koji je nesposoban za bezbedno upravljanje vozilom, 
odnosno u tolikoj meri umoran, odnosno bolestan ili je u takvom psihičkom stanju 
da nije sposoban da bezbedno upravlja vozilom, ne sme da upravlja vozilom u 
saobraćaju. 
Vozač ne sme da upravlja vozilom u saobraćaju na putu niti 
da počne da upravlja vozilom ako je pod dejstvom alkohola i /ili psihoaktivnih 
supstanci. 
Pod dejstvom alkohola je vozač, odnosno lice za koje se 
analizom odgovarajućeg uzorka krvi utvrdi sadržaj alkohola veći od 
0,20 mg/ml 
ili ako je prisustvo alkohola u organizmu utvrđeno odgovarajućim sredstvima ili 
aparatima za merenje alkoholisanosti (alkometrom i dr.), što odgovara sadržini 
alkohola u krvi većoj od 0,20 mg/ml. 
Izuzetno od odredbi stava 3. ovog člana kada učestvuje u 
saobraćaju ne sme da ima u organizmu psihoaktivnih supstanci ili alkohola ili da 
pokazuje znake poremećaja, koje su posledica konzumiranja alkohola i/ili 
psihoaktivnih supstanci: 
1) vozač motornog vozila koje je registrovano za prevoz 
više od osam lica, osim vozača, odnosno čija je najveća dozvoljena masa veća od 
3.500 kg, 
2) vozač motornog vozila koji obavlja javni prevoz lica, 
odnosno stvari, 
3) vozač vozila kojim se prevoze opasne materije, odnosno 
vrši vanredni prevoz, 
4) vozač vozila kategorije A1, A2, AM i A, 
5) instruktor vožnje kada obavlja praktičnu obuku 
kandidata za vozače, 
6) kandidat za vozača tokom praktične obuke i polaganja 
praktičnog ispita, 
7) vozač sa probnom vozačkom dozvolom, 
8) lice koje nadzire vozača sa probnom vozačkom dozvolom, 

9) ispitivač na praktičnom ispitu, 

10) vozač vozila sa pravom prvenstva prolaza i vozač vozila 
pod pratnjom. 
Prema utvrđenom sadržaju alkohola u krvi stepeni 
alkoholisanosti vozača, instruktora vožnje i kandidata za vozača su: 

1) do 0,20 mg/ml – blaga alkoholisanost,
2) više od 0,20 mg/ml do 0,50 mg/ml – umerena 
alkoholisanost,
3) više od 0,50 mg/ml do 0,80 mg/ml – srednja 
alkoholisanost,
4) više od 0,80 mg/ml do 1,20 mg/ml – visoka 
alkoholisanost,
5) više od 1,20 mg/ml do 1,60 mg/ml – teška 
alkoholisanost,
6) više od 1,60 mg/ml do 2,00 mg/ml – veoma teška 
alkoholisanost,
7) više od 2,00 mg/ml – potpuna alkoholisanost.
Pod dejstvom psihoaktivnih supstanci je lice za koje se 
ispitivanjem pomoću odgovarajućih sredstava i metoda (test za utvrđivanje 
prisustva psihoaktivnih supstanci i dr.) utvrdi prisustvo ovih supstanci u 
organizmu. 
Vozač je nesposoban za bezbedno upravljanje vozilom kada se 
stručnim pregledom utvrdi da je u tolikoj meri umoran, bolestan ili je u takvom 
psihofizičkom stanju da nije sposoban da bezbedno upravlja vozilom. 

Smatraće se da vozač upravlja vozilom u saobraćaju kada je 
pokrenuo vozilo sa mesta na putu. 
Odredbe ovog člana primenjuju se i na vozače tramvaja.
*Službeni glasnik RS, broj 24/2018
6. Zdravstveni pregledi
Član 188.
Zdravstvena sposobnost za vozača motornih vozila, odnosno 
skupova vozila, instruktora vožnje i vozače tramvaja utvrđuje se lekarskim 
pregledom koji može da vrši pravno lice koje ispunjava propisane uslove i dobije 
ovlašćenje ministarstva nadležnog za poslove zdravlja da može obavljati zdravstvene 
preglede vozača. 
O zdravstvenoj sposobnosti za vozača motornih vozila, 
odnosno skupova vozila, instruktora vožnje i tramvaja, pravno lice iz stava 1. 
ovog člana izdaje uverenje. 
Pravno lice iz stava 1. ovog člana koje je prilikom 
zdravstvenog pregleda vozača utvrdilo zdravstvenu nesposobnost dužno je da o 
tome obavesti teritorijalno nadležnu organizacionu jedinicu Ministarstva 
unutrašnjih poslova na čijem području to lice ima prebivalište. 
Zdravstvena ustanova iz stava 1. ovog člana dužna je da 
zdravstvene preglede vozača vrši zakonito po pravilima struke i na savestan 
način. 
Uslove koje pravno lice iz stava 1. ovog člana mora da 
ispunjava u pogledu kadrova, prostora i opreme, kao i način obavljanja zdravstvenog 
pregleda, način i postupak izdavanja uverenja i vođenja evidencija o obavljenim 
pregledima i izdatim uverenjima, propisuje ministar nadležan za poslove zdravlja.
Član 189.
Vozači koji upravljaju motornim vozilom, odnosno skupom 
vozila kojima se obavlja javni prevoz, instruktori vožnje, kao i drugi vozači 
kojima je upravljanje motornim vozilima osnovno zanimanje, moraju se podvrgnuti 
zdravstvenom pregledu radi utvrđivanja psihofizičke sposobnosti za vozača u roku 
koji ne može biti duži od tri godine. 
U lekarskom uverenju o sposobnosti za vozača iz stava 1. 
ovog člana može se u nalazu i mišljenju odrediti da se sledeći pregled mora 
obaviti u roku koji je kraći od tri godine. 
Ako se na zdravstvenom pregledu utvrdi da lice nije 
psihofizički sposobno za vozača motornog vozila ili skupa vozila određene 
kategorije, odnosno instruktora vožnje određene kategorije, zdravstvena ustanova 
koja je izvršila pregled dužna je da o tome odmah, a najkasnije u roku od 15 
dana, obavesti teritorijalno nadležnu organizacionu jedinicu Ministarstva 
unutrašnjih poslova na čijem području lice ima prebivalište, odnosno organ koji 
je izdao dozvolu (licencu) za instruktora vožnje. 
Organ koji vodi vozača u evidenciji oduzeće licu iz stava 
3. ovog člana vozačku dozvolu za upravljanje vozilima, odnosno skupovima vozila, 
određene kategorije. 
Organ koji je izdao dozvolu (licencu) za instruktora vožnje, 
oduzeće tu dozvolu (licencu) licu iz stava 3. ovog člana.
Član 190.
Privredna društva, druga pravna lica i preduzetnici koji 
vrše javni prevoz ili prevoz za sopstvene potrebe dužni su da obezbede da se 
njihovi vozači, odnosno instruktori vožnje podvrgnu zdravstvenom pregledu iz člana 
189. stav 1. ovog zakona. 
Privredna društva, druga pravna lica i preduzetnici iz 
stava 1. ovog člana ne smeju da dozvole da vozilom, odnosno skupom vozila 
upravlja vozač koji se u propisanom roku nije podvrgao zdravstvenom pregledu, 
odnosno za koga je na tom pregledu utvrđeno da nije sposoban za vozača određene 
kategorije. 
Privredna društva i druga pravna lica iz stava 1. ovog 
člana ne smeju da dozvole da instruktor vožnje obavlja praktičnu obuku, a u 
propisanom roku se nije podvrgao zdravstvenom pregledu, odnosno, za koga je na 
tom pregledu utvrđeno da nije sposoban za instruktora vožnje određene kategorije. 

Instruktor vožnje koji se u propisanom roku nije podvrgao 
zdravstvenom pregledu, odnosno za koga je na tom pregledu utvrđeno da nije 
sposoban za instruktora vožnje određene kategorije, ne sme obavljati praktičnu 
obuku. 
Vozač iz člana 189. stava 1. ovog zakona koji u tom 
svojstvu upravlja vozilom čiji vlasnik, odnosno korisnik nije pravno lice, mora 
kod sebe imati lekarsko uverenje i pružiti ga na uvid ovlašćenom licu. 

Troškove zdravstvenog pregleda vozača snosi privredno 
društvo, drugo pravno lice ili preduzetnik kod kojeg je vozač zaposlen.
Član 191.
Na kontrolni zdravstveni pregled uputiće se vozač, odnosno 
instruktor vožnje za koga se posumnja da zbog psihofizičkih smetnji, odnosno 
nedostataka, nije u stanju bezbedno da upravlja vozilom. 
Teritorijalno nadležna organizaciona jedinica Ministarstva 
unutrašnjih poslova koja vodi vozača u evidenciji, odnosno organ koji je izdao 
dozvolu (licencu) za instruktora vožnje, uputiće na kontrolni zdravstveni pregled 
vozača, odnosno instruktora vožnje. 
Zahtev za upućivanje na kontrolni zdravstveni pregled može 
podneti teritorijalno nadležna organizaciona jedinica Ministarstva unutrašnjih 
poslova, inspektor za drumski saobraćaj, javni tužilac, organ ovlašćen za vođenje 
prekršajnog postupka, pravno lice ili preduzetnik kod koga je vozač zaposlen, 
odnosno Agencija za bezbednost saobraćaja. 
Žalba na rešenje o upućivanju na kontrolni zdravstveni 
pregled ne odlaže izvršenje. 
Rešenjem o upućivanju na kontrolni zdravstveni pregled 
odrediće se zdravstvena ustanova koja će izvršiti kontrolni zdravstveni pregled 
i utvrditi rok za izvršenje kontrolnog zdravstvenog pregleda. 
Кontrolni zdravstveni pregled obavlja ovlašćena zdravstvena 
ustanova.
Član 192.
Teritorijalno nadležna organizaciona jedinica Ministarstva 
unutrašnjih poslova, odnosno organ koji je izdao dozvolu (licencu) za instruktora 
vožnje, oduzeće vozačku dozvolu odnosno dozvolu (licencu) za instruktora vožnje, 
licu koje se ne podvrgne kontrolnom zdravstvenom pregledu u određenom roku. 

Teritorijalno nadležna organizaciona jedinica Ministarstva 
unutrašnjih poslova, odnosno organ koji je izdao dozvolu (licencu) za instruktora 
vožnje, oduzeće vozačku dozvolu, odnosno dozvolu (licencu) za instruktora vožnje 
licu za koga se na kontrolnom zdravstvenom pregledu utvrdi da je postao 
zdravstveno nesposoban za vozača određene kategorije vozila. 
Vozaču, odnosno instruktoru vožnje koji ima pravo da upravlja 
vozilima više kategorija, a to mu pravo za pojedine kategorije bude oduzeto iz 
razloga predviđenih u ovom članu, izdaće se vozačka dozvola, odnosno dozvola 
(licenca) za instruktora vožnje, za one kategorije za koje to pravo nije oduzeto.
Član 193.
Ukoliko se prilikom pregleda ili lečenja osobe koja ima 
vozačku dozvolu, osnovano posumnja, da je nesposobna da upravlja svim vozilima ili 
vozilima pojedinih kategorija, zdravstvena ustanova, odnosno drugi oblici 
zdravstvene službe, odnosno izabrani lekar ili drugi lekar koji je pregledao ili 
lečio osobu koja ima vozačku dozvolu, je dužan da o tome odmah pismenim putem 
obavesti teritorijalno nadležnu organizacionu jedinicu Ministarstva unutrašnjih 
poslova na čijem području ovo lice ima prebivalište, a najkasnije u roku od 15 
dana. 
Teritorijalno nadležna organizaciona jedinica Ministarstva 
unutrašnjih poslova uputiće lice iz stava 1. ovog člana na kontrolni zdravstveni 
pregled. 
Troškove kontrolnog zdravstvenog pregleda na kome je 
utvrđena psihofizička nesposobnost snosi upućeno lice, a troškove kontrolnog 
zdravstvenog pregleda na kome je utvrđena sposobnost, snosi organ, odnosno lice 
koji je zahtevalo upućivanje na pregled.
Član 194.
Ukoliko postoje dva ili više lekarskih nalaza sa oprečnim 
mišljenjem o zdravstvenoj sposobnosti vozača, odnosno instruktora vožnje, smatraće 
se da je vozač, odnosno instruktor vožnje zdravstveno nesposoban sve do konačnog 
nalaza i mišljenja drugostepene lekarske komisije koju obrazuje ministarstvo 
nadležno za poslove zdravlja. 
U slučaju iz stava 1. ovog člana teritorijalno nadležna 
organizaciona jedinica Ministarstva unutrašnjih poslova oduzima vozaču vozačku 
dozvolu, odnosno Agencija oduzima instruktoru vožnje dozvolu (licencu), do 
konačne odluke drugostepene lekarske komisije. 
Ukoliko postoje dva ili više lekarskih nalaza sa različitim 
mišljenjem o zdravstvenoj sposobnosti vozača, odnosno instruktora vožnje, vozaču, 
odnosno instruktoru vožnje, oduzima se postojeća vozačka dozvola, odnosno dozvola 
(licenca) i izdaje vozačka dozvola, odnosno dozvola (licenca), u skladu sa 
lekarskim nalazom u kojem je iskazan manji stepen zdravstvene sposobnosti, do 
konačnog nalaza i mišljenja drugostepene lekarske komisije koju obrazuje 
ministarstvo nadležno za poslove zdravlja. 
Odredbe stava 3. ovog člana shodno se primenjuju i na lice 
kome nije izdata vozačka dozvola, odnosno dozvola (licenca), a koje je nadležnom 
organu podnelo zahtev za izdavanje iste. 
Sastav, način rada i postupak pred drugostepenom komisijom 
propisuje ministar nadležan za poslove zdravlja. 
7. Vozačke dozvole za kategorije motornih vozila
Član 195.
Vozačka dozvola izdaje se za upravljanje motornim vozilima, 
odnosno skupovima vozila sledećih kategorija: 
1) AM – Mopedi, laki tricikli ili laki četvorocikli, 

2) A1 – Motocikli čija radna zapremina motora nije veća 125 
cm³ i snage motora do 11 kW čiji odnos snage motora i mase vozila nije veći od 
0,1 kW/kg i teški tricikli čija snaga motora ne prelazi 15 kW, 
3) A2 – Motocikli čija snaga motora nije veća od 35 kW i 
čiji odnos snage motora i mase vozila nije veći od 0,2 kW/kg, 
4) A – Motocikli i teški tricikli čija snaga motora prelazi 
15 kW, 
5) B1 – Teški četvorocikli, 
6) B – Motorna vozila, osim vozila kategorije A, A1, A2, 
AM, F i M, čija najveća dozvoljena masa nije veća od 3.500 kg i koja nemaju više 
od osam mesta za sedenje ne računajući sedište za vozača, 
7) BE – Skup vozila čije vučno vozilo pripada kategoriji V, 
najveća dozvoljena masa priključnog vozila je veća od 750 kg, a nije veća od 3.500 
kg, 
8) C1 – Motorna vozila, osim vozila kategorije A, A1, A2, 
AM, F, M, V, D i D1, čija je najveća dozvoljena masa veća od 3.500 kg, a nije 
veća od 7.500 kg, 
9) C1E – Skup vozila čije vučno vozilo spada u kategoriju 
C1, a najveća dozvoljena masa priključnog vozila prelazi 750 kg i najveća 
dozvoljena masa skupa ne prelazi 12.000 kg, kao i skup vozila čije vučno vozilo 
spada u kategoriju V, a najveća dozvoljena masa priključnog vozila prelazi 3.500 
kg i najveća dozvoljena masa skupa vozila ne prelazi 12.000 kg, 
10) C – Motorna vozila, osim kategorije A, A1, A2, AM, F, 
M, V, D i D1, čija je najveća dozvoljena masa veća od 3.500 kg, 
11) CE – Skup vozila čije vučno vozilo pripada kategoriji 
C, a najveća dozvoljena masa priključnog vozila je veća od 750 kg, 
12) D1 – Motorna vozila za prevoz lica, koja osim sedišta 
za vozača imaju više od osam, a najviše 16 sedišta i čija maksimalna dužina ne 
prelazi osam metara, 
13) D1E – Skup vozila čije vučno vozilo pripada kategoriji 
D1, a najveća dozvoljena masa priključnog vozila je veća od 750 kg, 

14) D – Motorna vozila za prevoz lica, koja osim sedišta za 
vozača imaju više od osam sedišta, 
15) DE – Skup vozila čije vučno vozilo pripada kategoriji 
D, a najveća dozvoljena masa priključnog vozila je veća od 750 kg, 
16) F – Traktori sa ili bez priključnih vozila i radne 
mašine, 
17) M – Motokultivator. 
Vozač vozila kategorije C1E, CE, D1E ili DE može da upravlja 
skupom vozila kategorije BE. 
Vozač vozila kategorije CE može da upravlja skupom vozila 
kategorije DE, ukoliko ima kategoriju D. 
Vozač vozila kategorije CE može da upravlja skupom vozila 
kategorije C1E, odnosno vozač kategorije DE kategorijom D1E. 
Vozač vozila B kategorije ima pravo da upravlja i lakim 
triciklima i lakim četvorociklima, teškim triciklima čija snaga motora nije veća 
od 15 kW i teškim četvorociklima, kao i teškim triciklima čija snaga motora je 
veća od 15 kW kada napuni 21 godinu. 
Vozač vozila V1 kategorije ima pravo da upravlja i lakim 
triciklima, teškim triciklima čija snaga motora nije veća od 15 kW, lakim i 
teškim četvorociklima. 
Traktorom i radnom mašinom može upravljati samo vozač koji 
ima vozačku dozvolu za vozila kategorije F. 
Vozač vozila kategorije A2 može da upravlja vozilom 
kategorije A1 i kategorije AM, a vozač vozila 
kategorije A1 može da upravlja vozilom kategorije AM. 
Vozač vozila kategorije A, može da upravlja vozilom 
kategorije A1, A2 i AM, vozač vozila kategorije C može da upravlja vozilom C1 
kategorije, vozač vozila kategorije B može da upravlja vozilom V1 kategorije i 
vozač vozila kategorije D može da upravlja vozilom D1 kategorije. 
Vozači kategorija B, C, C1, D i D1 mogu da upravljaju tim 
vozilima i kada im je pridodato priključno vozilo čija najveća dozvoljena masa 
nije veća od 750 kg. 
Motokultivatorom može upravljati vozač koji ima vozačku 
dozvolu za upravljanje vozilom bilo koje kategorije.
U vozačku dozvolu upisuju se sve kategorije vozila 
kojima vozač ima pravo da upravlja prema odredbama ovoga člana.
*Službeni glasnik RS, broj 24/2018
Član 196.
Licima koja su do dana stupanja na snagu ovog zakona stekla 
pravo na upravljanje motornim vozilima, odnosno skupovima vozila određene 
kategorije, traktorima, radnim mašinama, motokultivatorima, biciklima sa motorom 
i tramvajima, na njihov zahtev izdaće se vozačka dozvola za upravljanje motornim 
vozilom, odnosno skupom vozila sledećih kategorija: 
1) A kategorije – vozačka dozvola za upravljanje motornim 
vozilima kategorija A, A1, A2, F, AM i M, 
2) B kategorije – vozačka dozvola za upravljanje motornim 
vozilima kategorija B, B1, BE, F, AM i M, 
3) C kategorije – vozačka dozvola za upravljanje motornim 
vozilima kategorija C, C1, B, B1, BE, F, AM i M, 
4) D kategorije – vozačka dozvola za upravljanje motornim 
vozilima kategorija D, D1 C, C1, B, B1, BE, F, AM i M, 
5) potvrda o poznavanju saobraćajnih propisa – F, M i AM, 

6) C, D i E kategorije – vozačka dozvola za upravljanje 
motornim vozilima kategorija BE, CE, C1E, DE i D1E, 
7) C i E kategorije – vozačka dozvola za upravljanje motornim 
vozilima kategorija BE, CE i C1E, 
8) B i E kategorije – vozačka dozvola za upravljanje motornim 
vozilima kategorija BE, 
9) dozvola za vozače traktora – vozačka dozvola za 
upravljanje motornim vozilima kategorija F, M i AM. 
8. Oduzimanje vozačke dozvole
Član 197.
Vozač je dužan da vozilom u saobraćaju upravlja savesno i na 
propisan način. 
Teritorijalno nadležna organizaciona jedinica Ministarstva 
unutrašnjih poslova koja vozača vodi u evidenciji oduzeće vozačku dozvolu vozaču 
koji vozilom ne upravlja savesno i na propisan način. 
Smatra se da vozač ne upravlja vozilom savesno i na propisan 
način ako je ispunjen najmanje jedan od uslova: 
1) ima 18 ili više kaznenih poena, 
2) ukoliko je pravnosnažnom presudom osuđen za krivično 
delo protiv bezbednosti javnog saobraćaja, koje za posledicu ima smrt lica, 

3) ukoliko je više od jednom u roku od pet godina 
pravnosnažno osuđen za krivično delo protiv bezbednosti javnog saobraćaja, koje 
za posledicu ima teške telesne povrede drugog lica, 
4) ukoliko je više od jednom u roku od tri godine 
pravnosnažno osuđen za krivično delo protiv bezbednosti javnog saobraćaja, koje 
za posledicu ima telesne povrede drugog lica ili imovinsku štetu. 

Izuzetno od odredbi stava 3. tačka 1) ovog člana vozač koji 
ima probnu vozačku dozvolu smatraće se da ne upravlja vozilom savesno i na 
propisan način ako ima 9 ili više kaznenih poena. 
Кazneni poeni koji su vozaču izrečeni za vreme posedovanja 
probne vozačke dozvole važe i nakon sticanja vozačke dozvole do njihovog brisanja u 
skladu sa odredbama ovog zakona. 
Žalba na rešenje iz stava 2. ovog člana ne odlaže izvršenje. 

Prekršajni sud, donosilac pravnosnažne presude kojom 
se izriču kazneni poeni, obavezan je da istu dostavi podnosiocu zahteva odmah, a 
najkasnije u roku od 15 dana.
Ministar unutrašnjih poslova bliže će propisati način vođenja 
evidencija o kaznenim poenima vozača i oduzimanju vozačkih dozvola.
*Službeni glasnik RS, broj 24/2018
Član 198.
Vozaču koji izvrši određeni prekršaj iz ovog zakona izriču 
se, odlukom kojom je kažnjen, kazneni poeni u skladu sa ovim zakonom. 

Кaznene poene evidentira teritorijalno nadležna 
organizaciona jedinica Ministarstva unutrašnjih poslova koja vodi vozača u 
evidenciji na osnovu pravnosnažne odluke o kažnjavanju. 
Кazneni poeni se brišu nakon isteka 24 meseca od dana 
pravnosnažnosti odluke o prekršaju.
Кazneni poeni koji su izrečeni vozaču sa probnom 
vozačkom dozvolom preneće se u evidenciju kaznenih poena vozača nakon isteka 
roka važenja probne vozačke dozvole, ako nije istekao rok iz stava 3. ovog člana.
Za vreme dok se vozač nalazi na izdržavanju kazne zatvora 
zbog učinjenih prekršaja iz ovog zakona, kao i kazne zatvora zbog učinjenih 
krivičnih dela navedenih u članu 197. stav 3. tač. 2), 3) i 4) ovog zakona, kao 
i trajanja izrečene zaštitne mere, odnosno mere bezbednosti zabrane upravljanja 
motornim vozilom, ne teče predviđeni rok za brisanje kaznenih poena iz stava 3. 
ovog člana. 
Uvid u evidenciju kaznenih poena imaju samo policijski 
službenici koji rade na poslovima oduzimanja vozačke dozvole u slučaju iz člana 
197. ovog zakona. 
Na pisani zahtev vozaču će se, u roku od najviše sedam 
dana, dati obaveštenje o stanju broja kaznenih poena koje taj vozač ima u trenutku 
podnošenja zahteva. Izuzetno ovi podaci se mogu dati roditelju, usvojiocu, odnosno 
staratelju maloletnika, kao i organu socijalnog staranja. 
Troškove izdavanja obaveštenja snosi vozač podnosilac 
zahteva.

*Službeni glasnik RS, broj 24/2018
Član 199.
Licu kome je oduzeta vozačka dozvola iz razloga što nije 
savesno i na propisan način upravljalo vozilom u saobraćaju na putu može ponovo 
biti izdata vozačka dozvola, na njegov zahtev: 
1) ako je na posebnom zdravstvenom pregledu utvrđeno da je 
sposoban za vozača određenih kategorija motornih vozila, odnosno skupova vozila, 

2) ako je prisustvovao obaveznom seminaru unapređenja znanja 
iz bezbednosti saobraćaja, 
3) ako je položio ispit iz oblasti unapređenja znanja iz 
bezbednosti saobraćaja, 
4) ako je izmirio obavezu plaćanja izrečene novčane kazne za 
prekršaje zbog kojih su mu izrečeni kazneni poeni, odnosno ako je izmirio 
obavezu plaćanja izrečene novčane kazne za krivična dela zbog kojih mu je oduzeta 
vozačka dozvola, odnosno ako je izdržao izrečenu kaznu zatvora za navedene 
prekršaje, odnosno krivična dela, 
5) ako su izvršene sve mere zabrane upravljanja motornim 
vozilom koje su mu izrečene. 
Lice iz stava 1. ovog člana ne može prisustvovati seminaru 
unapređenja znanja iz bezbednosti saobraćaja i polagati ispit iz provere znanja iz 
bezbednosti saobraćaja iz stava 1. tačka 3) ovog člana dok ne priloži dokaz o 
zdravstvenoj sposobnosti iz stava 1. tačka 1) ovog člana. 
Lice iz stava 1. ovog člana može prisustvovati obaveznom 
seminaru unapređenja znanja iz bezbednosti saobraćaja i polagati ispit iz provere 
znanja iz bezbednosti saobraćaja iz stava 1. tačka 3) ovog člana kada prođe 90 
dana od dana kada je ispunilo uslove iz stava 1. tač. 4) i 5) ovog člana. 

Zdravstvene uslove koje mora da ispuni vozač u slučaju iz 
stava 1. tačka 1) ovog člana, način i postupak obavljanja tih zdravstvenih 
pregleda i vođenje evidencije o tim zdravstvenim pregledima propisuje ministar 
nadležan za poslove zdravlja. 
Agencija organizuje i sprovodi ispit iz oblasti unapređenja 
znanja iz bezbednosti saobraćaja, izdaje potvrdu o završenom seminaru i uverenje o 
položenom ispitu i vodi propisane evidencije o obavljanim seminarima i ispitima. 
Agencija može, uz saglasnost ministarstva nadležnog za saobraćaj da ovlasti 
privredno društvo za organizaciju i sprovođenje seminara unapređenja znanja iz 
bezbednosti saobraćaja. 
Nastavni plan i program seminara unapređenja znanja iz 
bezbednosti saobraćaja, način njihovog organizovanja i sprovođenja, sadržaj i način 
obavljanja ispita iz oblasti unapređenja znanja iz bezbednosti saobraćaja, sadržaj 
potvrda i uverenja, način i postupak njihovog izdavanja, kao i način vođenja 
evidencija donosi Agencija uz saglasnost Ministarstva unutrašnjih poslova i 
ministarstva nadležnog za poslove saobraćaja. 
Najmanje jedan od ispitivača iz oblasti unapređenja znanja iz 
bezbednosti saobraćaja mora ispunjavati sledeće uslove: 
1) da ima završen saobraćajni ili pravni fakultet i najmanje 
tri godine radnog iskustva u oblasti bezbednosti saobraćaja, 
2) da ima najmanje pet godina vozačku dozvolu za vozila B 
kategorije, 
3) da u poslednje četiri godine nije pravnosnažno osuđivan 
za krivična dela: teška dela protiv bezbednosti javnog saobraćaja, iz grupe 
protiv života i tela, protiv službene dužnosti, kao i da se protiv njega ne vodi 
istraga za ova krivična dela, odnosno nije podignuta optužnica za ova krivična 
dela. 
Troškove vezane za ispunjavanje uslova iz stava 1. tač. 1), 
2) i 3) ovog člana snosi vozač. 
Agencija poslove iz stava 5. ovog člana obavlja kao 
poverene.
Član 200.
Vozačima kojima se vozačka dozvola izdaje nakon oduzimanja 
zbog nesavesnog i nepropisnog načina upravljanja, preostali kazneni poeni brišu se 
iz evidencije, a najveći dozvoljeni zbir kaznenih poena, nakon svakog ponovnog 
izdavanja vozačke dozvole smanjuje za po tri poena, najniže do devet kaznenih 
poena. 
9. Izricanje i izvršenje mera zabrane upravljanja
*Službeni glasnik RS, broj 24/2018
Član 201.
Za prekršaje za koje je ovim zakonom propisano 
izricanje zaštitne mere zabrane upravljanja motornim vozilom ista će se izreći licu 
koje se nalazi u evidenciji vozača Republike Srbije, odnosno licu koje poseduje 
stranu vozačku dozvolu, za kategoriju vozila kojim je upravljao prilikom izvršenja 
prekršaja.
Zaštitnu meru, odnosno meru bezbednosti izvršava 
teritorijalno nadležna organizaciona jedinica Ministarstva unutrašnjih poslova 
koja vodi vozača u evidenciji . 
Meru iz stava 1. ovog člana izrečenu licu koje ima stranu 
vozačku dozvolu izvršava teritorijalno nadležna organizaciona jedinica 
Ministarstva unutrašnjih poslova na čijem je području sedište organa, odnosno 
suda koji je meru izrekao.
*Službeni glasnik RS, broj 24/2018
Član 202.
Vreme trajanja zaštitne mere, odnosno mere bezbednosti 
zabrane upravljanja motornim vozilom teče od dana kada je teritorijalno nadležna 
organizaciona jedinica Ministarstva unutrašnjih poslova meru izvršila. 

Vreme provedeno na izdržavanju kazne zatvora ne uračunava se 
u vreme trajanja mere iz stava 1. ovog člana. 
Zaštitna mera, odnosno mera bezbednosti zabrane 
upravljanja motornim vozilom smatra se izvršenom kada to teritorijalno nadležna 
organizaciona jedinica ministarstva nadležnog za unutrašnje poslove, na osnovu 
pravnosnažne odluke suda koji je meru izrekao, vozaču saopšti u pisanoj formi i 
taj podatak evidentira u registar vozača, odnosno registar stranih vozača kojima 
je izrečena zaštitna mera, odnosno mera bezbednosti. Dostavljanje saopštenja vrši 
se u skladu sa odredbama Zakona o opštem upravnom postupku.
Zaštitna mera, odnosno mera bezbednosti počinje da teče od 
dana kad je vozaču saopštena. 
Izuzetno, ukoliko postoje opravdani razlozi, teritorijalno 
nadležna organizaciona jedinica Ministarstva unutrašnjih poslova može, vozaču 
kome je izrečena zaštitna mera zabrane upravljanja motornim vozilom u trajanju od 
najviše šest meseci, odrediti da ova mera počne da teče najkasnije u roku od 30 
dana od dana kada mu je saopštena. 
Ministar unutrašnjih poslova propisaće način i postupak 
izvršenja ovih mera, vođenje evidencija, kao i izgled obrasca kojim se vozač u 
pisanoj formi obaveštava o vremenu trajanja izrečene mere. 
O izvršenim merama iz ovog člana koje su izrečene 
licima koja imaju stranu vozačku dozvolu zbog težih prekršaja iz oblasti 
bezbednosti javnog saobraćaja ili drugih prekršaja propisanih ovim zakonom, u 
trajanju od šest meseci ili duže, ministarstvo nadležno za unutrašnje poslove, će, 
bez odlaganja, obavestiti državu čiji je organ izdao stranu vozačku dozvolu.
*Službeni glasnik RS, broj 24/2018
10. Lica kojima je upravljanje vozilom osnovno zanimanje, 
odnosno koja obavljaju javni prevoz – profesionalni vozači
Član 203.
Vozač motornog vozila, odnosno skupa vozila, kome je 
upravljanje vozilom osnovno zanimanje, kada upravlja vozilom, odnosno skupom vozila 
kategorija C, C1, D, D1, CE, C1E, DE ili D1E, za obavljanje poslova profesionalnog 
vozača mora imati stečenu početnu kvalifikaciju, odnosno periodičnu obuku, osim 
ukoliko upravlja:
1) vojnim vozilima, vatrogasnim ili vozilima policije,
2) vozilima čija konstruktivna brzina ne prelazi 45 
km/h,
3) vozilima koja se koriste u vanrednim situacijama 
ili akcijama spašavanja,
4) vozilima čije se karakteristike ispituju na putu u 
cilju tehničkog razvoja, popravke ili održavanja, kao i novih ili prepravljenih 
vozila koja još nisu puštena u saobraćaj,
5) vozilima koja se koriste za osposobljavanje kandidata 
za vozače ili za obuku za sticanje početne kvalifikacije, odnosno periodične 
obuke,
6) vozilima čija najveća dozvoljena masa ne prelazi 7,5 
t, odnosno koja osim sedišta za vozača imaju više od 8, a najviše 16 sedišta i 
čija najveća dužina ne prelazi 8 m, kad obavlja prevoz za sopstvene potrebe,
7) vozilima koja prevoze materijal ili opremu koju 
vozač koristi u svrhu obavljanja njegovog osnovnog zanimanja, pod uslovom da 
upravljanje vozilom nije osnovno zanimanje vozača.
Vozač koji stiče početnu kvalifikaciju, mora da 
ispunjava sledeće uslove:
1) da ima vozačku dozvolu za upravljanje vozilima neke 
od kategorija navedenih u stavu 1. ovog člana, 
2) da je završio propisanu obuku,
3) da je položio stručni ispit.
Izuzetno od uslova propisanih u stavu 2. tač. 2) i 3) 
ovog člana, početna kvalifikacija se priznaje:
1) vozaču koji je stekao pravo na upravljanje vozilima 
neke od kategorija iz stava 1. ovog člana, pre dana stupanja na snagu propisa iz 
stava 10. ovog člana,
2) vozaču koji, najkasnije u roku od jedne godine od 
dana stupanja na snagu propisa iz stava 10. ovog člana, stekne pravo na upravljanje 
vozilima neke od kategorija iz stava 1. ovog člana i
3) licu koje ima diplomu za obrazovni profil vozač 
motornih vozila i koje u toku školovanja odsluša sadržaj iz nastavnih planova i 
programa i položi završni ispit za obrazovni profil vozač motornih vozila.
Stručni ispit za sticanje početne kvalifikacije 
sprovodi Agencija.
Vozaču koji ispuni uslove iz st. 2. i 3. ovog člana 
izdaje se sertifikat o stručnoj kompetentnosti kojim se potvrđuje početna 
kvalifikacija (u daljem tekstu: početni CPC).
Periodična obuka sastoji se od obaveznih seminara 
unapređenja znanja u trajanju od najmanje 35 sati, u periodu od pet godina.
Vozaču koji završi periodičnu obuku izdaje se 
sertifikat o stručnoj kompetentnosti kojim se potvrđuje periodična obuka (u 
daljem tekstu: periodični CPC).
Na zahtev vozača, nadležni organi izdaju vozaču 
kvalifikacionu karticu vozača (u daljem tekstu: Кartica) i upisuju međunarodni 
kôd «95» u vozačku dozvolu, na osnovu početnog ili periodičnog CPC. Кartica i 
međunarodni kôd «95» upisan u vozačku dozvolu imaju rok važenja od pet godina.
Tokom upravljanja vozilom, vozač iz stava 1. ovog člana 
mora kod sebe imati sopstvenu Кarticu ili međunarodni kôd «95» upisan u vozačku 
dozvolu.
Bliže uslove o načinu sticanja i izdavanja početnog i 
periodičnog CPC, Кartici, programu i načinu sprovođenja obuke za sticanje početne 
kvalifikacije i periodične obuke, način polaganja stručnog ispita, uslove koje 
mora da ispuni ispitna komisija za polaganje stručnog ispita, izgledu i sadržaju 
obrasca CPC i Кartice, vođenju, rokovima i načinu čuvanja evidencije donosi 
ministar nadležan za poslove saobraćaja, na predlog Agencije.
Privredno društvo ili drugo pravno lice, odnosno 
preduzetnik, dužni su da obezbede da poslove vozača iz stava 1. ovog člana 
obavljaju vozači koji poseduju Кarticu ili upisan međunarodni kôd «95» u vozačku 
dozvolu.
CPC i Кarticu izdaje i oduzima Agencija i vodi 
registar vozača u elektronskom obliku. SRS se izdaje na zaštićenom obrascu i 
sadrži podatke: ime i prezime, datum i mesto rođenja, datum izdavanja i rok 
važenja, broj/serijski SRS. Кvalifikaciona kartica izdaje se na zaštićenom 
obrascu i sadrži podatke: ime i prezime, datum i mesto rođenja, datum izdavanja 
kartice, rok važenja kartice, izdavalac kartice, broj/serijski broj kartice, 
svojeručni potpis, prebivalište, kategorija vozila, fotografija. Rok čuvanja 
evidencija o izdatim CPC i karticama je sedam godina. 
Registar vozača u elektronskom obliku sadrži 
evidencije o stručnom ispitu, izdatim i obnovljenim SRS i kvalifikacionim 
karticama.
Registar vozača sadrži podatke: redni broj, ime (ime 
jednog roditelja), prezime i JMBG, datum i mesto rođenja, adresa stanovanja, 
prebivalište, datum i mesto polaganja stručnog ispita, broj i datum izdavanja 
uverenja o položenom ispitu, broj, kategorije i rok važenja vozačke dozvole, 
broj/serijski broj SRS i kvalifikacione kartice, datum izdavanja SRS i 
kvalifikacione kartice, rubriku za napomenu, svojeručni potpis, fotografija, 
elektronska adresa, broj kontakt telefona.
Agencija obavlja poslove iz st. 4. i 12. ovog člana kao 
poverene.
*Službeni glasnik RS, broj 24/2018
Član 204.
Obuku za sticanje početne kvalifikacije i periodičnu 
obuku vozača sprovodi pravno lice, koje ispunjava propisane uslove i koje za to 
dobije dozvolu od Agencije.
Dozvola iz stava 1. ovog člana je javna isprava 
(rešenje) koju izdaje Agencija sa rokom važenja od pet godina.
Pravno lice iz stava 1. ovog člana sprovodi obuku za 
sticanje početne kvalifikacije i periodičnu obuku na propisan način i u skladu sa 
propisanim programom iz člana 203. stav 10. ovog zakona.
Pravno lice iz stava 1. ovog člana mora da ispunjava 
sledeće opšte uslove:
1) da ima saglasnost Agencije na sadržaj nastavnih 
planova i programa za sprovođenje obuke,
2) da ima odgovarajuće stručne kadrove, sertifikovane 
od strane Agencije, prostor, opremu i nastavna sredstva,
3) da ima informacionu opremu koja omogućava efikasno 
povezivanje pravnog lica, odnosno njegovog ogranka sa Agencijom, radi dostavljanja 
propisanih podataka.
Agencija može rešenjem privremeno oduzeti dozvolu 
pravnom licu iz stava 1. ovog člana, na period ne duži od tri meseca, ako, 
prilikom provere ispunjenosti uslova iz stava 4. ovog člana, utvrdi da je pravno 
lice prestalo da ispunjava te uslove.
Pravno lice iz stava 1. ovog člana, kome je privremeno 
oduzeta dozvola, može nastaviti sa radom tek kada otkloni nedostatke i za to 
dobije saglasnost Agencije.
Pravnom licu iz stava 1. ovog člana, kome je 
privremeno oduzeta dozvola i koje u periodu do tri meseca nije otklonilo 
nedostatke utvrđene prilikom provere ispunjenosti uslova, Agencija oduzima 
dozvolu.
Pravnom licu iz stava 1. ovog člana, Agencija može 
oduzeti dozvolu na lični zahtev.
Ukoliko je pravnom licu, do datuma podnošenja zahteva 
za izdavanje dozvole iz stava 1. ovog člana, dozvola oduzimana više od dva puta 
za poslednjih 10 godina, dozvola se neće izdati.
Nakon sprovedene obuke za sticanje početnog CPC ili 
sprovedene periodične obuke na obaveznim seminarima unapređenja znanja za sticanje 
periodičnog CPC, pravno lice iz stava 1. ovog člana izdaje Potvrdu o završenoj 
obuci za sticanje početne kvalifikacije ili Potvrdu o završenoj periodičnoj obuci 
na obaveznim seminarima unapređenja znanja.
Bliže uslove koje mora da ispunjava pravno lice iz 
stava 1. ovog člana, način utvrđivanja ispunjenosti uslova, izgled i sadržaj 
zahteva za izdavanje, produženje i izmenu dozvole, vršenje stručnog nadzora, uslove 
koje moraju da ispune izvođači sadržaja obuke za sticanje početne kvalifikacije i 
periodične obuke, način i postupak 
sertifikacije stručnih kadrova, izgled i sadržaj Potvrde o završenoj obuci za sticanje početne 
kvalifikacije ili Potvrde o završenoj periodičnoj obuci na obaveznim seminarima 
unapređenja znanja, način vođenja obuke i način vođenja evidencija o obukama, 
propisuje ministar nadležan za poslove saobraćaja, na predlog Agencije. Potvrde 
iz ovog stava sadrže sledeće podatke: ime (ime jednog roditelja), prezime i JMBG, 
adresa i mesto stanovanja, prebivalište, broj potvrde, datum i mesto izdavanja 
potvrde, potpis izdavaoca potvrde.
Srednje stručne škole, koje obrazuju lica za obrazovni 
profil vozač motornog vozila, moraju da ispunjavaju uslove iz stava 11. ovog 
člana i dužne su da u nastavne planove i programe i završni ispit za obrazovni 
profil vozač motornog vozila ugrade najmanje sadržaj iz stava 11. ovog člana.
Agencija vodi registar pravnih lica u elektronskom 
obliku koji sadrži podatke: poslovno ime, matični broj, adresu sedišta, ime i 
prezime odgovornog lica u pravnom licu, datum dobijanja dozvole, elektronska 
adresa (e-mail) i broj kontakt telefona pravnog lica.
Registar obuka vozača sadrži evidencije o obaveznoj 
obuci i obaveznim seminarima unapređenja znanja na periodičnoj obuci.
Registar obuke vozača sadrži podatke: redni broj, ime 
(ime jednog roditelja), prezime i JMBG vozača, datum i mesto rođenja vozača, 
adresa stanovanja, prebivalište, datum i mesto pohađanja obavezne obuke, vrsta 
obuke, broj i datum izdavanja potvrde o završenoj obaveznoj obuci, broj i datum 
izdavanja potvrde o odslušanom obaveznom seminaru unapređenja znanja, izdavalac 
potvrde, rubrika za napomenu, svojeručni potpis, fotografija, elektronska 
adresa, broj kontakt telefona vozača, ime izvođača sadržaja obuke (ime jednog 
roditelja), prezime i JMBG izvođača sadržaja obuke, elektronska adresa i broj 
kontakt telefona izvođača nastave.
Agencija obavlja poslove iz st. 1, 5, 6, 7. i 8. ovog 
člana kao poverene.
*Službeni glasnik RS, broj 24/2018
**Službeni glasnik RS, broj 87/2018
11. Vozači tramvaja
Član 205.
Tramvajem može upravljati vozač koji ima vozačku dozvolu za 
upravljanje motornim vozilom „B” kategorije i posebnu dozvolu za upravljanje 
tramvajem koju izdaje Agencija. 
Dozvolu za upravljanje tramvajem može steći lice koje je 
navršilo 21 godinu života, položilo ispit za upravljanje tramvajem, 
ima srednju stručnu spremu najmanje trećeg stepena, kao i da mu 
odlukom nadležnog organa nije izrečena mera zabrane upravljanja motornim vozilom.

Кada upravlja tramvajem vozač mora imati kod sebe posebnu 
dozvolu za upravljanje tramvajem i vozačku dozvolu i dužan je da je stavi na uvid 
ovlašćenom licu. 
Agencija organizuje obuku za vozača tramvaja i organizuje i 
sprovodi ispit za vozače tramvaja. 
Bliže propise o obuci, načinu sprovođenja ispita i vođenju 
evidencija donosi ministar unutrašnjih poslova na predlog Agencije. 

Vozač tramvaja koji promeni prebivalište obavezan je da se 
u roku od 30 dana od dana promene prebivališta prijavi Agenciji, radi promene 
podataka. 
Agencija obavlja poslove iz stava 1. ovog člana kao 
poverene.

Tramvajem ne sme upravljati vozač tramvaja kome je izrečena 
zaštitna mera zabrana upravljanja motornim vozilom, odnosno mera bezbednosti 
zabrane upravljanja motornim vozilom, u vreme dok ta mera traje.
Dozvola za upravljanje tramvajem ima rok važenja pet 
godina.
Dozvola za upravljanje tramvajem izdaje se na zaštićenom 
obrascu i sadrži podatke: prezime, ime, datum i mesto rođenja, datum izdavanja 
dozvole, rok važenja dozvole, izdavalac dozvole, broj/serijski broj dozvole, 
svojeručni potpis, prebivalište, fotografija. 
Agencija vodi registar vozača tramvaja, u elektronskom 
obliku, koji sadrži: redni broj, JMBG vozača tramvaja, ime (ime jednog roditelja) 
prezime i prebivalište vozača tramvaja, datum i mesto rođenja vozača tramvaja, 
podatke o prvom izdavanju dozvole za upravljanje tramvajem (vrsta/izdavalac javne 
isprave, broj i datum izdavanja, broj i datum izdavanja potvrde o završenoj obuci, 
datum i mesto polaganja ispita, broj i datum izdavanja uverenja o položenom ispitu, 
broj, kategorije i rok važenja vozačke dozvole, broj/serijski broj dozvole za 
upravljanje tramvajem i datum izdavanja), podatke o produženju važnosti dozvole za 
upravljanje tramvajem (redni broj, datum podnošenja zahteva, datum produženja 
važnosti, serijski broj dozvole i broj vozačke dozvole), podatke o zameni 
dozvole za upravljanje tramvajem (redni broj, razlog zamene, datum zamene, rok 
važenja, serijski broj dozvole i napomena) i rubriku za napomenu.
Obuku za vozača tramvaja vrši pravno lice koje 
ispunjava propisane uslove i koje za to dobije dozvolu Agencije.
Agencija vodi registar pravnih lica u elektronskom 
obliku koji sadrži podatke: poslovno ime, matični broj, adresu sedišta, ime i 
prezime odgovornog lica u pravnom licu, datum dobijanja dozvole, elektronsku 
adresu (e-mail) i broj kontakt telefona pravnog lica.
*Službeni glasnik RS, broj 24/2018
XII. OSPOSOBLJAVANJE КANDIDATA ZA VOZAČE 
1. Opšte odredbe
Član 206.
Osposobljavanje kandidata za vozače je delatnost od opšteg 
interesa koja ima za cilj da kandidat za vozača stekne teorijska i praktična 
znanja i veštine potrebne za samostalno i bezbedno upravljanje vozilom u saobraćaju 
na putu. 
Osposobljavanje kandidata za vozače se sastoji od: teorijske 
obuke, praktične obuke u upravljanju vozilom i vozačkog ispita.
Član 207.
Osposobljavanje kandidata za vozače može da obavlja samo 
privredno društvo ili srednja stručna škola koja se bavi obrazovanjem učenika za 
obrazovni profil vozač motornih vozila, kada ispuni propisane uslove i kada za 
to dobije dozvolu. 
Dozvolom iz stava 1. ovog člana može se odrediti da se 
u pravnom licu iz stava 1. ovog člana može obavljati obuka kandidata za vozače 
samo pojedinih kategorija vozila.
Dozvolu iz stava 1. ovog člana izdaje ministarstvo 
nadležno za unutrašnje poslove.
Ako pravno lice iz stava 1. ovog člana osposobljavanje 
kandidata za vozače obavlja van teritorije organizacione jedinice ministarstva 
nadležnog za unutrašnje poslove (policijske uprave) na kojoj se nalazi sedište 
pravnog lica, mora osnovati ogranak, odnosno drugu propisanu organizacionu 
celinu i za isti dobiti dozvolu iz stava 1. ovog člana. 
Izuzetno od odredaba stava 4. ovog člana:
1) ministarstvo nadležno za unutrašnje poslove može 
dozvoliti da pravno lice praktični ispit sprovodi na teritoriji naseljenog mesta 
koje nije na teritoriji policijske uprave na kojoj se nalazi sedište pravnog 
lica, pri čemu pravno lice ne mora osnivati ogranak, odnosno drugu propisanu 
organizacionu celinu, i za isti dobiti dozvolu, ako naseljeno mesto koje je 
sedište privrednog društva ne ispunjava propisane uslove za sprovođenje praktičnog 
ispita;
2) pravno lice praktičnu obuku kandidata za vozače 
može sprovoditi na svim putevima na teritoriji Republike Srbije. 
Dozvolu iz stava 1. ovog člana ne može dobiti pravno 
lice nad kojim je otvoren postupak stečaja.
Ukoliko je pravnom licu koje vrši osposobljavanje 
kandidata za vozače, do datuma podnošenja zahteva za izdavanje dozvole, oduzimana 
dozvola više od dva puta za poslednjih 10 godina, dozvola se neće izdati.
Obrazovanje lica za obrazovni profil vozač motornog 
vozila, kao i učenika koji se za vozače obučavaju u okviru redovnog nastavnog 
plana i programa, vrše srednje stručne škole po propisima koje donosi ministar 
nadležan za obrazovanje. Program obrazovanja ovih lica mora obuhvatiti najmanje 
sadržaj programa utvrđenog u skladu sa ovim zakonom.
Program osposobljavanja pripadnika ministarstva 
nadležnog za poslove odbrane za vozače motornih vozila koje se obavlja u Vojsci 
Srbije mora obuhvatiti najmanje sadržaj programa utvrđenog u skladu sa ovim 
zakonom. Bliže propise o vaspitanju i obrazovanju vojnih lica za vozače motornih 
vozila donosi ministar nadležan za poslove odbrane.
Ministarstvo nadležno za unutrašnje poslove, u skladu 
sa propisom o evidencijama i obradi podataka u oblasti unutrašnjih poslova, vodi 
registar pravnih lica, odnosno njihovih ogranaka, za koje je izdalo dozvolu. 
Ministar nadležan za unutrašnje poslove donosi bliže 
propise o načinu vođenja registra iz stava 10. ovog člana.
*Službeni glasnik RS, broj 24/2018
Član 208.
Pravno lice iz člana 207. stav 1. ovog zakona, odnosno 
ogranak privrednog društva iz člana 207. stav 4. ovog zakona, mora da ima: 

1) najmanje jednu propisno opremljenu školsku učionicu za 
teorijsku obuku i polaganje vozačkih ispita za najmanje 10 kandidata, u vlasništvu 
ili u zakupu privrednog društva, odnosno koju 
koristi srednja stručna škola. Učionica 
može biti zakupljena samo za potrebe jednog pravnog lica, odnosno ogranka, 

2) poslovni prostor za administrativne poslove u vlasništvu 
pravnog lica ili uzet u zakup. Poslovni prostor može biti zakupljen samo za 
potrebe jednog pravnog lica, odnosno ogranka, 
3) propisana nastavna sredstva i učila, 
4) najmanje tri vozila „B” kategorije i najmanje po jedno 
vozilo za ostale kategorije vozila, za koje pravno lice, odnosno ogranak vrši 
obuku kandidata za vozače, koja su registrovana na pravno lice ili su obezbeđena 
po osnovu lizinga. Ukoliko se ne obavlja obuka kandidata za vozače motornih 
vozila „B” kategorije, pravno lice mora imati ukupno najmanje tri vozila 
odgovarajućih kategorija koja su registrovana na pravno lice ili su obezbeđena 
po osnovu lizinga, 
5) uređeni poligon za početnu praktičnu obuku vozača, 
koji omogućava izvođenje radnji sa vozilom propisanih programom praktične obuke, u 
vlasništvu pravnog lica, uzet u zakup ili dat na korišćenje rešenjem lokalne 
samouprave,
6) informacionu opremu koja omogućava efikasno 
povezivanje pravnog lica, odnosno njegovog ogranka, sa ministarstvom nadležnim za 
unutrašnje poslove radi dostavljanja propisanih podataka,
7) sistem za snimanje (u daljem tekstu: audio-video 
sistem), postavljen u učionici čije karakteristike obezbeđuju sačinjavanje 
audio-video zapisa koji, saglasno karakteristikama prostora u kojem je 
postavljen, omogućava identifikaciju svih kandidata i ispitivača, odnosno lica 
koja vrše nadzor, celim tokom teorijskog ispita i registrovanje njihove međusobne 
komunikacije.
Ministarstvo nadležno za unutrašnje poslove, u skladu 
sa propisom o evidencijama i obradi podataka u oblasti unutrašnjih poslova, 
obezbeđuje Informacioni sistem osposobljavanja kandidata za vozače (u daljem 
tekstu: Informacioni sistem) koji omogućava dostavu propisanih podataka od 
strane pravnog lica iz člana 207. stav 1. ovog zakona, odnosno ogranka iz člana 
207. stav 4. ovog zakona, u centralnu informacionu bazu podataka koju vodi 
ministarstvo nadležno za unutrašnje poslove (u daljem tekstu: centralna baza 
podataka). Informacioni sistem mora obezbediti i povezivanje ministarstva 
nadležnog za unutrašnje poslove sa drugim državnim organima, odnosno imaocima 
javnih ovlašćenja, odnosno pravosudnim organima, odnosno zdravstvenim ustanovama, 
u cilju obezbeđenja propisanih podataka na osnovu kojih ovaj sistem automatski 
utvrđuje da li pravno lice, odnosno instruktori vožnje, predavači i ispitivači, 
koji su u radnom odnosu u pravnom licu, odnosno u njegovom ogranku, odnosno 
kandidati za vozača, ispunjavaju propisane uslove.
Pravno lice iz člana 207. stav 1. ovog zakona je dužno 
da održava deo Informacionog sistema i audio-video sistem, koji je u pravnom 
licu, odnosno njegovom ogranku, na način koji će omogućiti njihove propisane 
funkcionalnosti.
*Službeni glasnik RS, broj 24/2018
Član 209.
Pravno lice iz člana 207. stav 1. ovog zakona, odnosno 
ogranak iz člana 207. stav 4. ovog zakona, dužno je da ima u radnom odnosu, na 
određeno ili neodređeno vreme: 
1) sa punim radnim vremenom, najmanje tri instruktora vožnje 
„B” kategorije i najmanje jednog instruktora za svaku od kategorija vozila za 
koje vrši osposobljavanje kandidata za vozače. Ukoliko pravno lice ne vrši 
osposobljavanje kandidata za vozače motornih vozila „B” kategorije mora imati 
ukupno najmanje tri instruktora vožnje odgovarajućih kategorija, 
2) najmanje jednog predavača teorijske nastave, 

3) najmanje jednog ispitivača za svaku od kategorija vozila za koje pravno 
lice vrši osposobljavanje,
4) najmanje jedno lice za evidentiranje podataka 
(administrator), koje putem Informacionog sistema u centralnu bazu podataka 
dostavlja podatke na propisani način i ima uvid u sve podatke iz centralne baze 
podataka koji se odnose na pravno lice kod kojeg je u radnom odnosu.
Instruktori vožnje, ispitivači, predavači i 
administrator moraju imati odgovarajuću prijavu na obavezno socijalno osiguranje 
u tom pravnom licu, u skladu sa odgovarajućim propisima.
Izuzetno od stava 1. tačka 2) ovog člana, predavač 
teorijske obuke može biti angažovan i van radnog odnosa, po osnovu ugovora o 
dopunskom radu.
Pravno lice, odnosno njegov ogranak mora angažovati 
pravno ili fizičko lice koje će biti zaduženo za održavanje Informacionog sistema 
i audio-video sistema, na način koji će omogućiti njihove propisane 
funkcionalnosti.
U cilju automatskog utvrđivanja da li su ispunjeni uslovi 
iz st. 1–3. ovog člana, pravno lice, putem Informacionog sistema iz člana 208. 
stav 3. ovog zakona, mora dostaviti u centralnu bazu podataka podatak o JMBG 
predavača teorijske obuke, instruktora vožnje, ispitivača i administratora, na 
osnovu čega se iz jedinstvene informacione baze Centralnog registra obaveznog 
socijalnog osiguranja utvrđuje datum početka osiguranja, osnov osiguranja, datum 
prestanka osiguranja, radno vreme (puno, nepuno, skraćeno) i podatak da li je 
lice zaposleno kod više poslodavaca.
*Službeni glasnik RS, broj 24/2018
Član 210.
Ministar nadležan za unutrašnje poslove donosi bliže 
propise o uslovima koje mora ispunjavati pravno lice iz člana 207. stav 1. ovog 
zakona, odnosno ogranak iz člana 207. stav 4. ovog zakona.
Pravno lice dužno je da obezbedi ispunjenost propisanih 
uslova za obuku kandidata za vozače.
Pravno lice će privremeno prestati sa teorijskom 
obukom kandidata za vozače kada prestane da ispunjava uslove: 
1) iz člana 208. stav 1. tačka 1) ili,
2) iz člana 208. stav 1. tačka 6) ili,
3) iz člana 209. stav 1. tačka 2) ovog zakona.
Pravno lice će privremeno prestati sa praktičnom 
obukom kandidata za vozače određene kategorije vozila kada prestane da ispunjava 
uslove:
1) iz člana 208. stav 1. tačka 4) ili,
2) iz člana 208. stav 1. tačka 5) ili,
3) iz člana 208. stav 1. tačka 6) ili,
4) iz člana 209. stav 1. tačka 1) ovog zakona.
Pravno lice će privremeno prestati sa organizovanjem i 
sprovođenjem teorijskog ispita određene kategorije vozila kada prestane da 
ispunjava uslove:
1) iz člana 208. stav 1. tačka 1) ili,
2) iz člana 208. stav 1. tačka 6) ili,
3) iz člana 208. stav 1. tačka 7) ili,
4) iz člana 209. stav 1. tačka 3) ovog zakona, u 
pogledu ispitivača koji ispunjava uslove za sprovođenje teorijskog ispita.
Pravno lice će privremeno prestati sa organizovanjem i 
sprovođenjem praktičnog ispita određene kategorije vozila kada prestane da 
ispunjava uslove:
1) iz člana 208. stav 1. tačka 4) ili,
2) iz člana 208. stav 1. tačka 5) ili,
3) iz člana 208. stav 1. tačka 6) ili,
4) iz člana 209. stav 1. tačka 3) ovog zakona.
O privremenom prestanku sa radom pravno lice će 
najkasnije prvog sledećeg radnog dana obavestiti organ koji vrši nadzor. Za 
vreme privremenog prestanka sa radom pravno lice ne sme vršiti osposobljavanje 
kandidata u skladu sa odredbama ovog člana.
Privremeni prestanak rada može trajati najduže tri 
meseca.
O završetku privremenog prestanka rada, pravno lice je 
dužno da obavesti organ koji vrši nadzor najkasnije jedan dan pre početka 
nastavka sa radom.
Izuzetno od odredaba stava 4. tač. 1) i 4) i stava 6. 
tačka 1) ovog člana pravno lice koje ima najmanje jedno vozilo, odnosno jednog 
instruktora vožnje, kategorije „V”, najduže u roku od 30 dana od dana kada je 
prestalo da ispunjava propisane uslove iz člana 208. stav 1. tačka 4), odnosno iz 
člana 209. stav 1. tačka 1), može da nastavi osposobljavanje kandidata za vozače 
kategorije „V”. Ako do isteka navedenog roka pravno lice, odnosno njegov ogranak, 
ne obezbedi propisani broj vozila, odnosno instruktora vožnje kategorije „V”, 
privremeno će prestati sa radom i taj privremeni prestanak traje najduže dva 
meseca.
*Službeni glasnik RS, broj 24/2018
Član 211.
Pravno lice iz člana 207. stav 1. ovog zakona, odnosno 
ogranak iz člana 207. stav 4. ovog zakona, mora da vodi na propisan način, tačno 
i uredno propisane evidencije koje vodi u pisanoj formi, odnosno da u centralnu 
bazu podataka putem Informacionog sistema iz člana 208. stav 2. ovog zakona 
dostavlja na propisani način tačne podatke.
Pravno lice putem audio-video sistema sačinjava 
odgovarajući audio-video zapis teorijskog ispita, koji je deo propisanih 
evidencija i koji omogućava identifikaciju svih kandidata i ispitivača, odnosno 
lica koja vrše nadzor, celim tokom teorijskog ispita i registrovanje njihove 
međusobne komunikacije. Audio-video zapis mora posedovati odgovarajuću zaštitu 
putem koje se utvrđuje da li su vršene promene u originalnom sadržaju tog 
zapisa. Audio-video zapis se čuva u prostorijama pravnog lica na način koji 
onemogućava pristup njegovom sadržaju, osim odgovornom licu u pravnom licu, 
licima koje on ovlasti i licima koja vrše nadzor.
Pravno lice u pisanoj formi vodi:
1) knjigu aktivnosti instruktora vožnje u koju 
instruktor vožnje evidentira podatke o časovima praktične obuke koje je sproveo 
(datum i vreme, kod časa, ime i prezime kandidata, registarska oznaka vozila, 
odnosno skupa vozila, stanje na putomeru vozila na početku i kraju časa, pređeni 
put), odnosno časovima teorijske obuke, kada je instruktor vožnje i predavač 
teorijske obuke (datum i vreme, kod obrađenih tema), odnosno teorijskim i 
praktičnim ispitima, kada je instruktor vožnje i ispitivač (datum i vreme); 
2) bodovne liste u koje ispitivač evidentira podatke o 
sprovedenom praktičnom ispitu svakog kandidata (datum i vreme, ime i prezime 
kandidata, identifikacioni broj kandidata, ime i prezime ispitivača, broj 
negativnih bodova po radnjama, postupanjima i tehnici vožnje, oznake nedozvoljenih 
greški, odnosno ugrožavanja bezbednosti, za koje je kandidat na praktičnom ispitu 
dobio ocenu „nije položio”, ukupan broj negativnih bodova, ukupan broj 
konstatacija „nije položio”, kod završetka, odnosno prekida ispita, kada ispitni 
zadatak nije sproveden u celosti, ocena na ispitu).
U cilju omogućavanja pristupa Informacionom sistemu, 
odnosno podacima iz centralne baze podataka i automatskog utvrđivanja, putem 
Informacionog sistema, da li pravno lice ispunjava propisane uslove za sprovođenje 
osposobljavanja, da li kandidat za vozača ispunjava uslove za početak 
osposobljavanja, odnosno uslove za sprovođenje pojedinih delova osposobljavanja, da 
li stručni kadar pravnog lica ispunjava propisane uslove, odnosno da li 
osposobljavanje sprovodi na propisani način, odnosno u cilju automatskog sačinjavanja 
propisanih potvrda, uverenja o položenom vozačkom ispitu, odgovarajućih 
statističkih izveštaja na osnovu kojih se preduzimaju mere za otklanjanje 
nedostataka i unapređenje osposobljavanja, pravno lice za centralnu bazu podataka 
putem Informacionog sistema obezbeđuje:
1) podatak o JMBG kandidata za vozača na osnovu čega 
se putem Informacionog sistema, iz evidencija ministarstva nadležnog za 
unutrašnje poslove, obezbeđuju podaci: ime i prezime kandidata, pol, adresa 
prebivališta, odnosno boravišta, datum rođenja (za utvrđivanje ispunjenosti 
starosnog uslova iz člana 180. ovog zakona), kategorije vozila za koje kandidat 
poseduje vozačku dozvolu (za utvrđivanje ispunjenosti uslova u pogledu posedovanja 
odgovarajuće vozačke dozvole iz člana 181. ovog zakona, odnosno uslova iz člana 
212. stav 3. ovog zakona), nakon čega Informacioni sistem automatski generiše 
identifikacioni broj kandidata i datum upisa, ako kandidat ispunjava uslove za 
početak osposobljavanja;
2) broj telefona i e-mail kandidata putem kojih se 
kandidatu dostavljaju potrebne informacije, odnosno omogućava pristup 
Informacionom sistemu;
3) podatke iz uverenja o zdravstvenoj sposobnosti za 
kategoriju vozila za koju se kandidat obučava (broj, datum izdavanja, naziv 
zdravstvene ustanove koja je uverenje izdala, ograničenja i uneti rokovi), na 
osnovu kojih se putem Informacionog sistema utvrđuje da li kandidat ispunjava 
uslov za započinjanje praktične obuke iz člana 216. stav 2. ovog zakona;
4) podatak o datumu sklapanja ugovora o osposobljavanju 
na osnovu kojeg se putem Informacionog sistema utvrđuje da je kandidat ispunio 
uslov iz člana 219. stav 1. ovog zakona;
5) podatke o sprovedenom osposobljavanju: časovima 
teorijske obuke (datum i vreme, kod obrađenih tema, ime i prezime kandidata, ime 
i prezime predavača teorijske obuke), teorijskim ispitima (datum i vreme, ime i 
prezime kandidata, ime i prezime ispitivača, brojevi ispitnih pitanja koja čine 
test za polaganje teorijskog ispita, brojevi ispitnih pitanja na koje kandidat 
nije dao tačan odgovor, broj poena, ocena na ispitu), časovima praktične obuke 
(datum i vreme, kod časa, ime i prezime kandidata, ime i prezime instruktora 
vožnje, registarska oznaka vozila, odnosno skupa vozila, stanje na putomeru vozila 
na početku i kraju časa, pređeni put), praktičnim ispitima (podatke iz bodovnih 
lista ispitivača, u skladu sa odredbom stava 3. tačka 2) ovog člana, konačna 
ocena na ispitu, registarska oznaka vozila, odnosno skupa vozila, sa kojim je 
sproveden ispit), na osnovu kojih Informacioni sistem automatski sačinjava 
odgovarajuće potvrde o završenim delovima osposobljavanja, odnosno Uverenje o 
položenom vozačkom ispitu;
6) podatke o zaduženim knjigama aktivnosti instruktora 
vožnje (broj knjige, ime i prezime instruktora vožnje koji je knjigu zadužio, datum 
zaduženja, odnosno razduženja knjige, ime i prezime lica koje je instruktora vožnje 
zadužilo, odnosno razdužilo knjigom);
7) podatak o JMBG predavača teorijske obuke, 
instruktora vožnje i ispitivača, na osnovu kojeg se putem Informacionog sistema 
obezbeđuju odgovarajući podaci iz evidencija ministarstva nadležnog za unutrašnje 
poslove (kategorije vozila za koje navedeni stručni kadar pravnog lica poseduje 
vozačku dozvolu, datum od kada i do kada važi izdata vozačka dozvola za određenu 
kategoriju, datum prestanka važenja poslednje mere zabrane upravljanja vozilom, da 
li su u poslednje četiri godine izrečene pravnosnažne presude za krivična dela – 
teška dela protiv bezbednosti javnog saobraćaja, iz grupe protiv života i tela, 
protiv službene dužnosti), odnosno pravosudnih organa (podaci o pokrenutim 
istragama za krivična dela – teška dela protiv bezbednosti javnog saobraćaja, iz 
grupe protiv života i tela, protiv službene dužnosti), odnosno Agencije (podaci: 
broj odgovarajuće licence i datum važenja), odnosno zdravstvenih ustanova (podaci 
iz uverenja o zdravstvenoj sposobnosti za vozača motornih vozila: broj, datum 
izdavanja, naziv zdravstvene ustanove koja je uverenje izdala, ograničenja i uneti 
rokovi), na osnovu kojih Informacioni sistem automatski utvrđuje da li navedeni 
stručni kadar pravnog lica ispunjava propisane uslove iz čl. 189, 221, 224. i 
238. ovog zakona;
8) podatak o JMBG administratora, odgovornog lica u 
pravnom licu i lica zaduženog za održavanje Informacionog sistema u cilju 
omogućavanja pristupa Informacionom sistemu, odnosno odgovarajućim podacima iz 
centralne baze podataka, u skladu sa propisanim ovlašćenjima za pristup;
9) broj telefona i e-mail administratora, odgovornog 
lica u pravnom licu, predavača teorijske obuke, instruktora vožnje, ispitivača i 
lica zaduženog za održavanje Informacionog sistema putem kojih se istim 
dostavljaju potrebne informacije;
10) podatke o vozilima za osposobljavanje kandidata za 
vozače (broj šasije i registarska oznaka) na osnovu kojih se putem Informacionog 
sistema obezbeđuju odgovarajući podaci iz evidencije ministarstva nadležnog za 
unutrašnje poslove (matični broj vlasnika, odnosno JMBG, u slučaju vozila za 
osposobljavanje koje je vlasništvo osobe sa invaliditetom), a na osnovu kojih 
Informacioni sistem automatski utvrđuje da li pravno lice ispunjava propisane 
uslove u pogledu vozila iz člana 208. stav 1. tačka 4) ovog zakona.
Izuzetno od odredaba stava 3. ovog člana, pravno lice 
ne mora voditi u pisanoj formi knjige aktivnosti instruktora vožnje i bodovne 
liste, ako instruktor vožnje, odnosno ispitivač, podatke o sprovedenim 
aktivnostima, odnosno praktičnom ispitu, unosi u realnom vremenu u centralnu 
bazu podataka.
Podacima iz centralne baze podataka mogu pristupiti 
ovlašćena lica ministarstva nadležnog za unutrašnje poslove koja vrše nadzor nad 
poštovanjem propisa iz oblasti osposobljavanja kandidata za vozače, odnosno 
ispitivači ovog ministarstva, koja su evidentirana u Informacionom sistemu. 
U cilju obezbeđenja pristupa ovlašćenim licima 
Informacionom sistemu, odnosno utvrđivanja da li ispitivači ispunjavaju propisane 
uslove, ministarstvo nadležno za unutrašnje poslove putem Informacionog sistema 
obezbeđuje:
1) JMBG ovlašćenih lica koja vrše nadzor;
2) JMBG ispitivača, na osnovu kojeg se putem 
Informacionog sistema obezbeđuju odgovarajući podaci iz evidencija ministarstva 
nadležnog za unutrašnje poslove (kategorije vozila za koje ispitivači poseduju 
vozačku dozvolu, datum od kada i do kada važi izdata vozačka dozvola za određenu 
kategoriju, datum prestanka važenja poslednje mere zabrane upravljanja vozilom, da 
li su u poslednje četiri godine izrečene pravnosnažne presude za krivična dela – 
teška dela protiv bezbednosti javnog saobraćaja, iz grupe protiv života i tela, 
protiv službene dužnosti), odnosno pravosudnih organa (podaci o pokrenutim 
istragama za krivična dela – teška dela protiv bezbednosti javnog saobraćaja, iz 
grupe protiv života i tela, protiv službene dužnosti), odnosno Agencije (podaci: 
broj odgovarajuće licence i datum važenja), odnosno zdravstvenih ustanova (podaci 
iz uverenja o zdravstvenoj sposobnosti za vozača motornih vozila: broj, datum 
izdavanja, naziv zdravstvene ustanove koja je uverenje izdala, ograničenja i uneti 
rokovi), na osnovu kojih Informacioni sistem automatski utvrđuje da li 
ispitivači ministarstva nadležnog za unutrašnje poslove ispunjavaju propisane 
uslove iz čl. 189, 209, 221, 224. i 238. ovog zakona;
3) broj telefona i e-mail ovlašćenih lica koja vrše 
nadzor, odnosno ispitivača.
Pri sprovođenju praktičnog ispita ispitivači 
ministarstva nadležnog za unutrašnje poslove vode u pisanoj formi bodovne liste u 
koje evidentiraju podatke o praktičnom ispitu u skladu sa odredbom stava 3. 
tačka 2) ovog člana.
Podaci o osposobljavanju kandidata za vozače čuvaju se 
trajno u centralnoj bazi podataka.
Sigurnosna kopija audio-video zapisa čuva se na 
medijumu nezavisnom od radne memorije uređaja za snimanje, za period od jedne 
godine od dana kada je audio-video zapis sačinjen.
Podaci iz evidencija koje pravno lice, odnosno 
ministarstvo nadležno za unutrašnje poslove, vode u pisanoj formi, čuvaju se 
najmanje dve godine od dana od kada je u te evidencije unet poslednji podatak.
Ministarstvo nadležno za unutrašnje poslove vrši 
analizu podataka iz centralne baze podataka i sačinjava odgovarajuće izveštaje, u 
cilju preduzimanja mera za unapređenje osposobljavanja kandidata za vozače i 
propisanih mera u slučaju kada se osposobljavanje ne sprovodi na propisan način.
Pravo na uvid u podatke iz evidencija propisanih ovim 
članom se ostvaruje u skladu sa propisima o zaštiti podataka o ličnosti.
Bliže propise o načinu vođenja i čuvanja evidencija 
propisanih ovim članom donosi ministar nadležan za unutrašnje poslove.
*Službeni glasnik RS, broj 24/2018
Član 212.
Osposobljavanje kandidata za vozače pravno lice iz člana 
207. stav 1. može započeti najranije 12 meseci pre nego što kandidat za vozača 
ispuni starosni uslov iz člana 180. ovog zakona.
Кandidat za vozača ne može započeti, odnosno nastaviti 
osposobljavanje u vreme trajanja zaštitne mere, odnosno mere bezbednosti zabrane 
upravljanja motornim vozilom, kao ni za vreme dok mu je vozačka dozvola oduzeta 
zbog nesavesnosti.
Pravno lice ne može započeti osposobljavanje kandidata 
za vozača za upravljanje vozilima određene kategorije, ako ne ispunjava uslove u 
pogledu posedovanja vozačke dozvole propisane odredbama člana 181. ovog zakona.
*Službeni glasnik RS, broj 24/2018
2. Teorijska obuka
Član 213.
Teorijska obuka u upravljanju vozilom se ostvaruje po 
propisanom programu obuke. 
Teorijska obuka upravljanja vozilom mora da ima sadržaje koji 
će omogućiti da kandidat nakon završetka osposobljavanja stekne potrebna znanja i 
veštine za samostalno i bezbedno upravljanje vozilom u saobraćaju na putu. 

Program teorijske obuke kandidata za vozače donosi ministar 
unutrašnjih poslova.
Član 214.
Teorijska obuka obuhvata najmanje sledeće gradivo: 

1) pravila saobraćaja i saobraćajna signalizacija – pojam i 
značaj pravila saobraćaja, primena pravila, pojam i značenje saobraćajnih znakova 
i znaci koje daju ovlašćena službena lica, 
2) vozač – značaj i uticaj vozača na bezbednost saobraćaja, 
osobine i postupci vozača koji utiču na bezbednost saobraćaja, sociološki 
činioci koji utiču na ponašanje vozača, značaj procena saobraćajne situacije i 
način donošenja odluka vozača, orijentacija vozača u vremenu i prostoru, 
psihološki činioci koji utiču na procene, donošenje i sprovođenje odluka vozača u 
toku vožnje, vreme reakcije, pažnja i umor vozača, promene kod vozača koje nastaju 
usled korišćenja alkohola i/ili drugih psihoaktivnih supstanci čija je upotreba 
zabranjena pre i za vreme vožnje, 
3) put – pojam puta, karakteristike puta koje su od značaja 
za bezbednost saobraćaja, uticaj vremenskih prilika na stanje puta i bezbedno 
odvijanje saobraćaja i noćni uslovi vožnje, 
4) vozilo – pojam i osobine vozila koje utiču na bezbedno 
odvijanje saobraćaja na putevima, značaj i uticaj tehničke ispravnosti vozila na 
bezbedno odvijanje saobraćaja, značaj i uticaj opterećenja i načina opterećenja 
vozila na bezbednost saobraćaja, osnovni sklopovi i uređaji vozila i njihov 
uticaj na bezbednost saobraćaja na putu, najčešće neispravnosti vozila i 
mogućnosti njihovog otklanjanja od strane vozača raspoloživom opremom i sredstvima, 

5) pasivna bezbednost vozila – pojam i značaj, uticaj 
pojedinih delova i sklopova vozila na pasivnu bezbednost i delovi, sklopovi i 
uređaji vozila čiji je osnovni cilj obezbeđivanje pasivne bezbednosti, 

6) ostali učesnici u saobraćaju – pojam i njihove osobine 
koje utiču na bezbedno odvijanje saobraćaja, karakteristike ponašanja u saobraćaju 
dece, starih lica, osoba sa posebnim potrebama, pešaka, biciklista, motociklista 
i drugih lica, pojam, karakteristike i uticaj šinskih vozila na bezbedno 
odvijanje saobraćaja, mogući uticaj životinja na bezbedno odvijanje saobraćaja na 
putu, 
7) opšte odredbe – propisi vezani za pravo na upravljanje 
vozilom u saobraćaju na putu, pravo učešća vozila u saobraćaju na putu, vreme 
upravljanja vozilom u saobraćaju na putu i odmori vozača, postupak u slučaju 
saobraćajne nezgode i posebne mere bezbednosti, 
8) mere predostrožnosti prilikom napuštanja vozila, 

9) osnovi ekonomične vožnje i uticaj saobraćaja na stanje 
životne sredine i njeno ugrožavanje, 
10) opasnosti koje nastaju usled nepoštovanja propisa iz 
oblasti bezbednosti saobraćaja, moguće štetne posledice nepoštovanja propisa i 
kaznene mere za učinioce povreda odredbi i propisa iz oblasti bezbednosti 
saobraćaja (kazna zatvora, novčana kazna, mere bezbednosti i zaštitne mere), 

11) teorijsko objašnjenje radnji sa vozilom u saobraćaju na 
putu i postupanje vozača u saobraćaju na putu – osnovne radnje vozilom: polazak, 
vožnja unapred, vožnja unazad, promena pravca kretanja i zaustavljanje vozila, 
uključivanje vozila u saobraćaj na putu, izbor brzine kretanja vozila u zavisnosti 
od saobraćajne situacije i uslova puta i vremena, skretanje, obilaženje, 
mimoilaženje, preticanje, promena saobraćajne trake, polukružno okretanje, 
zaustavljanje i naglo kočenje, ustupanje prava prvenstva prolaza, postupanje vozača 
pri nailasku i prolazak kroz raskrsnicu na kojoj je saobraćaj regulisan pravilom 
desne strane, saobraćajnim znakom, svetlosnim saobraćajnim znakom i znacima i 
naredbama koje daje ovlašćeno lice, postupanje vozača pri nailasku na pešački 
prelaz, prelaz puta preko železničke i tramvajske pruge i vožnja kroz tunel, 
postupanje vozača u uslovima padavina, smanjene vidljivosti, u noćnim uslovima i 
kada se kreće putem na kojem se izvode radovi. 
Pre početka sprovođenja teorijske obuke pravno lice 
obezbeđuje svakom kandidatu, na trajno korišćenje, stručnu literaturu za 
osposobljavanje kandidata za vozače.
Bliže propise o načinu sprovođenja teorijske obuke kandidata 
za vozače donosi ministar unutrašnjih poslova. 
Pravno lice iz člana 207. stav 1. ovog zakona dužno je da 
teorijsku obuku kandidata za vozače obavlja na propisan način.
*Službeni glasnik RS, broj 24/2018
3. Praktična obuka
Član 215.
Praktična obuka obuhvata ovladavanje veštinama u upravljanju 
vozilom u saobraćaju na putu, u pogledu: 
1) provere i pripreme vozila za bezbedno učestvovanje u 
saobraćaju na putu, 
2) upotrebe komandi i uređaja vozila, 
3) izvođenja propisanih radnji vozilom na uređenom poligonu, 

4) izvođenja radnji vozilom u saobraćaju na putu iz člana 
214. stav 1. tačka 11) ovog zakona, 
5) upravljanja vozilom u saobraćaju na putu u naselju, u 
uslovima slabog, srednjeg i jakog intenziteta saobraćaja, 
6) upravljanja vozilom u saobraćaju na putu van naselja, u 
uslovima slabog, srednjeg i jakog intenziteta saobraćaja, 
7) upravljanja vozilom na putu u naselju i van naselja, u 
noćnim uslovima, 
8) uvežbavanja radnji vozilom i postupanje vozača u različitim 
saobraćajnim situacijama, 
9) razvijanja odnosa poverenja i poštovanja prema drugim 
učesnicima u saobraćaju, sticanja navike pomaganja drugim učesnicima u saobraćaju 
i preduzimanja mera da ne dođe do saobraćajne nezgode. 
Bliže propise o načinu sprovođenja praktične obuke kandidata 
za vozače donosi ministar unutrašnjih poslova. 
Pravno lice iz člana 207. stav 1. ovog zakona dužno je da 
praktičnu obuku kandidata za vozače obavlja na propisan način.
Član 216.
Sa praktičnom obukom kandidata za vozače može se 
otpočeti tek nakon što kandidat za vozača položi teorijski ispit.
Pravno lice iz člana 207. stav 1. ovog zakona ne sme 
otpočeti sa praktičnom obukom kandidata za vozača koji nema uverenje o 
zdravstvenoj sposobnosti za kategoriju vozila za koju se obučava, odnosno 
otpočeti ili obavljati praktičnu obuku ako je od izdavanja tog uverenja proteklo 
više od jedne godine.
*Službeni glasnik RS, broj 24/2018
Član 217.
Кandidat za vozača koji vrši praktičnu obuku sme 
upravljati vozilom one kategorije za koju se obučava samo pod nadzorom 
instruktora vožnje. 
Instruktor vožnje u toku jednog časa praktične obuke, 
može obučavati samo jednog kandidata za vozača.
*Službeni glasnik RS, broj 24/2018
4. Prava i obaveze kandidata za vozače
Član 218.
Vlada određuje najnižu i najvišu cenu teorijske i 
praktične obuke, na predlog ministarstva nadležnog za unutrašnje poslove, a po 
pribavljenom mišljenju ministarstva nadležnog za trgovinu.
Pravno lice ne može odrediti nižu ili višu cenu obuke 
od cene određene na način iz stava 1. ovog člana.
U ukupnu cenu teorijske i praktične obuke uključeno je 
i izdavanje svih potvrda u vezi sa navedenim obukama i stručna literatura iz 
člana 214. stav 2. ovog zakona.
*Službeni glasnik RS, broj 24/2018
Član 219.
Pravno lice iz člana 207. stav 1. ovog zakona i kandidat za 
vozača obavezno, pre početka obuke, sklapaju ugovor o uslovima pod kojima će se 
obaviti obuka, čije odredbe moraju biti u skladu sa ovim zakonom. 

Ovim ugovorom se mora posebno utvrditi da je kandidat 
za vozača upoznat da će se tokom teorijskog ispita vršiti audio-video snimanje, 
kao i propisati međusobni odnosi u slučaju prestanka osposobljavanja u tom pravnom 
licu. Кada je kandidat maloletan, ugovor sa pravnim licem sklapa jedan od 
roditelja ili staratelj.
Pravno lice ne može početi obuku kandidata za vozača pre 
nego što bude sklopljen ugovor iz stava 1. ovog člana.
*Službeni glasnik RS, broj 24/2018
Član 220.
Pravno lice iz člana 207. stav 1. ovog zakona, 
na zahtev kandidata, izdaje 
potvrde o završenoj teorijskoj i praktičnoj obuci i potvrde o broju sati 
teorijske i praktične obuke koje je imao kandidat u slučaju prestanka 
osposobljavanja u tom pravnom licu. 
Potvrde iz stava 1. ovog člana moraju se izdati nakon završene teorijske i 
praktične obuke, odnosno u slučaju prekida navedenih obuka, u roku od tri dana 
od dana podnošenja zahteva.
*Službeni glasnik RS, broj 24/2018
5. Predavač teorijske obuke
Član 221.
Predavač teorijske obuke mora da ispunjava propisane 
uslove i da ima dozvolu (licencu) za predavača teorijske obuke.
Predavač teorijske obuke mora ispunjavati sledeće 
uslove:
1) da ima završene najmanje osnovne studije saobraćajne 
struke iz oblasti saobraćajnog inženjerstva – usmerenja drumski saobraćaj, odnosno 
završene studije druge struke u trajanju od najmanje četiri godine i najmanje pet 
godina radnog iskustva u oblasti bezbednosti saobraćaja,
2) da ima najmanje tri godine vozačku dozvolu za vozila 
B kategorije,
3) da ima završenu obaveznu pripremnu nastavu i 
položen stručni ispit za predavača,
4) da je od prestanka važenja poslednje mere zabrane 
upravljanja vozilom, koja mu je izrečena, proteklo više od dve godine,
5) da u poslednje četiri godine nije pravnosnažno 
osuđivan za krivična dela: teška dela protiv bezbednosti javnog saobraćaja, iz 
grupe protiv života i tela, protiv službene dužnosti, kao i da se protiv njega ne 
vodi istraga za ova krivična dela, odnosno nije podignuta optužnica za ova 
krivična dela.
Dozvolu (licencu) iz stava 1. ovog člana izdaje, 
obnavlja i oduzima Agencija.
Dozvola (licenca) za predavača teorijske obuke ima rok 
važenja pet godina.
Dozvola (licenca) iz stava 1. ovog člana će se 
obnoviti predavaču teorijske obuke ako je prisustvovao obaveznim seminarima 
unapređenja znanja.
Ukoliko je predavaču teorijske obuke, do datuma 
podnošenja zahteva za izdavanje dozvole za predavača teorijske obuke, oduzimana 
dozvola (licenca) više od dva puta za poslednjih 10 godina, dozvola se neće 
izdati.
Dozvola (licenca) za predavača teorijske obuke izdaje 
se na zaštićenom obrascu i sadrži podatke: prezime, ime, datum i mesto rođenja, 
datum izdavanja licence, rok važenja licence, izdavalac licence, broj/serijski 
broj licence, svojeručni potpis, prebivalište, fotografija. 
Poslove navedene u stavu 3. ovog člana Agencija obavlja 
kao poverene.
*Službeni glasnik RS, broj 24/2018
Član 222.
Program za polaganje stručnog ispita za predavača teorijske 
obuke obuhvata sadržaje iz oblasti: 
1) saobraćajne etike, 
2) bezbednosti drumskog saobraćaja, 
3) propisa bezbednosti saobraćaja, obuke vozača i polaganja 
vozačkih ispita, 
4) teorije izvođenja radnji sa vozilom u saobraćaju na putu, 

5) metodiku izvođenja teorijske obuke. 
Program za pripremnu nastavu i polaganje stručnog 
ispita za predavača teorijske obuke, program obaveznih seminara unapređenja 
znanja, način polaganja stručnog ispita, rokove za održavanje seminara i izgled 
obrasca dozvole (licence) bliže će propisati ministar nadležan za poslove 
saobraćaja na predlog Agencije. 
Agencija organizuje pripremnu nastavu za polaganje 
stručnog ispita, sprovodi stručni ispit, organizuje seminare unapređenja znanja, 
propisuje i vodi registar predavača teorijske obuke u elektronskom obliku. 
Registar predavača teorijske obuke sadrži evidencije o pripremnoj nastavi, 
stručnom ispitu, seminarima unapređenja znanja i izdatim, obnovljenim i oduzetim 
dozvolama (licencama) za predavača teorijske obuke.
Registar predavača teorijske obuke sadrži podatke: 
redni broj, ime (ime jednog roditelja), prezime i JMBG, datum i mesto rođenja, 
adresa stanovanja, prebivalište, datum i mesto okončanja pripremne nastave, datum 
i mesto polaganja stručnog ispita, broj/serijski broj dozvole (licence), datum 
izdavanja dozvole (licence), rubriku za napomenu, svojeručni potpis, fotografija, 
elektronska adresa, broj kontakt telefona.
Poslove iz stava 3. ovog člana Agencija obavlja kao 
poverene.
*Službeni glasnik RS, broj 24/2018
6. Instruktor vožnje
Član 223.
Instruktor vožnje obrazuje se u sistemu srednjeg obrazovanja. 

Ispit za instruktora vožnje može polagati vozač koji je 
navršio 21 godinu života i ima najmanje tri godine vozačku dozvolu za vozače 
vozila one kategorije za koju polaže ispit za instruktora vožnje. 
Bliže propise o programu, uslovima i načinu obrazovanja i 
polaganja ispita za instruktora vožnje donosi ministar nadležan za poslove 
obrazovanja.
Član 224.
Praktičnu obuku može da obavlja instruktor vožnje koji 
ispunjava propisane uslove i ima dozvolu (licencu) za instruktora vožnje. 

Instruktor vožnje mora ispunjavati sledeće uslove: 

1) da ima položen ispit za vozača instruktora ili stečenu 
(javnu školsku ispravu) školsku diplomu za instruktora vožnje odgovarajuće 
kategorije, 
2) da je zdravstveno sposoban,
2a) da je od prestanka važenja poslednje mere zabrane 
upravljanja vozilom, koja mu je izrečena, proteklo više od dve godine,
3) da u poslednje četiri godine nije pravosnažno osuđivan za 
krivična dela: teška dela protiv bezbednosti javnog saobraćaja, iz grupe protiv 
života i tela, protiv službene dužnosti, kao i da se protiv njega ne vodi istraga 
za ova krivična dela, odnosno nije podignuta optužnica za ova krivična dela. 

Dozvolu (licencu) iz stava 1. ovog člana izdaje, 
obnavlja i oduzima Agencija. 

Dozvola (licenca) za instruktora vožnje ima rok važenja pet 
godina. 
Dozvola (licenca) iz stava 1. ovog člana će se 
obnoviti instruktoru vožnje ako je:
1) prisustvovao obaveznim seminarima unapređenja znanja 
i
2) zdravstveno sposoban.
Dozvola za instruktora vožnje određene kategorije važi samo 
u vreme kada i njegova vozačka dozvola za tu kategoriju vozila. 
Ukoliko je instruktoru vožnje, do datuma podnošenja zahteva 
za izdavanje dozvole za instruktora vožnje, oduzimana dozvola (licenca) više od 
dva puta za poslednjih 10 godina, dozvola se neće izdati. 
Dozvola (licenca) za instruktora vožnje izdaje se na 
zaštićenom obrascu i sadrži podatke: prezime, ime, datum i mesto rođenja, datum 
izdavanja licence, rok važenja licence, izdavalac licence, broj/serijski broj 
licence, svojeručni potpis, prebivalište, fotografija, kategorije vozila za koje 
je dozvola (licenca) izdata, datum prvog izdavanja dozvole (licence) za svaku 
kategoriju, datum do koga važi dozvola (licenca) za svaku kategoriju, napomena.
Poslove iz stava 3. ovog člana Agencija obavlja kao 
poverene.
*Službeni glasnik RS, broj 24/2018
Član 225.
Agencija organizuje seminare unapređenja znanja, obavlja 
proveru znanja, propisuje i vodi registar izdatih dozvola (licenci) za 
instruktora vožnje. 
Program obaveznih seminara unapređenja znanja, način polaganja 
provere znanja, rokove za održavanje seminara i izgled i sadržaj obrasca dozvole 
(licence) bliže će propisati ministar nadležan za poslove saobraćaja na predlog 
Agencije. 
Poslove iz st. 1. i 2. ovog člana Agencija obavlja kao 
poverene. 
Član 226.
Instruktor vožnje može praktičnu obuku obavljati samo sa 
kandidatima za vozače koji se osposobljavaju kod pravnog lica iz člana 207. stav 
1. ovog zakona u kojem je on u radnom odnosu, u skladu sa odredbama člana 209. 
ovog zakona. 
Za vreme izvođenja praktične obuke, instruktor 
vožnje mora kod sebe imati vozačku dozvolu (licencu) za instruktora vožnje. 

Za vreme izvođenja praktične obuke, instruktor 
vožnje mora kod sebe imati knjigu praktične obuke instruktora vožnje i knjižicu 
obuke kandidata za vozača i dužan ih je dati na uvid ovlašćenom službenom licu 
Ministarstva unutrašnjih poslova. 
*Službeni glasnik RS, broj 24/2018
Član 227.
Instruktor vožnje može imati najviše osam časova praktične 
obuke kandidata za vozače u toku radnog dana. 
Instruktor vožnje između dva radna dana mora imati prekid u 
obavljanju svoje delatnosti u trajanju od najmanje 11 sati. 
Instruktor vožnje između časova praktične obuke mora imati 
odmor u trajanju od najmanje 10 minuta, osim kada sa istim kandidatom za vozača 
izvodi dva spojena časa, nakon čega mora imati odmor u trajanju od najmanje 20 
minuta. 
U toku nedelje instruktor vožnje mora imati najmanje jedan 
slobodan dan.
*Službeni glasnik RS, broj 24/2018
Član 228.
Za vreme obavljanja praktične obuke u vozilu kojim se 
sprovodi praktična obuka, osim instruktora vožnje i kandidata za vozača, mogu se 
nalaziti i:
1) ovlašćena lica organa nadležnog za vršenje nadzora,
2) odgovorno lice, odnosno lica koja je ono ovlastilo, 
kada vrše kontrolu sprovođenja praktične obuke,
3) drugi instruktor vožnje iz pravnog lica, koji tom 
prilikom ne sprovodi praktičnu obuku,
4) najviše dva kandidata za vozača koji se 
osposobljavaju u tom pravnom licu za upravljanje vozilom te kategorije.
Za vreme praktične obuke kandidat za vozača kod sebe mora 
imati i staviti na uvid dokaz o zdravstvenoj sposobnosti za vozača, potvrdu o 
položenom teorijskom ispitu, ličnu kartu, odnosno drugi dokument sa fotografijom 
ukoliko zbog starosti ne ispunjava uslov za izdavanje lične karte. 
Čas praktične obuke ne može početi dok se instruktor vožnje 
ne uveri da su ispunjeni uslovi iz st. 1. i 2. ovog člana.
Izuzetno od stava 1. ovog člana, za vreme obavljanja 
praktične obuke kandidata za vozače motornih vozila kategorija A, A1, A2, AM, F, 
M i V1, u vozilu kojim se sprovodi praktična obuka nalazi se samo kandidat, a 
nadzor nad sprovođenjem obuke instruktor vožnje vrši iz drugog vozila.
Nadzor nad sprovođenjem obuke iz stava 4. ovog člana 
vrši se iz drugog vozila, koje se pri tom ne koristi za obučavanje drugog 
kandidata, neposrednim praćenjem kandidata koji se obučava, uz korišćenje 
odgovarajuće komunikacione opreme koja omogućava održavanje veze bez angažovanja 
ruku.
*Službeni glasnik RS, broj 24/2018
7. Vozila za osposobljavanje kandidata za vozače
*Službeni glasnik RS, broj 24/2018
Član 229.
Vozilo za osposobljavanje kandidata za vozače vozila B kategorije 
mora imati ugrađene duple nožne komande, osim komande za ubrzavanje, a vozila 
kategorije C i D umesto duplih komandi mogu imati ugrađenu komandu 
pomoćne-parkirne kočnice na dohvat ruke instruktora vožnje. 
Vozilo za osposobljavanje kandidata za vozače vozila B kategorije ne 
može imati automatski menjač. 
Brisan je raniji stav 3. (vidi član 85. Zakona - 
24/2018-70)
*Službeni glasnik RS, broj 24/2018
Član 230.
Motorno i priključno vozilo za osposobljavanje kandidata 
za vozače, kada učestvuje u saobraćaju i kada se na njemu osposobljava kandidat za 
vozača, mora biti označeno na propisan način.
Bliže propise o uslovima koje moraju ispunjavati vozila 
za osposobljavanje kandidata za vozača donosi ministar nadležan za unutrašnje 
poslove.
*Službeni glasnik RS, broj 24/2018
Član 231.
Osposobljavanje kandidata za vozača koji je osoba sa 
invaliditetom, može se obavljati na vozilu proizvedenom ili prepravljenom u skladu 
sa njegovim potrebama iako nije registrovano na pravno lice iz člana 207. stav 1. 
ovog zakona, odnosno nije obezbeđeno po osnovu lizinga, odnosno ne ispunjava 
uslove iz člana 229. ovog zakona.
*Službeni glasnik RS, broj 24/2018
8. Vozački ispit
Član 232.
Na vozačkom ispitu se utvrđuje da li je kandidat stekao 
teorijska i praktična znanja i veštine potrebne za samostalno i bezbedno 
upravljanje vozilom u saobraćaju na putu. 
Vozački ispit se sprovodi na srpskom jeziku, odnosno 
jezicima nacionalnih manjina u skladu sa zakonom. 
Vozački ispit se sastoji iz dve celine: teorijskog ispita i 
praktičnog ispita. 
Кandidat je položio vozački ispit kada položi teorijski 
ispit i praktični ispit. 
O položenom teorijskom ispitu pravno lice iz člana 
207. stav 1. ovog zakona, odnosno ogranak iz člana 207. stav 4. ovog zakona, na 
zahtev kandidata za vozača, izdaje potvrdu najkasnije u roku od tri dana od dana 
podnošenja zahteva.
Кandidatu za vozača koji je položio vozački ispit 
pravno lice iz člana 207. stav 1. ovog zakona izdaje uverenje u roku od tri dana 
od dana podnošenja zahteva.
Bliže uslove o organizovanju, sprovođenju i načinu 
polaganja vozačkog ispita, vođenju evidencija i rokovima njihovog čuvanja propisuje 
ministar nadležan za unutrašnje poslove.
*Službeni glasnik RS, broj 24/2018
Član 233.
Teorijski ispit se polaže putem testa čija ispitna pitanja 
obuhvataju sadržaj programa iz člana 214. ovog zakona. 
Praktični ispit se polaže iz upravljanja vozilom na uređenom 
poligonu i u saobraćaju na javnom putu i tom prilikom se utvrđuje da li kandidat 
za vozača ima znanja, veštinu i postupanja u skladu sa odredbama člana 215. ovog 
zakona.
Član 234.
Ispitna pitanja za teorijski ispit su javna i određuje ih 
Ministarstvo unutrašnjih poslova. 
Кombinacija ispitnih pitanja sadržana u testu je službena 
tajna i određuje je Ministarstvo unutrašnjih poslova.
Ispitna pitanja se sačinjavaju na osnovu stručne 
literature za osposobljavanje kandidata za vozače iz člana 214. stav 2. ovog 
zakona, za koju je izdato pozitivno mišljenje u smislu člana 9. stav 1. tačke 18) 
ovog zakona.
*Službeni glasnik RS, broj 24/2018
Član 235.
Teorijskom ispitu može pristupiti kandidat za vozača 
koji je završio propisanu teorijsku obuku za vozača određene kategorije. 

Praktičnom ispitu može da pristupi kandidat za vozača: 

1) koji je zdravstveno sposoban za vozača određene 
kategorije, 
2) koji ispunjava starosni uslov za sticanje prava upravljanja 
vozilom odgovarajuće kategorije, 
3) koji je položio teorijski ispit pri čemu od dana 
polaganja teorijskog ispita ne sme proći više od osamnaest meseci,
4) koji je završio praktičnu obuku odgovarajuće 
kategorije.
Кandidat za vozača nakon završene obuke podnosi prijavu za 
polaganje teorijskog, odnosno praktičnog ispita.  

Brisan je raniji stav 4. (vidi član 90. Zakona - 
24/2018-70)
Ispunjenost uslova za polaganje ispita iz st. 1. i 2. ovog 
člana utvrđuje pravno lice koje obavlja obuku vozača. 
Ministarstvo unutrašnjih poslova poništiće teorijski ispit 
ili praktični ispit ili vozački ispit, ako nisu bili ispunjeni uslovi za izlazak 
kandidata na ispit i to: 
1) teorijski ispit u roku od jedne godine od dana položenog 
teorijskog ispita, 
2) praktični ispit, ako nisu bili ispunjeni uslovi iz stava 
2. tačka 1) ili tačka 3) ili tačka 4) ovog člana u roku od jedne godine od dana 
položenog praktičnog ispita, 
3) vozački ispit, ako nisu bili ispunjeni uslovi iz stava 2. 
tačka 2) ovog člana u roku do navršenih godina propisanih za dobijanje vozačke 
dozvole odgovarajuće kategorije.
*Službeni glasnik RS, broj 24/2018
Član 236.
Vozački ispit organizuje i sprovodi pravno lice iz člana 
207. stav 1. ovog zakona. 
Vozački ispit se polaže pred ispitnom komisijom koja se 
sastoji od dva člana, od kojih je jedan ispitivač policijski službenik, a drugi 
je ispitivač iz pravnog lica. 
Ispitivača policijskog službenika određuje nadležni 
starešina, u skladu sa odredbama člana 238. ovog zakona, a ispitivača iz pravnog 
lica odgovorno lice u pravnom licu. 
O polaganju vozačkog ispita ispitna komisija sačinjava 
zapisnik koji se izdaje kandidatu na njegov zahtev.
Pravno lice iz člana 207. stav 1. ovog zakona je dužno da 
vozački ispit organizuje i sprovodi na propisan način. 
Кandidat je položio teorijski ispit kada ispitivači 
utvrde da je postigao propisan broj poena za pozitivnu ocenu.
Кandidat je položio praktični ispit ako oba ispitivača 
daju pozitivnu ocenu na praktičnom ispitu. Pozitivnu ocenu na praktičnom ispitu 
ispitivač će dati kandidatu koji prilikom sprovođenja ispitnog zadatka nije 
ugrozio sebe ni druge učesnike u saobraćaju, nije učinio nijednu grešku 
propisanu kao nedozvoljenu i nema više od propisanog broja negativnih bodova.
Celokupan proces polaganja teorijskog ispita pravno 
lice mora snimati audio-video sistemom.
Teorijski ispit ispitivači ne mogu započeti, odnosno 
nastaviti, u slučaju prestanka rada audio-video sistema.
*Službeni glasnik RS, broj 24/2018
Član 237.
Troškove polaganja vozačkog ispita snosi kandidat za vozača. 

Cena polaganja vozačkog ispita se sastoji iz dela koji 
kandidat plaća pravnom licu i dela koji kandidat plaća Ministarstvu unutrašnjih 
poslova radi podmirenja troškova učešća ispitivača u ispitnoj komisiji. 

Vlada određuje najnižu i najvišu cenu za polaganje 
vozačkog ispita, odnosno delova cene iz stava 1. ovog člana na predlog 
ministarstva nadležnog za unutrašnje poslove, a po pribavljenom mišljenju 
ministarstva nadležnog za trgovinu i usluge.
Pravno lice ne može odrediti nižu ili višu cenu za 
polaganje vozačkog ispita od cene određene na način iz stava 3. ovog člana.
U ukupnu cenu polaganja vozačkog ispita uključeno je i 
izdavanje potvrde o položenom teorijskom ispitu i uverenja o položenom vozačkom 
ispitu. 
Кandidat za vozača ne može pristupiti polaganju vozačkog 
ispita dok ne izmiri obaveze prema Ministarstvu unutrašnjih poslova iz stava 1. 
ovog člana.
*Službeni glasnik RS, broj 24/2018
9. Ispitivač
Član 238.
Ispitivač mora da ispunjava propisane uslove i ima 
dozvolu (licencu) za ispitivača.
Ispitivač mora ispunjavati sledeće uslove:
1) da ima najmanje pet godina vozačku dozvolu za vozila 
kategorije B i vozačku dozvolu one kategorije za koju podnosi zahtev za izdavanje 
dozvole (licence) za ispitivača,
2) da je navršio najmanje 23 godine života,
3) da ima završene najmanje osnovne studije saobraćajne 
struke iz oblasti saobraćajnog inženjerstva – usmerenja drumski saobraćaj, odnosno 
završene studije druge struke u trajanju od najmanje četiri godine i najmanje jednu 
godinu radnog iskustva u oblasti bezbednosti saobraćaja, odnosno za lica koja 
obavljaju ove poslove na dan stupanja na snagu ovog zakona da imaju najmanje dve 
godine radnog iskustva na poslovima instruktora vožnje ili ispitivača,
4) da ima završenu obaveznu pripremnu nastavu i da ima 
položen stručni ispit za ispitivača,
5) da je od prestanka važenja poslednje mere zabrane 
upravljanja vozilom, koja mu je izrečena, proteklo više od dve godine,
6) da u poslednje četiri godine nije pravnosnažno 
osuđivan za krivična dela: teška dela protiv bezbednosti javnog saobraćaja, iz 
grupe protiv života i tela, protiv službene dužnosti, kao i da se protiv njega ne 
vodi istraga za ova krivična dela, odnosno nije podignuta optužnica za ova 
krivična dela.
Na teorijskom ispitu ispitivač mora imati licencu za 
ispitivača B kategorije, a na praktičnom ispitu za onu kategoriju vozila za koju 
kandidat za vozača polaže ispit.
Dozvolu (licencu) iz stava 1. ovog člana izdaje, 
obnavlja i oduzima Agencija.
Dozvola (licenca) za ispitivača ima rok važenja pet 
godina.
Dozvola (licenca) iz stava 1. ovog člana će se 
obnoviti ispitivaču ako je prisustvovao obaveznim seminarima unapređenja znanja.
Dozvola (licenca) za ispitivača određene kategorije 
važi samo u vreme kada i njegova vozačka dozvola te kategorije.
Pripremnu nastavu iz stava 2. tačka 4) ovog člana vrši 
Agencija.
Ukoliko je ispitivaču, do datuma podnošenja zahteva za 
izdavanje dozvole za ispitivača, oduzimana dozvola (licenca) za instruktora vožnje 
ili dozvola (licenca) za ispitivača više od dva puta za poslednjih 10 godina, 
dozvola za ispitivača se neće izdati.
Izuzetno, uslov iz stava 2. tačka 4) ovog člana ne 
moraju ispunjavati lica kojima je do 30. juna 2018. godine Agencija izdala 
dozvolu (licencu) za ispitivača.
Dozvola (licenca) za ispitivača izdaje se na 
zaštićenom obrascu i sadrži podatke: prezime, ime, datum i mesto rođenja, datum 
izdavanja licence, rok važenja licence, izdavalac licence, broj/serijski broj 
licence, svojeručni potpis, prebivalište, fotografija, kategorije vozila za koje 
je dozvola (licenca) izdata, datum prvog izdavanja dozvole (licence) za svaku 
kategoriju, datum do koga važi dozvola (licenca) za svaku kategoriju, napomena.
Poslove iz stava 4. ovog člana Agencija obavlja kao 
poverene.
*Službeni glasnik RS, broj 24/2018
Član 239.
Program za polaganje stručnog ispita za ispitivača obuhvata 
sadržaje iz oblasti: 
1) saobraćajne etike, 
2) saobraćajne psihologije, 
3) pedagogije i andragogije, 
4) bezbednosti drumskog saobraćaja, 
5) propisa o bezbednosti saobraćaja, obuke vozača i 
polaganja vozačkih ispita, 
6) vozila, 
7) teorije izvođenja radnji sa vozilom u saobraćaju na putu. 

Program za polaganje stručnog ispita za ispitivača, program 
obaveznih seminara unapređenja znanja, način polaganja stručnog ispita i polaganja 
provere znanja, rokovima za održavanje seminara i izgled i sadržaj obrasca dozvole 
(licence) bliže će propisati ministar nadležan za poslove saobraćaja na predlog 
Agencije. 
Agencija sprovodi stručni ispit za ispitivača, organizuje 
seminare unapređenja znanja, obavlja proveru znanja, propisuje i vodi registar 
izdatih dozvola (licenci) za ispitivača. 
Poslove iz stava 3. ovog člana Agencija obavlja kao 
poverene.

10. Saobraćajni uslovi za održavanje praktičnog
ispita
*Službeni glasnik RS, broj 24/2018
Član 240.
Naseljeno mesto u kojem se obavlja polaganje praktičnog ispita 
mora ispunjavati propisane uslove koji omogućavaju da ispitna komisija može da 
utvrdi da li kandidat ima potrebno znanje i veštinu za samostalno i bezbedno 
upravljanje vozilom u saobraćaju na putu odgovarajuće kategorije vozila. 

Bliže uslove iz stava 1. ovog člana i evidencijama iz stava 
4. ovog člana propisuje ministar unutrašnjih poslova na predlog Agencije. 

Rešenje o ispunjenosti uslova donosi Ministarstvo unutrašnjih 
poslova na predlog organa jedinice lokalne samouprave iz člana 157. stav 1. ovog 
zakona. 
Ministarstvo nadležno za unutrašnje poslove će, kad 
utvrdi da je naseljeno mesto prestalo da ispunjava propisane uslove za polaganje 
praktičnog ispita, doneti rešenje kojim se utvrđuje da to naseljeno mesto ne 
ispunjava propisane uslove.
Evidenciju o mestima koja ispunjavaju propisane uslove vodi 
Ministarstvo unutrašnjih poslova.
*Službeni glasnik RS, broj 24/2018
XIII. OBUКA IZ PRVE POMOĆI 
Član 241.
Obuku iz prve pomoći i organizovanje i sprovođenje 
ispita obavlja Crveni krst Srbije, odnosno zdravstvena ustanova koja ispunjava 
propisane uslove i koja za to dobije odgovarajuću dozvolu (ovlašćenje).
Pre izdavanja vozačke dozvole, osim vozačke dozvole za 
upravljanje motornim vozilima kategorije F i M, vozač mora završiti obuku iz prve 
pomoći i položiti ispit iz prve pomoći.
Bliže uslove koje mora da ispunjava pravno lice iz 
stava 1. ovog člana, u pogledu prostorija, opreme i stručnog kadra, kao i 
program obuke i način organizovanja i sprovođenja ispita i izdavanja potvrde o 
položenom ispitu, sadržaju, izgledu, načinu njenog izdavanja i vođenju propisanih 
evidencija donosi ministar nadležan za poslove zdravlja.
Dozvolu (ovlašćenje) iz stava 1. ovog člana izdaje 
ministarstvo nadležno za poslove zdravlja, o čemu vodi javni registar koji 
objavljuje na svojoj internet stranici, a koji sadrži sledeće podatke: naziv, 
sedište zdravstvene ustanove (odnosno ogranka) koja je dobila dozvolu i broj i 
datum izdavanja dozvole.
Vlada određuje najnižu i najvišu cenu obuke i ispita 
iz prve pomoći na predlog ministarstva nadležnog za poslove zdravlja, a po 
pribavljenom mišljenju ministarstva nadležnog za trgovinu i usluge.
Pravno lice ne može odrediti nižu ili višu cenu obuke 
i ispita iz prve pomoći od cene određene na način iz stava 5. ovog člana.
*Službeni glasnik RS, broj 24/2018
Član 242.
Obuku i ispit iz prve pomoći mogu da obavljaju samo lica 
koja ispunjavaju propisane uslove i koja za to dobiju odgovarajuću dozvolu 
(licencu) za predavača – ispitivača koju izdaje ministarstvo nadležno za poslove 
zdravlja. Dozvola (licenca) se izdaje na period od pet godina. 
Bliže uslove koje mora da ispunjava predavač – ispitivač, 
način sticanja dozvole (licence), izgled i sadržaj dozvole (licence) predavača – 
ispitivača, propisuje ministar nadležan za poslove zdravlja. 
Pravna lica iz stava 1. ovog člana i predavači – ispitivači 
iz stava 1. ovog člana dužni su da obuku i ispit iz prve pomoći obavljaju na 
propisan način. 
XIV. TRAJANJE UPRAVLJANJA MOTORNIM VOZILOM, ODNOSNO SКUPOM 
VOZILA
Član 243.
Prestao je da važi (vidi član 78. Zakona - 96/2015-106)
Član 244.
Prestao je da važi (vidi član 78. Zakona - 96/2015-106)
Član 245.
Prestao je da važi (vidi član 78. Zakona - 96/2015-106)
XV. VOZILA 
1. Opšte odredbe
Član 246.
Vozilo u saobraćaju na putu mora da ispunjava propisane 
tehničke uslove, tehničke propise i da bude tehnički ispravno. 
Vozilo je tehnički ispravno ako ima ispravne sve propisane 
uređaje i opremu i ako zadovoljava sve tehničke normative za vozilo. 

Vozila u saobraćaju na putu ne mogu imati uređaje, sklopove 
i opremu čija upotreba može ugroziti, ometati ili izazvati zabunu drugog 
učesnika u saobraćaju. 
Vozila ne smeju na prednjoj strani da imaju uređaje ili 
materije koje daju, odnosno odbijaju svetlost crvene boje, a na zadnjoj strani 
koje daju, odnosno odbijaju svetlost bele boje, izuzev uređaja i materija 
predviđenih propisima iz stava 6. ovog člana, kao ni trepćuće svetlo koje nije 
predviđeno odredbama ovog zakona. 
Na vozilu se ne smeju nalaziti niti koristiti uređaji koji 
daju, odnosno odbijaju svetlost vidljivu učesnicima u saobraćaju u bojama koje 
nisu predviđene propisima iz stava 6. ovog člana. 
Ministar nadležan za poslove saobraćaja donosi bliže 
propise o uslovima koje moraju da ispunjavaju vozila u saobraćaju na putu u 
pogledu dimenzija, tehničkih uslova i uređaja, sklopova i opreme i tehničkih 
normativa.

Izuzetno od stava 6. ovog člana, ministar nadležan za 
unutrašnje poslove, uz saglasnost ministra za poslove saobraćaja, donosi propise 
kojima se bliže određuju uslovi koje moraju da ispunjavaju vozila koja koriste 
ministarstvo nadležno za unutrašnje poslove, službe bezbednosti Republike Srbije, 
kao i vozila državnog organa nadležnog za zaštitu i spasavanje i vatrogasnih 
jedinica u saobraćaju na putu u pogledu dimenzija, tehničkih uslova i uređaja, 
sklopova i opreme i tehničkih normativa.
Izuzetno od stava 6. ovog člana, ministar nadležan za 
saobraćaj, uz saglasnost ministra nadležnog za poljoprivredu, donosi propise 
kojima se bliže određuju uslovi koje moraju da ispunjavaju pčelarska vozila u 
saobraćaju na putu u pogledu dimenzija, tehničkih uslova i uređaja, sklopova i 
opreme i tehničkih normativa, sadržaj i način vođenja evidencija koje se vode za 
ova vozila.
U saobraćaju na putu ne sme da učestvuje prevozno sredstvo 
koje ovim zakonom nije određeno kao vozilo.
*Službeni glasnik RS, broj 24/2018
Član 247.
Vlasnik, odnosno korisnik vozila obavezan je da, u 
roku od osam dana, da potpune i tačne podatke o identitetu lica kome je 
omogućeno upravljanje vozilom i dokaz na osnovu kojeg se na nesporan način može 
utvrditi da je to lice upravljalo vozilom u određeno vreme.
Fizičko lice, vlasnik, odnosno korisnik vozila ne sme 
dati vozilo na upravljanje licu koje je pod dejstvom alkohola, odnosno 
psihoaktivnih supstanci ili je u tolikoj meri umorno, bolesno ili je u takvom 
psihofizičkom stanju da nije sposobno da bezbedno upravlja vozilom ili nema 
vozačku dozvolu odgovarajuće kategorije.
Izuzetno od odredaba st. 1. i 2. ovog člana, vlasnik, 
odnosno korisnik vozila neće odgovarati ukoliko dokaže neovlašćenu upotrebu 
vozila.
Dokazom iz stava 1. ovog člana smatraće se pisana 
izjava overena od strane nadležnog organa kojom lice čije je podatke dao 
vlasnik, odnosno korisnik vozila, potvrđuje da je upravljalo vozilom u određeno 
vreme.
*Službeni glasnik RS, broj 24/2018
**Službeni glasnik RS, broj 23/2019
Član 248.
Vozila registrovana u inostranstvu mogu da učestvuju u 
saobraćaju na teritoriji Republike Srbije ako imaju sklopove, uređaje i opremu, 
propisane važećom međunarodnom Кonvencijom o saobraćaju na putevima i ako su u 
ispravnom stanju. 
Vozila iz stava 1. ovog člana u pogledu dimenzija, najveće 
dozvoljene ukupne mase i osovinskog opterećenja, moraju ispunjavati uslove 
propisane za vozila u Republici Srbiji. 
Vozila iz stava 1. ovog člana moraju biti osigurana u 
skladu propisima Republike Srbije o obaveznom osiguranju vozila.
2. Ispitivanje vozila
Član 249.
Motorna i priključna vozila koja se pojedinačno ili 
serijski proizvode, odnosno uređaji, sklopovi i oprema na vozilima, moraju biti 
usaglašeni sa jednoobraznim tehničkim uslovima u skladu sa Sporazumom o usvajanju 
jednoobraznih tehničkih propisa za vozila sa točkovima, opremu i delove koji 
mogu biti ugrađeni i/ili korišćeni na vozilima sa točkovima i uslovima za 
uzajamno priznavanje dodeljenih homologacija na osnovu ovih propisa. 
Pre puštanja u saobraćaj vozila iz stava 1. ovog člana, 
kao i vozila koja se prepravljaju, mora se utvrditi i da li ova vozila ispunjavaju 
propisane uslove u skladu sa ovim zakonom.
Uverenje (potvrdu) o ispunjenosti uslova iz stava 2. 
ovog člana izdaje Agencija.
Jedan primerak uverenja iz stava 3. ovog člana za 
pojedinačno proizvedeno ili prepravljeno vozilo mora se nalaziti u vozilu, kada 
vozilo učestvuje u saobraćaju na putu, a vozač je dužan da ga pokaže na zahtev 
ovlašćenog lica.
Ispitivanja pojedinačno proizvedenih vozila, vozila 
koja se prepravljaju, odnosno vozila koja se uvoze kao upotrebljavana sprovodi 
Agencija. Agencija može ovlastiti pravno lice koje ispunjava propisane uslove da 
vrši ispitivanja pojedinačno proizvedenih vozila, vozila koja se prepravljaju i 
vozila koja se uvoze kao upotrebljavana.
Bliže uslove o postupku i načinu ispitivanja 
pojedinačno proizvedenih, odnosno prepravljenih vozila, odnosno vozila koja se 
uvoze kao upotrebljavana, periodičnog pregleda vozila, uređaja za pogon vozila na 
alternativna goriva, uslovima koje mora ispunjavati pravno lice koje vrši 
ispitivanja, izdavanje potvrda o ispravnosti uređaja za pogon vozila na 
alternativna goriva i vođenje evidencije o obavljenim ispitivanjima i načinu 
provere ispunjenosti uslova od strane pravnog lica donosi ministar nadležan za 
poslove saobraćaja, na predlog Agencije.
Homologaciona ispitivanja pojedinačno ili serijski 
proizvedenih vozila, odnosno uređaja, sklopova i opreme na vozilima i kontrolu 
saobraznosti novoproizvedenih vozila, kao i kontrolu saobraznosti proizvodnje 
vozila, uređaja, sklopova i opreme na vozilima sprovodi Agencija. Agencija može 
ovlastiti pravno lice koje ispunjava propisane uslove da vrši homologaciona 
ispitivanja pojedinačno ili serijski proizvedenih vozila, uređaja, sklopova i 
opreme na vozilima i kontrolu saobraznosti novoproizvedenih vozila, uređaja, 
sklopova i opreme na vozilima.
Bliže uslove o postupku i načinu homologacionih 
ispitivanja i kontrole saobraznosti i uslovima koje mora ispunjavati pravno lice 
koje vrši homologaciona ispitivanja odnosno kontrolu saobraznosti novo 
proizvedenih vozila, odnosno uređaja, sklopova i opreme na vozilima i načinu 
provere ispunjenosti uslova od strane pravnog lica donosi ministar nadležan za 
poslove saobraćaja, na predlog Agencije. 
Agencija naredbom određuje koji se od pravilnika, koji 
su sastavni deo Sporazuma iz stava 1. ovog člana, primenjuje u Republici Srbiji.
Bliže uslove za homologaciju motornih vozila i njihovih 
prikolica i sistema, sastavnih delova i zasebnih tehničkih jedinica namenjenih za 
takva vozila, vozila sa dva i tri točka i četvorocikle i poljoprivrednih i 
šumskih vozila, donosi ministar nadležan za poslove saobraćaja, na predlog 
Agencije. 
Ukoliko se prilikom vršenja provere ispunjenosti uslova 
prema st. 6. i 8. ovog člana utvrdi da je pravno lice prestalo da ispunjava 
propisane uslove, da su uređaji i oprema pomoću kojih se vrše ispitivanje vozila 
i homologaciona ispitivanja neispravni ili ne ispunjavaju druge propisane uslove, 
ili da se ispitivanje vozila, homologaciona ispitivanja i kontrola saobraznosti ne 
vrše savesno i na propisan način, Agencija može oduzeti ovlašćenje, odnosno 
dozvolu tom pravnom licu.
Bliže uslove o merama protiv emisije gasovitih 
zagađivača i čvrstih zagađujućih čestica iz motora sa unutrašnjim sagorevanjem 
koji se ugrađuju u vandrumsku pokretnu mehanizaciju donosi ministarstvo nadležno 
za poslove saobraćaja, na predlog Agencije.
Poslove iz st. 3. i 9. ovog člana Agencija obavlja kao 
poverene.
*Službeni glasnik RS, broj 24/2018
Član 250.
Prepravka vozila, osim u slučaju ugradnje, odnosno 
izgradnje uređaja za pogon na alternativna goriva, ugradnje, odnosno izgradnje 
duplih nožnih komandi za obuku vozača i prepravki vozila radi prilagođavanja za 
upotrebu od strane osoba sa invaliditetom mora biti izvršena u skladu sa 
smernicama koje određuje proizvođač vozila koje se prepravlja ili na način za 
koji je proizvođač, odnosno predstavnik proizvođača u Republici Srbiji, potvrdio 
da se može izvesti na vozilu, osim ako ne postoji proizvođač, odnosno 
predstavnik proizvođača u Republici Srbiji kada se prepravka može izvršiti bez 
ispunjavanja ovog uslova.
Pojedinačna proizvodnja ili prepravka vozila vrši se na 
osnovu tehničke dokumentacije koju sačinjava i potpisuje lice koje ima završene 
najmanje akademske studije drugog stepena (master) – usmerenja motorna vozila i 
koje je upisano u Registar koji vodi Agencija, a odobrava i potvrđuje da je u 
skladu sa pravilima struke i uslovima iz stava 1. ovog člana pravno lice koje je 
materijalno i stručno osposobljeno i ovlašćeno od strane Agencije za ispitivanje 
vozila. Registar lica koja sačinjavaju tehničku dokumentaciju o prepravci sadrži: 
ime i prezime, JMBG, mesto rođenja, adresa stanovanja, prebivalište, stepen 
obrazovanja i stručna sprema, podaci o stručnim usavršavanjima i 
specijalizacijama, podaci o naučno-obrazovnim ustanovama kod kojih je stečena 
stručna sprema, odnosno specijalizacija, elektronska adresa (e-mail) i broj 
kontakt telefona lica.
Prepravku, odnosno pojedinačnu proizvodnju vozila može 
da izvrši samo privredno društvo ili preduzetnik koji je upisan u Registar, koji 
vodi Agencija. Izgled, način vođenja, uslove za upis i brisanje iz Registra 
privrednih društava i preduzetnika, kao i lica iz stava 2. ovog člana propisuje 
ministar nadležan za poslove saobraćaja na predlog Agencije. Registar privrednih 
društava ili preduzetnika koji mogu da izvrše prepravku odnosno pojedinačnu 
proizvodnju vozila sadrži podatke: poslovno ime, matični broj, adresa sedišta, 
ime i prezime odgovornog lica u pravnom licu, elektronska adresa (e-mail) i broj 
kontakt telefona pravnog lica.
Agencija može odobriti da prepravku vozila na osnovu 
odobrene tehničke dokumentacije, izvrši privredno društvo ili preduzetnik, koji 
nije upisan u Registar, ili građanin, samo ako to čine za sopstvene potrebe i 
kada se takvim prepravkama unapređuje bezbednost vozila, tehnička kultura ili 
pronalazaštvo, odnosno omogućava obavljanje određenih delatnosti za koje se vozilo 
posebno ne proizvodi. 
Pravno lice koje je materijalno i stručno osposobljeno 
i ovlašćeno od strane Agencije, za ispitivanje vozila na zahtev privrednog 
društva ili preduzetnika, koji je upisan u Registar, može odobriti tehničku 
dokumentaciju za prepravku vozila određenih marki i tipova. U tom slučaju nije 
potrebna overa tehničke dokumentacije za pojedinačno vozilo iste marke i tipa 
pod uslovom da je ugradnju izvršilo lice kome je odobrena ta tehnička 
dokumentacija, odnosno lice kojem je odobreno korišćenje odobrene tehničke 
dokumentacije. 
U postupku utvrđivanja da li motorno i priključno vozilo 
koje se pojedinačno proizvodi ili prepravlja, ispunjava propisane uslove iz člana 
249. stav 2. ovog zakona, a nakon odobravanja tehničke dokumentacije, ispitivanje 
vozila, odnosno uređaja na vozilu, može izvršiti pravno lice koje je materijalno 
i stručno osposobljeno i ovlašćeno od strane Agencije da to ispitivanje vrši. 
Pravno lice iz stava 6. ovog člana dužno je da 
ispitivanje vozila, odnosno uređaja na vozilu vrši propisno i na savestan način.

Uverenje iz člana 249. stav 3. ovog zakona za vozila 
koja su pojedinačno proizvedena ili prepravljena može se izdati samo kada se 
tokom ispitivanja utvrdi da su tehnički ispravna. 
Poslove iz st. 3–6. ovog člana Agencija obavlja kao 
poverene.
*Službeni glasnik RS, broj 24/2018
Član 251.
Кada se na tehničkom pregledu ili na drugi način, za 
vozila koja su registrovana u Republici Srbiji ili se uvoze u Republiku Srbiju, 
posumnja u tačnost podataka upisanih u saobraćajnu dozvolu i ti podaci ne postoje 
u Bazi podataka o motornim i priključnim vozilima (koju obezbeđuje Agencija), 
odnosno kada se utvrdi neslaganje podataka za vozilo koji su upisani u 
saobraćajnu dozvolu, sa podacima iz Baze podataka o motornim i priključnim 
vozilima, sprovešće se, pre izdavanja saobraćajne dozvole, odnosno izdavanja 
registracione nalepnice, postupak utvrđivanja da li vozilo ispunjava propisane 
uslove iz ovog zakona i tom prilikom utvrditi stvarno stanje u pogledu spornih 
tehničkih karakteristika.
Postupak utvrđivanja ispunjenosti uslova iz stava 1. ovog 
člana obavlja Agencija ili druga stručna organizacija koju Agencija odredi. 

Poslove navedene u st. 1. i 2. ovog člana Agencija obavlja 
kao poverene. 
*Službeni glasnik RS, broj 24/2018
Član 252.
Uređaji za pogon vozila na gas koji su ugrađeni u motorna 
vozila moraju se podvrgavati periodičnom pregledu kod pravnog lica koga ovlasti 
Agencija. 
Pregledi iz stava 1. ovog člana moraju se obavljati u 
rokovima koji ne mogu biti duži od pet godina. 
O ispravnosti uređaja pravno lice iz stava 1. ovog člana 
izdaje potvrdu. 
Pravna lica iz stava 1. ovog člana dužna su da pregled vrše 
propisno i na savestan način. 
Vozilo u koje su ugrađeni uređaji za pogon na gas, ne sme 
da učestvuje u saobraćaju na putu, dok se na pregledu iz stava 2. ovog člana ne 
utvrdi da su isti ispravni . 
Vozač vozila sa ugrađenim pogonom na gas mora posedovati 
kod sebe potvrdu iz stava 5. ovog člana i istu pružiti na uvid ovlašćenom licu. 

Poslove iz stava 1. ovog člana Agencija obavlja kao 
poverene.
3. Identifikaciona oznaka vozila
Član 253.
Identifikaciona oznaka vozila, određena od strane 
proizvođača, jednoznačno određuje svako pojedino vozilo. 
Za vozila koja nemaju identifikacionu oznaku, a koja su 
proizvedena, ili puštena u saobraćaj pre stupanja na snagu propisa o obavezi 
postojanja identifikacione oznake na vozilu ili za koja tim propisima nije 
određena obaveza postojanja identifikacione oznake, broj šasije utisnut na vozilu 
smatra se identifikacionom oznakom. 
Кada se na vozilu ošteti identifikaciona oznaka 
vozila, odnosno motora nadležni 
organ unutrašnjih poslova može, kada na pouzdan način utvrdi o kom konkretnom 
vozilu se radi, dozvoliti da se na vozilu utisne identifikaciona oznaka
vozila, odnosno motora i 
odrediti njen izgled i sadržaj. 
Utiskivanje identifikacione oznake vozila, 
odnosno motora vozila, u slučajevima iz 
stava 3. ovog člana, obavlja ovlašćeno pravno lice koje ispunjava propisane uslove 
i ima dozvolu za vršenje ovih poslova. Ukoliko je do datuma podnošenja zahteva za 
dobijanje dozvole za utiskivanje identifikacione oznake
vozila, odnosno motora, pravnom licu više od dva 
puta za poslednjih 10 godina oduzimana dozvola, dozvola se neće ponovo izdati. 

Pravno lice iz stava 4. ovog člana dužno je da utiskivanje 
identifikacione oznake vozila, odnosno motora vrši na propisan način i savesno. 
Bliže uslove koje moraju ispunjavati ovlašćena pravna lica 
koja utiskuju identifikacione oznake vozila, 
odnosno motora, način i postupak utiskivanja na vozilu 
propisuje ministar unutrašnjih poslova. 
Ovlašćenje za utiskivanje brojeva pravnim licima daje 
Ministarstvo unutrašnjih poslova. 
*Službeni glasnik RS, broj 23/2019
XVI. TEHNIČКI PREGLED MOTORNIH I PRIКLJUČNIH VOZILA 

1. Opšte odredbe
Član 254.
Radi utvrđivanja tehničke ispravnosti motornih i priključnih 
vozila vrši se tehnički pregled tih vozila. 
Na tehničkom pregledu se utvrđuje da li je motorno, odnosno 
priključno vozilo tehnički ispravno i da li ispunjava druge tehničke propise i 
uslove za učešće u saobraćaju. 
Tehnički pregledi vozila iz stava 1. ovog člana mogu biti: 
redovni, vanredni i kontrolni.
Radi utvrđivanja tehničkih karakteristika, odnosno 
podataka o vozilu, vrši se uvid u tehničku dokumentaciju vozila, odnosno vrše se 
odgovarajuća merenja, odnosno vizuelni pregled bez ili uz korišćenje odgovarajućih 
alata, bez bitnih rasklapanja vozila.
Ministar unutrašnjih poslova donosi propise o tehničkom 
pregledu vozila.
*Službeni glasnik RS, broj 24/2018
Član 255.
Tehnički pregled vozila je delatnost od opšteg 
interesa, koju može da obavlja javno preduzeće, odnosno privredno društvo (u 
daljem tekstu: privredno društvo) koje ispunjava propisane uslove i koje za to 
dobije ovlašćenje. Javno preduzeće može vršiti isključivo tehnički pregled 
autobusa i trolejbusa.
Privredno društvo može tehnički pregled vozila vršiti 
u više građevinskih objekata, pri čemu se za svaki objekat osniva poseban 
ogranak i za svaki se mora dobiti ovlašćenje.
Ovlašćenje iz stava 1. ovog člana izdaje ministarstvo 
nadležno za unutrašnje poslove.
Ovlašćenje iz stava 1. ovog člana se u zavisnosti od 
ispunjenosti propisanih uslova može dati za vršenje tehničkih pregleda samo 
pojedinih vrsta vozila, odnosno vozila određene najveće dozvoljene mase.
Ovlašćenje iz stava 1. ovog člana ne može dobiti 
privredno društvo nad kojim je otvoren postupak stečaja.
Ukoliko je privrednom društvu, koje vrši tehnički 
pregled vozila u određenom objektu, do datuma podnošenja zahteva za dobijanje 
ovlašćenja, zbog nesavesnog i nepropisnog rada oduzimano ovlašćenje više od dva 
puta za poslednjih 10 godina, ovlašćenje za vršenje tehničkog pregleda u tom 
objektu se neće izdati.
Ministarstvo nadležno za unutrašnje poslove vodi 
registar privrednih društava, odnosno njihovih ogranaka, za koje je izdalo 
ovlašćenje, u skladu sa propisom o evidencijama i obradi podataka u oblasti 
unutrašnjih poslova. Registar sadrži: broj upisa u registar – identifikaciona 
oznaka, poslovno ime privrednog društva, odnosno ogranka, sedište privrednog 
društva, odnosno ogranka, vrste vozila čiji tehnički pregled vrši, datum 
izdavanja ovlašćenja i datum oduzimanja ovlašćenja.
Ministar nadležan za unutrašnje poslove donosi bliže 
propise o načinu vođenja registra iz stava 7. ovog člana.
*Službeni glasnik RS, broj 24/2018
Član 256.
Ministar unutrašnjih poslova donosi bliže propise o uslovima 
koje moraju ispunjavati privredna društva koja vrše tehnički pregled vozila 
i evidencijama koje su ta privredna društva dužna da vode. 

Privredno društvo ovlašćeno za vršenje tehničkog pregleda 
vozila dužno je da obezbedi ispunjenost propisanih uslova za vršenje tehničkog 
pregleda motornih vozila. 
Privredno društvo će privremeno prestati sa vršenjem 
tehničkog pregleda vozila, u određenom objektu, kada prestane da ispunjava 
propisane uslove za vršenje tehničkog pregleda vozila u tom objektu i o tome 
najkasnije prvog sledećeg radnog dana obavestiti organ koji vrši nadzor. Za 
vreme privremenog prestanka sa radom privredno društvo ne sme vršiti tehnički 
pregled vozila u objektu u kojem je prestalo da ispunjava propisane uslove.
Privremeni prestanak rada može trajati najduže tri meseca. 

O završetku privremenog prestanka rada, privredno društvo 
je dužno da obavesti organ koji vrši nadzor najkasnije jedan dan pre početka 
nastavka sa radom. 
*Službeni glasnik RS, broj 24/2018
Član 257.
Privredno društvo za vršenje tehničkog pregleda vozila mora 
da ispunjava propisane uslove u pogledu: 
1) građevinskog objekta sa prilaznim i izlaznim putevima, 

2) uređaja i opreme za vršenje tehničkog pregleda, 

3) stručnog kadra,
4) informacione opreme koja omogućava efikasno 
povezivanje privrednog društva za vršenje tehničkog pregleda vozila, odnosno 
njegovog ogranka, sa centralnim informacionim sistemom i ministarstvom nadležnim 
za unutrašnje poslove, radi dostavljanja propisanih podataka,
5) sistema za video snimanje vršenja tehničkog pregleda 
vozila pomoću kojeg se sačinjava odgovarajući zapis, koji je deo propisanih 
evidencija.
Građevinski objekat iz stava 1. tačka 1) ovog člana mora 
biti u vlasništvu privrednog društva koje vrši tehnički pregled ili njegovo 
korišćenje mora biti obezbeđeno zaključenim ugovorom o zakupu.
Građevinski objekat može biti zakupljen samo za potrebe 
jednog privrednog društva, odnosno ogranka, koje vrši tehnički pregled vozila. 
Van radnog vremena iz člana 261. ovog zakona, građevinski objekat može se 
koristiti za obavljanje drugih delatnosti.
Centralni informacioni sistem sa programom koji 
omogućava prikupljanje i dostavu propisanih podataka od strane privrednog društva, 
iz objekata u kojima vrši tehnički pregled vozila, i centralizovanu obradu 
podataka, obezbeđuje Agencija. Navedeni program mora obezbediti i povezivanje 
ministarstva nadležnog za unutrašnje poslove sa drugim državnim organima, odnosno 
imaocima javnih ovlašćenja, u cilju obezbeđenja odgovarajućih podataka kojim se 
utvrđuje da kontrolori tehničkog pregleda, koji su u radnom odnosu u privrednom 
društvu, odnosno vozila čiji tehnički pregled se vrši, ispunjavaju propisane 
uslove.
Agencija objedinjuje sve podatke o tehničkim pregledima 
iz privrednih društava za vršenje tehničkih pregleda vozila u elektronskom obliku 
i čuva ih najmanje deset godina.
Bliže uslove o sadržaju, načinu prikupljanja i dostave 
podataka propisuje ministar nadležan za unutrašnje poslove. 
Ako privredno društvo obaveze u pogledu troškova 
održavanja i unapređenja centralnog informacionog sistema, koji su nastali u 
jednom mesecu, ne izmiri najkasnije u roku od dva meseca od dana završetka 
meseca u kojem su troškovi nastali, tom privrednom društvu biće onemogućen 
pristup programu iz stava 4. ovog člana.
*Službeni glasnik RS, broj 24/2018
Član 258.
Privredno društvo, u objektima u kojima je ovlašćeno 
da vrši tehnički pregled vozila, dužno je da obezbedi da uređaji i oprema pomoću 
kojih se vrši tehnički pregled vozila budu uvek u ispravnom stanju i da održava 
deo informacionog sistema i sistem za video snimanje, koji se nalaze u privrednom 
društvu, na način koji će omogućiti njihove propisane funkcionalnosti.
Uređaji koji se koriste za vršenje tehničkog pregleda 
vozila, a predstavljaju merila, moraju ispunjavati sve uslove određene metrološkim 
propisima.

Privredno društvo dužno je da odmah prestane sa radom, 
u određenom objektu, u slučaju neispravnosti uređaja i opreme pomoću kojih se 
vrši tehnički pregled vozila ili ukoliko prestane da ispunjava druge propisane 
uslove u pogledu uređaja i opreme ili neispravnosti dela informacionog sistema i 
sistema za video snimanje u tom objektu i najkasnije prvog narednog radnog dana 
obavesti organ koji vrši nadzor. Za vreme privremenog prestanka sa radom 
privredno društvo ne sme vršiti tehnički pregled vozila u objektu u kojem je 
prestalo da ispunjava propisane uslove.
Privremeni prestanak rada može trajati najduže tri meseca. 

O završetku privremenog prestanka rada, privredno društvo 
je dužno da obavesti organ koji vrši nadzor najkasnije jedan dan pre početka 
nastavka sa radom. 
*Službeni glasnik RS, broj 24/2018
Član 259.
Privredno društvo koje je ovlašćeno za vršenje 
tehničkog pregleda vozila u određenom objektu mora imati najmanje dva kontrolora 
tehničkog pregleda koji su raspoređeni za vršenje tehničkog pregleda u tom 
objektu i koji ispunjavaju propisane uslove za vršenje tehničkog pregleda vozila.
Кontrolori tehničkog pregleda moraju biti u radnom 
odnosu na određeno ili neodređeno vreme sa punim radnim vremenom u privrednom 
društvu iz stava 1. ovog člana. Кontrolori tehničkog pregleda moraju imati 
odgovarajuću prijavu na obavezno socijalno osiguranje u privrednom društvu, u 
skladu sa odgovarajućim propisima.
*Službeni glasnik RS, broj 24/2018
Član 260.
U prostoru u kojem se obavlja tehnički pregled vozila, 
u toku radnog vremena iz člana 261. ovog zakona, privredno društvo ovlašćeno za 
vršenje tehničkog pregleda vozila u tom prostoru, može vršiti i poslove vezane za 
utvrđivanje tehničkih karakteristika, odnosno podataka o vozilu i poslove 
kontrole i pregleda tahografa.
*Službeni glasnik RS, broj 24/2018
Član 261.
Privredno društvo tehnički pregled vozila vrši u radno 
vreme, koje mora biti vidno istaknuto u objektu i mora biti prethodno prijavljeno 
organu koji vrši nadzor. 
U toku svakog radnog dana radno vreme mora trajati najmanje 
osam sati. 
Privredno društvo mora obezbediti da se tehnički pregled 
vozila može obaviti tokom celog radnog vremena. 
Privredno društvo mora izvršiti tehnički pregled svih 
vozila za koje je ovlašćeno za vršenje tehničkog pregleda.
Izuzetno, privredno društvo dužno je da po potrebi na 
zahtev Ministarstva unutrašnjih poslova, radi van svog radnog vremena.
*Službeni glasnik RS, broj 24/2018
Član 262.
Tehnički pregled vozila mora se vršiti savesno, na propisan 
način i u skladu sa pravilima struke. 
Privredno društvo dužno je da obezbedi da se tehnički 
pregled vozila vrši savesno, na propisan način i u skladu sa pravilima struke. 

Za tehnički ispravna vozila privredno društvo ovlašćeno za 
vršenje tehničkih pregleda vozila overava tehničku ispravnost vozila. 

Privredno društvo ovlašćeno za vršenje tehničkog pregleda 
vozila ne sme overiti tehnički pregled vozila koje nije tehnički ispravno.
2. Кontrolori tehničkog pregleda vozila
Član 263.
Tehnički pregled vozila može obavljati samo kontrolor 
koji ispunjava propisane uslove i ima važeću dozvolu (licencu).
Dozvolu (licencu) za kontrolora tehničkog pregleda 
izdaje Agencija. Dozvola (licenca) ima rok važenja tri godine. Dozvola (licenca) 
za kontrolora tehničkog pregleda se izdaje na zaštićenom obrascu i sadrži 
podatke: ime i prezime, datum i mesto rođenja, datum izdavanja i rok važenja, 
broj/serijski broj, svojeručni potpis, prebivalište, kategorija vozila, 
fotografija.
Кontrolor tehničkog pregleda mora ispunjavati sledeće 
uslove:
1) da ima najmanje završenu srednju stručnu školu u 
četvorogodišnjem ili trogodišnjem trajanju, struke mašinske, obrazovnog profila 
vezanog za motore i vozila ili struke saobraćajne, obrazovnog profila iz oblasti 
drumskog saobraćaja,
2) da ima vozačku dozvolu za upravljanje motornim 
vozilima one kategorije vozila čiji pregled obavlja,
3) da ima završenu obuku za kontrolora tehničkog 
pregleda,
4) da ima položen stručni ispit za kontrolora 
tehničkog pregleda vozila,
5) da u poslednje četiri godine nije pravnosnažno 
osuđivan za krivična dela iz grupe protiv života i tela, krivična dela protiv 
službene dužnosti, kao i da se protiv njega ne vodi istraga za ova krivična dela, 
odnosno nije podignuta optužnica za ova krivična dela.
Bliže propise o nastavnom programu obuke kontrolora 
tehničkog pregleda, načinu organizovanja i sprovođenja stručnog ispita za 
kontrolora tehničkog pregleda, programu unapređenja znanja i veština kontrolora 
tehničkog pregleda, uslovima koje mora da ispunjava pravno lice da sprovodi obuku 
i seminare za unapređenje znanja i veština kontrolora tehničkog pregleda, uslovima 
koje mora da ispuni izvođač sadržaja obuke i seminara za unapređenje znanja i 
veština kontrolora tehničkog pregleda, načinu izvođenja obuke i seminara 
unapređenja znanja i veština, načinu vođenja evidencija o izvedenim obukama i 
seminarima unapređenja znanja i veština kontrolora tehničkog pregleda, izgledu 
dozvole (licence) za kontrolora tehničkog pregleda i načinu vođenja evidencija o 
izdatim dozvolama (licencama) za kontrolora tehničkog pregleda donosi ministar 
nadležan za unutrašnje poslove na predlog Agencije. Evidencija o izvedenim 
obukama i seminarima unapređenja znanja i veština kontrolora tehničkog pregleda u 
elektronskom obliku sadrži podatke: redni broj, ime (ime jednog roditelja), 
prezime i JMBG kontrolora tehničkog pregleda, datum i mesto rođenja kontrolora 
tehničkog pregleda, adresa stanovanja, prebivalište, datum i mesto pohađanja 
obavezne obuke, datum i mesto pohađanja seminara unapređenja znanja, broj i datum 
dozvole (licence), broj i datum izdavanja potvrde o odslušanom obaveznom seminaru 
unapređenja znanja, izdavalac potvrde, rubrika za napomenu, svojeručni potpis, 
fotografija, elektronska adresa, broj kontakt telefona kontrolora tehničkog 
pregleda, ime izvođača sadržaja obuke, (ime jednog roditelja), prezime i JMBG 
izvođača sadržaja obuke, elektronska adresa i broj kontakt telefona izvođača 
nastave.
Dozvola (licenca) za kontrolora tehničkog pregleda će 
se obnoviti ako je kontrolor prisustvovao seminarima za unapređenje znanja i 
veština.
Agencija organizuje obuku za kontrolora tehničkog 
pregleda, organizuje i sprovodi stručni ispit za kontrolora tehničkog pregleda, 
organizuje seminare za unapređenje znanja i veština za kontrolora tehničkog 
pregleda i vodi evidenciju o izdatim dozvolama (licencama) u elektronskom 
obliku. Evidencija o izdatim dozvolama (licencama) za kontrolora tehničkog 
pregleda u elektronskom obliku sadrži podatke: redni broj, ime (ime jednog 
roditelja), prezime i JMBG, datum i mesto rođenja, adresa stanovanja, prebivalište, 
datum i mesto polaganja stručnog ispita, broj i datum izdavanja uverenja o 
položenom ispitu, broj, kategorije i rok važenja vozačke dozvole, broj/serijski 
broj dozvole (licence), datum izdavanja dozvole (licence), rubriku za napomenu, 
svojeručni potpis, fotografija, elektronska adresa, broj kontakt telefona.
Кontrolor tehničkog pregleda ne može u toku radnog 
vremena da obavlja poslove u vezi sa održavanjem, popravkom, osiguranjem i 
registracijom vozila.
Izuzetno, kontrolor tehničkog pregleda, ako na dan 
stupanja na snagu podzakonskih akata koji regulišu tehnički pregled vozila, u 
privrednom društvu ovlašćenom za vršenje tehničkog pregleda vozila, vrši tehnički 
pregled vozila prema ugovoru o radu najmanje pet godina, ne mora ispunjavati uslov 
iz stava 3. tač. 3) i 4) ovog člana, odnosno ne mora ispunjavati uslov iz stava 
3. tačka 1) ovog člana, ako ima završenu srednju stručnu školu mašinske struke 
obrazovnog profila koji nije vezan za motore i vozila, odnosno saobraćajne 
struke obrazovnog profila koji nije iz oblasti drumskog saobraćaja.
Ukoliko je kontroloru tehničkog pregleda, do datuma 
podnošenja zahteva za izdavanje dozvole, oduzimana dozvola (licenca) više od dva 
puta za poslednjih 10 godina, dozvola se neće izdati.
Poslove iz st. 2. i 6. ovog člana Agencija obavlja kao 
poverene. 
Obuku i seminare za unapređenje znanja i veština 
kontrolora tehničkog pregleda sprovodi pravno lice koje ispunjava propisane 
uslove i koje za to dobije dozvolu Agencije.
Pravno lice iz stava 11. ovog člana sprovodi obuku i 
seminare za unapređenje znanja i veština kontrolora tehničkog pregleda u skladu sa 
nastavnim planovima na koje saglasnost daje Agencija.
Pravno lice iz stava 11. ovog člana, dužno je da obuku 
i seminare za unapređenje znanja i veština kontrolora tehničkog pregleda sprovodi 
na propisan način i o tome vodi evidenciju. 
Agencija će oduzeti dozvolu iz stava 11. ovog člana 
pravnom licu koje prestane da ispunjava neki od propisanih uslova ili ne sprovodi 
obuku i seminare za unapređenje znanja i veština kontrolora tehničkog pregleda na 
propisan način. 
Ukoliko je pravnom licu, do datuma podnošenja zahteva 
za izdavanje dozvole iz stava 11. ovog člana, dozvola oduzimana više od dva puta 
za poslednjih 10 godina, dozvola se neće izdati.
Izuzetno od odredaba stava 3. tačka 2) ovog člana, 
kontrolor tehničkog pregleda ne mora imati vozačku dozvolu za upravljanje vozilom 
čiji tehnički pregled vrši, ako najmanje jedan kontrolor tehničkog pregleda sa 
kojim vrši tehnički pregled vozila ima vozačku dozvolu za upravljanje vozilom čiji 
tehnički pregled vrše.
*Službeni glasnik RS, broj 24/2018
3. Redovni tehnički pregledi
Član 264.
Redovni tehnički pregledi su godišnji i šestomesečni.
Redovnom godišnjem tehničkom pregledu vozilo se 
podvrgava pre upisa u jedinstveni registar vozila, odnosno izdavanja 
registracione nalepnice. Ovaj tehnički pregled se može izvršiti do 30 dana pre 
podnošenja zahteva za upis u jedinstveni registar vozila, odnosno zahteva za 
izdavanje registracione nalepnice.
Izuzetno od odredaba stava 2. ovog člana, 
novoproizvedeno vozilo (vozilo koje je proizvedeno u godini koja prethodi datumu 
prve registracije, odnosno u godini kada se prvi put registruje), koje je prvi 
put registrovano u Republici Srbiji, prvom redovnom godišnjem tehničkom pregledu 
podvrgava se najkasnije nakon dve godine od dana prve registracije. Priključna 
vozila za traktor, namenjena za obavljanje radova, ne podležu redovnom godišnjem 
tehničkom pregledu.
Redovni šestomesečni tehnički pregled se mora obaviti 
pre isteka roka od šest meseci od dana početka važenja saobraćajne dozvole, 
odnosno registracione nalepnice. Redovni šestomesečni tehnički pregled se može 
obaviti najranije 15 dana pre isteka napred navedenog roka.
Redovnom šestomesečnom tehničkom pregledu se moraju 
podvrgavati:
1) motorna i priključna vozila kojima se obavlja javni 
prevoz,
2) autobusi,
3) motorna i priključna vozila za prevoz opasnih 
materija,
4) motorna i priključna vozila koja se koriste za obuku 
kandidata za vozače,
5) brisana je (vidi član 4. Zakona - 87/2018-26)
5) motorna i 
priključna vozila čija je najveća dozvoljena masa veća od 3.500 kg (osim vozila iz člana 108. stav 1. ovog zakona),
6) motorno, odnosno 
priključno vozilo za iznajmljivanje bez vozača (rent-a-car).
8) brisana je (vidi član 4. Zakona - 87/2018-26)
U saobraćaju na putu ne sme učestvovati vozilo iz 
stava 5. ovog člana dok se na redovnom šestomesečnom pregledu, u roku iz stava 
4. ovog člana, ne utvrdi da je tehnički ispravno.
Vlada određuje najnižu i najvišu cenu redovnog 
godišnjeg tehničkog pregleda vozila, na predlog ministarstva nadležnog za 
unutrašnje poslove, a po pribavljenom mišljenju ministarstva nadležnog za trgovinu.

Ukupna cena redovnog godišnjeg tehničkog pregleda 
obuhvata i troškove pravnog lica za plaćanje usluga Agenciji u pogledu održavanja 
i unapređenja centralnog informacionog sistema iz člana 257. stav 4. ovog zakona.
Pravno lice ne može odrediti nižu ili višu cenu za 
vršenje redovnog godišnjeg tehničkog pregleda vozila od cene određene u smislu 
stava 7. ovog člana.
Izuzetno od odredaba stava 2. ovog člana redovnom 
godišnjem tehničkom pregledu traktori, priključna vozila za traktor, radne mašine 
i motokultivatori se podvrgavaju u roku koji ne može biti duži od jedne godine 
od dana vršenja prethodnog tehničkog pregleda.
Izuzetno od stava 5. ovog člana redovnom šestomesečnom 
tehničkom pregledu ne podležu traktori, priključna vozila za traktor, radne 
mašine i motokultivatori.
U saobraćaju na putu ne sme učestvovati vozilo iz 
stava 10. ovog člana ako je od dana izvršenog redovnog tehničkog pregleda, na 
kojem je utvrđeno da je vozilo tehnički ispravno, prošlo više od jedne godine.
*Službeni glasnik RS, broj 24/2018
**Službeni glasnik RS, broj 87/2018
4. Vanredni tehnički pregledi vozila
Član 265.
Vanredni tehnički pregled obavlja se nakon popravke i pre 
puštanja u saobraćaj vozila, kod kojeg su u saobraćanoj nezgodi ili na drugi 
način oštećeni vitalni sklopovi i uređaji bitni za bezbedno učestvovanje vozila u 
saobraćaju, odnosno koje nakon toga nije bilo u voznom stanju, kao i vozila koje 
je isključeno iz saobraćaja zbog tehničke neispravnosti utvrđene na kontrolnom 
tehničkom pregledu. Vanredni tehnički pregled može 
se obaviti i na zahtev vozača, radi provere tehničke ispravnosti vozila.
Troškove vanrednog tehničkog pregleda snosi vlasnik, 
odnosno korisnik vozila. 
Vlada određuje najvišu cenu vanrednog tehničkog 
pregleda vozila na predlog ministarstva nadležnog za unutrašnje poslove, a po 
pribavljenom mišljenju ministarstva nadležnog za trgovinu. Najviša cena vanrednog 
tehničkog pregleda obuhvata i troškove pravnog lica za plaćanje usluga Agenciji u 
pogledu održavanja i unapređenja centralnog informacionog sistema iz člana 257. 
stav 4. ovog zakona. 
Privredno društvo ne može odrediti višu cenu za vršenje 
vanrednog tehničkog pregleda vozila od najviše cene određene u smislu stava 3. 
ovog člana.
*Službeni glasnik RS, broj 24/2018
**Službeni glasnik RS, broj 87/2018
5. Кontrolni tehnički pregledi vozila
Član 266.
Кontrolni tehnički pregled se vrši po nalogu ovlašćenog 
lica Ministarstva unutrašnjih poslova, odnosno inspektora za drumski saobraćaj, 
radi kontrole tehničke ispravnosti vozila. 
Na kontrolni tehnički pregled može se uputiti samo vozilo 
koje je u voznom stanju, odnosno vozilo kod kojeg u saobraćajnoj nezgodi nije 
došlo do mehaničkih oštećenja uređaja i sklopova od presudnog značaja za bezbedno 
upravljanje vozilom. 
Član 267.
Troškove kontrolnog tehničkog pregleda, u slučaju da je na 
kontrolnom tehničkom pregledu utvrđeno da je vozilo neispravno, snosi vlasnik 
vozila ili korisnik vozila, a u slučaju da je na kontrolnom tehničkom pregledu 
utvrđeno da je vozilo ispravno, organ čije je službeno lice naložilo kontrolni 
tehnički pregled. 
Vlasnik, odnosno korisnik, koji nije na licu mesta izmirio 
troškove kontrolnog tehničkog pregleda, dužan je da to učini u roku od osam dana 
od dana vršenja kontrolnog tehničkog pregleda. 
Ukoliko vlasnik, odnosno korisnik vozila ne izmiri troškove 
kontrolnog tehničkog pregleda na licu mesta, izmirenje troškova će se sprovesti 
prinudnim putem. 
Vlada određuje najvišu cenu kontrolnog tehničkog 
pregleda vozila na predlog ministarstva nadležnog za unutrašnje poslove, a po 
pribavljenom mišljenju ministarstva nadležnog za trgovinu. Najviša cena kontrolnog 
tehničkog pregleda obuhvata i troškove pravnog lica za plaćanje usluga Agenciji u 
pogledu održavanja i unapređenja centralnog informacionog sistema iz člana 257. 
stav 4. ovog zakona.
Privredno društvo ne može odrediti višu cenu za vršenje 
kontrolnog tehničkog pregleda vozila od najviše cene određene u smislu stava 4. 
ovog člana.
*Službeni glasnik RS, broj 24/2018
XVII. REGISTRACIJA MOTORNIH I PRIКLJUČNIH VOZILA 

1. Opšte odredbe
Član 268.
Za registrovano vozilo izdaje se saobraćajna dozvola, 
registarske tablice i registraciona nalepnica. U saobraćaju na putu mogu da 
učestvuju samo motorna i priključna vozila za koje je izdata saobraćajna dozvola, 
registarske tablice i registraciona nalepnica. Motorno i priključno vozilo ne sme 
da učestvuje u saobraćaju na putu nakon isteka roka važenja registracione 
nalepnice. 
Izuzetno od stava 1. ovog člana ne moraju se registrovati: 

1) motorna i priključna vozila koja su prepravljena ili 
popravljena, kojima se obavlja probna vožnja radi ispitivanja ili prikazivanja 
svojstva, 
2) novoproizvedena vozila koja se kreću od proizvođača do 
skladišta, 
3) vozila koja se kreću od mesta preuzimanja kao 
neregistrovana do mesta u kome će biti registrovana, 
4) radi sprovođenja propisanog carinskog postupka,
5) priključna vozila za traktor namenjena za obavljanje 
radova.
Za vozila iz stava 2. tač. 1)-4) ovog člana izdaju se tablice za 
privremeno označavanje i potvrda o njihovom korišćenju sa rokom važenja najduže 15 
dana. 
Za novoproizvedena vozila kojima se obavlja probna 
vožnja radi ispitivanja ili prikazivanja svojstava izdaju se metalne tablice sa 
rokom važenja od jedne godine.
Upis u jedinstveni registar vozila, izdavanje saobraćajne 
dozvole, registarskih tablica i registracione nalepnice obavlja teritorijalno 
nadležna organizaciona jedinica Ministarstva unutrašnjih poslova, prema mestu 
prebivališta, odnosno sedišta vlasnika vozila. 
Na vozilu u saobraćaju na putu, propisane registarske 
tablice i registraciona nalepnica moraju biti postavljane na propisan način. 

Registracionu nalepnicu može izdavati i pravno lice koje je 
ovlašćeno za vršenje tehničkog pregleda vozila i koje dobije ovlašćenje od 
Ministarstva unutrašnjih poslova za vršenje tih poslova. Ukoliko je pravnom licu, 
do datuma podnošenja zahteva za dobijanje ovlašćenja za izdavanje registracionih 
nalepnica, oduzimano ovlašćenje za izdavanje registracionih nalepnica više od dva 
puta za poslednjih 10 godina, ovlašćenje se neće izdati. 
Pravnom licu ovlašćenom da izdaje registracione 
nalepnice ovlašćenje prestaje ako iz bilo kog razloga prestane da obavlja poslove 
vršenja tehničkog pregleda vozila, odnosno prestane da ispunjava propisane uslove 
na osnovu kojih mu je ovlašćenje dato, o čemu se donosi rešenje.
Registraciju motornih, odnosno priključnih vojnih vozila 
obavlja ministarstvo nadležno za poslove odbrane i za registrovana vozila izdaje 
registarske tablice. 
Registraciona nalepnica se izdaje sa rokom važenja od jedne 
godine. 
Izuzetno od odredbi stava 9. ovog člana, na zahtev vlasnika 
ili korisnika, registraciona nalepnica se izdaje na kraći vremenski period koji 
ne može biti kraći od jednog meseca za: 
1) vozilo od istorijskog značaja (oldtajmere),
2) motorna ili priključna vozila koja nisu prvenstveno 
namenjena za učestvovanje u saobraćaju (pčelarska 
vozila i sl.) i
3) moped, laki tricikl, motocikl, teški tricikl, laki 
četvorocikl i otvoreni teški četvorocikl.
Izuzetno od odredbi stava 9. ovog člana, registraciona 
nalepnica se izdaje u trajnom važenju za traktore, 
radne mašine, priključna vozila za traktor i 
motokultivatore koji podležu ponovnoj registraciji samo prilikom promene 
vlasnika, nosioca prava korišćenja, promene prebivališta vlasnika na teritoriju 
drugog registarskog područja ili drugih podataka koji se unose u saobraćajnu 
dozvolu.
Vlasnici traktora, radnih 
mašina, priključnih vozila za traktor i 
motokultivatora, dužni su da nakon izdavanja registracione nalepnice, svake 
godine obave redovni tehnički pregled, o čemu se izdaje 
potvrda o tehničkoj ispravnosti.
Ministar nadležan za unutrašnje poslove, u skladu sa 
propisom o evidencijama i obradi podataka u oblasti unutrašnjih poslova, bliže 
određuje sadržinu i način vođenja jedinstvenog registra vozila, uslove za upis 
vozila u registar, način i uslove za izdavanje saobraćajne dozvole, registarskih 
tablica i registracione nalepnice i sadržaj, izgled i tehničke karakteristike 
saobraćajne dozvole, registarskih tablica i registracione nalepnice, način 
postavljanja registarskih tablica, registracione nalepnice, a za vozila Vojske 
Srbije ministar nadležan za poslove odbrane.
Кad upravlja vozilom vozač mora imati kod sebe saobraćajnu 
dozvolu, odnosno potvrdu o tehničkoj ispravnosti 
traktora, priključnih vozila za traktor, radnih mašina i motokultivatora i dužan je da je pokaže na zahtev ovlašćenog lica. 
U saobraćaju na putu ne smeju učestvovati vozila koja su 
isključena iz saobraćaja u skladu sa odredbama ovog zakona. 
Bliže uslove koje mora da ispunjava pravno lice koje izdaje 
registracione nalepnice propisuje ministar unutrašnjih poslova. 
Pravno lice koje izdaje registracione nalepnice dužno je da 
to radi savesno i na propisan način.
*Službeni glasnik RS, broj 101/2011
**Službeni glasnik RS, broj 24/2018
***Službeni glasnik RS, broj 87/2018
Član 269.
Izuzetno u saobraćaju na putu može da učestvuje 
registrovano vozilo nakon isteka roka važenja registracione nalepnice, radi 
odlaska na tehnički pregled, opravku, odnosno ispitivanje, ako je označeno 
tablicama za privremeno označavanje i ako mu je izdata potvrda o njihovom 
korišćenju. 
Tablice za privremeno označavanje i potvrdu o njihovom 
korišćenju izdaje teritorijalno nadležna organizaciona jedinica Ministarstva 
unutrašnjih poslova, odnosno pravno lice koje dobije ovlašćenje od teritorijalno 
nadležne organizacione jedinice Ministarstva unutrašnjih poslova. Ako je pravnom 
licu, do datuma podnošenja zahteva za dobijanje ovlašćenja za izdavanje tablica za 
privremeno označavanje i potvrda o njihovom korišćenju, oduzimano to ovlašćenje više 
od dva puta za poslednjih 10 godina, ovlašćenje se neće izdati. 
Ministar unutrašnjih poslova bliže određuje sadržinu i način 
vođenja evidencija o izdatim tablicama za privremeno označavanje i potvrdama o 
njihovom korišćenju, načinu i uslovima za izdavanje, sadržaju, izgledu, tehničkim 
karakteristikama, načinu postavljanja tablica za privremeno označavanje i uslovima 
koje mora da ispunjava pravno lice iz stava 2. ovog člana. 
Pravno lice koje izdaje tablice za privremeno označavanje i 
potvrde o njihovom korišćenju dužno je da to radi na propisan način. 

Vozač kome su izdate registarske tablice za privremeno 
označavanje i potvrda o njihovom korišćenju, mora označiti, na propisan način, 
vozilo tim tablicama i mora imati kod sebe potvrdu koju je dužan da pokaže na 
zahtev ovlašćenog lica, kao i da se kreće relacijom i u vreme označeno u 
potvrdi.
Član 270.
Motorno, odnosno priključno vozilo upisuje se u jedinstveni 
registar vozila i izdaje se saobraćajna dozvola i registarske tablice, na zahtev 
vlasnika ako su ispunjeni sledeći uslovi: 
1) da postoje dokazi o poreklu i vlasništvu vozila u 
pisanoj formi, kao i izmirenim propisanim troškovima za registraciju vozila, kao 
i poreske i carinske obaveze za to vozilo, 
2) da je na tehničkom pregledu utvrđeno da je vozilo 
tehnički ispravno, odnosno da je izdato uverenje o ispitivanju pojedinačno 
proizvedenog ili prepravljenog vozila kojim se utvrđuje da vozilo ispunjava 
propisane uslove. 
Izuzetno od stava 1. tačka 2) ovog člana, za upis u 
jedinstveni registar vozila i izdavanje saobraćajne dozvole i registracione 
nalepnice za novoproizvedeno motorno, odnosno priključno vozilo, koje se prvi put 
registruje, uz zahtev, umesto dokaza o tehničkoj ispravnosti, prilažu se potvrda 
o saobraznosti vozila i dokaz koji sadrži tačne tehničke podatke o vozilu, koje 
obezbeđuju proizvođač vozila ili uvoznik vozila proizvedenih u inostranstvu i 
koji se unose u saobraćajnu dozvolu i jedinstveni registar vozila.
Odredba stava 2. ovog člana ne primenjuje se kada 
proizvođač vozila, u skladu sa propisima, ne izdaje potvrdu o saobraznosti.
Za motorno i priključno vozilo upisano u jedinstven registar 
vozila izdaje se, na zahtev vlasnika, odnosno korisnika vozila, registraciona 
nalepnica ako su ispunjeni sledeći uslovi: 
1) da je na tehničkom pregledu utvrđeno da je vozilo 
tehnički ispravno, odnosno da je izdato uverenje o ispitivanju pojedinačno 
proizvedenog ili prepravljenog vozila kojim se utvrđuje da vozilo ispunjava 
propisane uslove, 
2) da su priloženi dokazi o obaveznom osiguranju vozila, 

3) da su izmireni propisani troškovi za izdavanje 
registracione nalepnice. 
Prestali su da važe raniji st. 3. i 4. (vidi Odluku US - 
32/2013-22)
*Službeni glasnik RS, broj 87/2018
Član 271.
Vozilo se registruje na ime vlasnika. 
Ako je vozilo svojina više lica, registruje se na ime 
jednog od vlasnika, prema njihovom sporazumu. 
Ako je vozilo predmet ugovora o finansijskom lizingu, 
odnosno zakupu, pored podataka o vlasniku, u saobraćajnu dozvolu biće upisani i 
podaci o primaocu lizinga odnosno zakupcu.
Član 272.
Motorna i priključna vozila diplomatsko-konzularnih 
predstavništava i misija stranih država i predstavništava međunarodnih 
organizacija u Republici Srbiji i stranaca koji rade u njima, mogu da učestvuju u 
saobraćaju samo ako su registrovana u Republici Srbiji. 
Vozila stranih predstavništava u Republici Srbiji, i 
stranaca koji rade u njima, stranaca kojima je izdato odobrenje za privremeni 
boravak duži od šest meseci ili za stalno nastanjenje kao i motorna i priključna 
vozila državljana Republike Srbije koji se vrate iz inostranstva u cilju stalnog 
nastanjenja, mogu da učestvuju u saobraćaju samo ako su registrovana u Republici 
Srbiji. 
Izuzetno od st. 1. i 2. ovog člana ova vozila mogu 
učestvovati u saobraćaju iako su registrovana u inostranstvu, a najduže tri 
meseca od dana ulaska vozila u Republiku Srbiju. Rok za vozila koja su 
vlasništvo stranaca kojima je izdato odobrenje za privremeni boravak duži od šest 
meseci ili za stalno nastanjenje, počinje teći nakon dobijanja ovog statusa. 

Član 273.
Vozilom registrovanim u inostranstvu na putevima u 
Republici Srbiji, ne mogu upravljati lica koja imaju
prebivalište u 
Republici Srbiji. 
Izuzetno od stava 1. ovog člana, ovim vozilima mogu 
upravljati lica koja imaju prebivalište u Republici Srbiji:
1) ukoliko imaju odobren boravak u inostranstvu u 
kontinuitetu od najmanje šest meseci, 
2) ukoliko upravljaju „rent-a-car” vozilima, 
3) ukoliko upravljaju vozilom u prisustvu lica koje ima 
pravo na upravljanje vozilom u smislu ovog člana,
4) ukoliko upravljaju vozilom koje je privremeno 
registrovano u inostranstvu radi dovoza, do trenutka registrovanja u Republici 
Srbiji, odnosno do isteka važenja inostranog dokumenta o izvozu vozila, a najduže 
pet dana od dana ulaska na teritoriju Republike Srbije,
5) ukoliko upravljaju skupom vozila gde je motorno 
vozilo registrovano u Republici Srbiji, a priključno vozilo registrovano u 
inostranstvu.
*Službeni glasnik RS, broj 24/2018
Član 274.
Vlasnik, odnosno korisnik registrovanog vozila, ako u roku 
od 60 dana od dana isteka važenja registracione nalepnice ne podnese zahtev za 
izdavanje nove registracione nalepnice, dužan je da vrati registarske tablice 
organu koji je iste izdao. 
Vlasnik, odnosno korisnik vozila dužan je da u roku od 15 
dana odjavi vozilo ako je uništeno ili otpisano ili da prijavi promenu bilo kog 
podatka koji se upisuje u saobraćajnu dozvolu. 
Pravno lice, preduzetnik, odnosno fizičko lice koje nije 
vlasnik vozila, ne sme u saobraćaju na putu koristiti vozilo koje je predmet 
finansijskog lizinga, odnosno zakupa, pre nego što se podatak o korišćenju ne 
upiše u saobraćajnu dozvolu u skladu sa odredbama člana 271. stav 3. ovog 
zakona.
Izuzetno od odredbe stava 1. ovog člana, vlasnik, 
odnosno korisnik vozila za koje je registraciona nalepnica izdata u skladu sa 
odredbama člana 268. stav 10. ovog zakona, dužan je da vrati registarske tablice 
u roku od godinu dana od dana isteka važenja registracione nalepnice.
Odredbe stava 3. ovog člana ne odnose se na 
„rent-a-car” vozila.
*Službeni glasnik RS, broj 24/2018
2. Registarske tablice
Član 275.
Za vozila koja se registruju izdaje se jedna od sledećih 
vrsta registarskih tablica: 
1) registarske tablice za motorna vozila, osim za 
motocikle, mopede, lake i teške tricikle, lake četvorocikle, traktore, radne 
mašine i motokultivatore, 
2) registarske tablice za motocikle, teške tricikle, 

3) registarske tablice za mopede, lake tricikle i lake 
četvorocikle, 
4) registarske tablice za motokultivatore, 
5) registarske tablice za traktore i radne mašine, 

6) registarske tablice za priključna vozila, 
7) registarske tablice priključnog vozila za traktor, 

8) registarske tablice za motorna i priključna vozila 
diplomatsko-konzularnih predstavništava i misija stranih država i 
predstavništava međunarodnih organizacija u Srbiji i njihovog osoblja, 

9) registarske tablice za motorna i priključna vozila Vojske 
Srbije, 
10) registarske tablice za privremeno registrovana motorna 
i priključna vozila, 
11) privremene registarske tablice za vozila koja se odvoze 
iz Republike Srbije, 
12) registarske tablice za motorna i priključna vozila 
organa unutrašnjih poslova, 
13) registarske tablice za motorna i priključna vozila koja ne ispunjavaju 
propisane uslove u pogledu dimenzija (dužina, širina, visina), odnosno čija je 
najveća dozvoljena masa veća od dozvoljene, odnosno čije osovinsko opterećenje 
sopstvene mase je veće od dozvoljenog opterećenja,
14) registarske tablice za putnička vozila kojima se 
obavlja auto-taksi prevoz.
Sve vrste registarskih tablica iz stava 1. ovog člana 
jednoobrazne su na celoj teritoriji Republike Srbije. 
*Službeni glasnik RS, broj 24/2018
Član 276.
U slučaju gubitka ili nestanka registarske tablice, odnosno 
registracione nalepnice, vlasnik, odnosno vozač je dužan da odmah o tome 
obavesti najbližu organizacionu jedinicu Ministarstva unutrašnjih poslova. 

U slučaju da je do gubitka ili nestanka registarske 
tablice, odnosno registracione nalepnice došlo van mesta u kojem je vozilo 
registrovano, teritorijalno nadležna organizaciona jedinica Ministarstva 
unutrašnjih poslova izdaće na zahtev vlasnika, odnosno korisnika vozila potvrdu o 
izgubljenoj registarskoj tablici i tablice za privremeno označavanje i potvrdu o 
njihovom korišćenju u kojoj će biti određena maršruta, koja važi do dolaska u 
mesto u kojem je vozilo registrovano. 
U slučaju da su izgubljene ili nestale registarske tablice 
za vozilo registrovano u inostranstvu, teritorijalno nadležna organizaciona 
jedinica Ministarstva unutrašnjih poslova izdaće na zahtev vlasnika, odnosno 
korisnika vozila potvrdu o izgubljenoj registarskoj tablici, privremene 
registarske tablice za vozila koja se odvoze iz Republike Srbije i potvrdu o 
privremenoj registraciji vozila koja se odvoze iz Republike Srbije koja daje 
pravo korišćenja vozila na putu i može da važi najviše 15 dana. 
Tablice za privremeno označavanje i potvrda o njihovom 
korišćenju važe samo na teritoriji Republike Srbije, ne mogu se dobiti dva ili 
više puta za redom, osim u slučaju njihovog gubitka ili nestanka u roku za koje 
su izdati, i moraju se predati teritorijalno nadležnoj organizacionoj jedinici 
Ministarstva unutrašnjih poslova kod koje se vozilo vodi u evidenciji, a 
najkasnije u roku od sedam dana od isteka roka važenja potvrde o korišćenju.
Registarske tablice za vozila kojima se obavlja 
auto-taksi prevoz izdaje teritorijalno nadležna organizaciona jedinica 
ministarstva nadležnog za unutrašnje poslove prema sedištu pravnog lica, odnosno 
prebivalištu preduzetnika, ako je organ jedinice lokalne samouprave, nadležan 
prema sedištu pravnog lica, odnosno prebivalištu preduzetnika, izdao odobrenje za 
obavljanje auto-taksi prevoza, važeće u vreme podnošenja zahteva za izdavanje 
registarskih tablica za vozila kojima se obavlja auto-taksi prevoz.
Ako pravno lice, kome je odobreno obavljanje auto-taksi 
prevoza, promeni sedište, odnosno, ako preduzetnik, kome je odobreno obavljanje 
auto taksi prevoza, promeni prebivalište izvan sedišta preduzetničke radnje, 
dužni su da, u roku od sedam dana nakon promene sedišta, odnosno prebivališta, 
vrate registarske tablice organu koji je tablice izdao.
Ako pravno lice, odnosno preduzetnik iz stava 6. ovog 
člana ne postupi na način opisan u tom stavu, teritorijalno nadležna 
organizaciona jedinica ministarstva nadležnog za unutrašnje poslove poništiće 
upis vozila u jedinstveni registar i registracionu nalepnicu i oduzeti 
registarske tablice za obavljanje auto-taksi prevoza.
*Službeni glasnik RS, broj 24/2018
3. Privremena registracija
Član 277.
Privremeno se registruju motorna i priključna vozila koja su 
privremeno uvezena iz inostranstva ili nabavljena u Republici Srbiji radi 
izvoženja u inostranstvo, motorna i priključna vozila koja se koriste na osnovu 
ugovora o poslovnoj saradnji ili ugovora o zakupu zaključenog između domaćeg i 
stranog prevoznika, kao i motorna i priključna vozila radi učešća na sajmovima i 
sportskim takmičenjima. 
Na putevima Republike Srbije ne može u saobraćaju 
učestvovati vozilo sa stranim registarskim tablicama na kojima oznake i broj 
nisu u skladu sa odredbama ratifikovanih međunarodnih ugovora, a takvo vozilo 
mora se privremeno registrovati i označiti registarskim tablicama za vozila koja 
se odvoze iz Republike Srbije. 
Privremena registracija vozila vrši se najviše na period od 
jedne godine, prema odobrenju nadležnog carinskog organa o privremenom uvozu, uz 
ispunjenje uslova za upis vozila u jedinstveni registar vozila i izdavanje 
registracione nalepnice. 
Za privremeno registrovana vozila izdaju se registarske 
tablice za privremeno registrovana motorna i priključna vozila, potvrda o 
privremenoj registraciji sa rokom važenja iz stava 3. ovog člana. 
Pravno lice, preduzetnik, odnosno fizičko lice, ne sme u 
saobraćaju na putu koristiti vozilo registrovano u inostranstvu, pre nego što se 
vozilo privremeno registruje u skladu sa stavom 1. ovog člana. 
4. Registracija vozila koja su odlukom Direkcije za 
upravljanje oduzetom imovinom poverena drugom pravnom ili fizičkom licu
*Službeni glasnik RS, broj 101/2011
Član 277a
Vozila koja su odlukom Direkcije za upravljanje oduzetom 
imovinom poverena drugom pravnom ili fizičkom licu privremeno se registruju na 
ime pravnog ili fizičkog lica kome su poverena.
Motorno, odnosno priključno vozilo iz stava 1. ovog 
člana upisuje se u jedinstveni registar vozila i izdaju se potvrda o privremenoj 
registraciji, privremene registarske tablice i registraciona nalepnica na zahtev 
pravnog ili fizičkog lica kome su poverena ako su ispunjeni sledeći uslovi:
1) da postoji odluka Direkcije za upravljanje oduzetom 
imovinom kojom se vozilo poverava na upravljanje (korišćenje) podnosiocu zahteva;
2) da je na tehničkom pregledu utvrđeno da je vozilo 
tehnički ispravno;
3) da su priloženi dokazi o obaveznom osiguranju 
vozila;
4) da su izmireni propisani troškovi za privremenu 
registraciju vozila.
Za privremenu registraciju vozila iz stava 1. ovog 
člana nije potrebno odobrenje nadležnog carinskog organa o privremenom uvozu.
Privremenu registraciju vozila iz stava 1. ovog člana 
vrši teritorijalno nadležna organizaciona jedinica Ministarstva unutrašnjih 
poslova, prema mestu prebivališta, odnosno sedišta pravnog ili fizičkog lica 
kome je vozilo odlukom Direkcije za upravljanje oduzetom imovinom povereno.
*Službeni glasnik RS, broj 101/2011
XVIII. POSEBNE MERE I OVLAŠĆENJA
1. Opšte odredbe
Član 278.
Posebne mere i ovlašćenja preduzimaju se radi sprečavanja 
ugrožavanja bezbednosti učesnika u saobraćaju, odnosno omogućavanja odvijanja 
saobraćaja. 
Posebne mere, odnosno ovlašćenja iz stava 1. ovog člana su: 

1) isključenje vozača iz saobraćaja, 
2) zadržavanje vozača, 
3) upućivanje vozača na kontrolni lekarski pregled, 

4) utvrđivanje prisustva alkohola i/ili psihoaktivnih 
supstanci kod učesnika u saobraćaju, 
5) zaustavljanje, odnosno upućivanje radi zaustavljanja vozila 
na bezbednom mestu ili uključivanja na put za tu vrstu ili kategoriju vozila, 

6) isključenje vozila iz saobraćaja, 
7) nalaganje mera radi otklanjanja, odnosno sprečavanja 
nastanka opasnosti na putu, 
8) snimanje saobraćaja i učesnika u saobraćaju korišćenjem 
odgovarajućih sredstava kao i dokumentovanje prekršaja i drugih delikta u 
saobraćaju, 
9) privremeno oduzimanje predmeta prekršaja, 
10) oduzimanje obrasca strane vozačke dozvole kada vozač 
poseduje više od jedne vozačke dozvole, 
11) upućivanje na kontrolni tehnički pregled vozila, 

12) uklanjanje, odnosno premeštanje vozila, kao i postavljanje 
uređaja kojima se sprečava odvoženje vozila, 
13) merenje osovinskog opterećenja vozila i ukupne mase 
vozila. 
Mere i ovlašćenja iz stava 2. tač. 1), 4), 5), 6), 9), 10), 
11) i 12) ovog člana nalaže i preduzima policijski službenik prilikom kontrole 
saobraćaja, mere i ovlašćenja iz stava 2. tač. 2), 3), 7) i 8) ovog člana nalaže 
i preduzima teritorijalno nadležna organizaciona jedinica Ministarstva 
unutrašnjih poslova ili drugi organ ovlašćen ovim zakonom. Mere iz stava 2. tačka 
13) ovog člana nalaže i preduzima policijski službenik prilikom kontrole 
saobraćaja, odnosno ovlašćeno lice ministarstva nadležnog za saobraćaj. 

Mere i ovlašćenja iz stava 2. tačka 12) ovog člana, 
nalaže i preduzima i komunalni policajac, prilikom ostvarivanja nadzora i 
kontrole parkiranja, u skladu sa zakonom, podzakonskim propisima i propisima 
jedinice lokalne samouprave.
U slučaju iz stava 4. ovog člana jedinica lokalne 
samouprave obavljanje poslova uklanjanja, odnosno premeštanja vozila, kao i 
postavljanje uređaja kojima se sprečava odvoženje vozila, može poveriti ovlašćenom 
pravnom licu koje je aktom jedinice lokalne samouprave osnovano za delatnost 
organizacije funkcionisanja, upravljanja i održavanja javnih parkirališta, odnosno 
pravnom licu ili preduzetniku kojem je poverena ova delatnost.
Jedinica lokalne samouprave propisuje uslove i način 
obavljanja poslova nadzora i kontrole parkiranja, uslove za obavljanje poslova 
uklanjanja odnosno premeštanja vozila kao i postavljanja uređaja kojima se sprečava 
odvoženje vozila, kada te poslove preduzima komunalna policija, u skladu sa 
propisima koji uređuju ova pitanja za postupanje policijskog službenika.
Posebne mere i ovlašćenja iz ove glave, koje se odnose na 
vozača, shodno se primenjuju na instruktora vožnje, na lice koje nadzire vozača sa 
probnom vozačkom dozvolom, kandidata za vozača i ispitivača na praktičnom 
ispitu. 
Ministar unutrašnjih poslova će propisati način, postupak i 
sredstva sprovođenja kao i vođenje obaveznih evidencija o primeni posebnih mera i 
ovlašćenja. 
Bliže propise o posebnim merama bezbednosti vojnih učesnika 
u saobraćaju donosi ministar nadležan za poslove odbrane. 
*Službeni glasnik RS, broj 24/2018
2. Isključenje vozača iz saobraćaja
Član 279.
Policijski službenik će privremeno isključiti vozača iz 
saobraćaja: 
1) ako je zbog telesnog, odnosno duševnog stanja očigledno 
smanjena njegova sposobnost za upravljanje vozilom (umor, bolest, povrede i sl.), 

2) ako je pod dejstvom alkohola koje je nedozvoljeno ovim 
zakonom, 
3) ako je pod dejstvom psihoaktivnih supstanci, 

4) ako odbije da se podvrgne ispitivanju, odnosno stručnom 
pregledu, 
5) ako vozač zahteva analizu krvi, odnosno urina u smislu 
ovog zakona, 
6) ako ne poštuje ograničenja koja su mu naložena ili 
određena, 
7) prestala je da važi (vidi član 78. Zakona - 96/2015-106)
8) ako se nasilnički ponaša u saobraćaju (nasilnička 
vožnja),

9) koji nema vozačku dozvolu za kategoriju vozila kojim 
upravlja, odnosno ako upravlja vozilom nakon isteka roka važenja vozačke dozvole, 
odnosno probne dozvole, 
10) koji koristi stranu vozačku dozvolu iz čijeg sadržaja 
se ne može utvrditi da li vozač ima pravo na upravljanje tim vozilom, 

11) koji upravlja vozilom za vreme trajanja zaštitne mere ili 
mere bezbednosti, 
12) vozač koji je zatečen da upravlja vozilom u saobraćaju za vreme trajanja 
isključenja,
13) ako za vreme vožnje, suprotno članu 91. ovog 
zakona, ne nosi na glavi zakopčanu homologovanu zaštitnu kacigu, na način 
propisan deklaracijom proizvođača kacige, odnosno vozilom prevozi lice koje ne 
nosi na glavi zakopčanu homologovanu zaštitnu kacigu, na način propisan 
deklaracijom proizvođača kacige.
U slučajevima isključenja iz stava 1. tač. 1), 2), 3), 4), 5)
i 8) ovog člana, isključenje traje 24 sata, a u ostalim slučajevima dok 
traju razlozi zbog kojih je vozač isključen. U slučaju isključenja vozača iz stava 
1. tačka 13) ovog člana isključenje traje dok ne prestanu razlozi, a najduže 24 
sata.

Izuzetno od odredbi stava 2. ovog člana isključenje vozača 
koji je blago, odnosno umereno alkoholisan traje 12 sati. 
Isključenje vozača se sprovodi na osnovu naredbe ovlašćenog 
policijskog službenika.
*Službeni glasnik RS, broj 24/2018
3. Utvrđivanje prisustva alkohola i/ili psihoaktivnih 
supstanci kod učesnika u saobraćaju
Član 280.
Radi utvrđivanja prisustva alkohola i/ili psihoaktivnih 
supstanci u organizmu, policijski službenik može vozača, 
instruktora vožnje, kandidata za vozača tokom praktične obuke ili polaganja ispita 
za vozača, lice koje nadzire vozača sa probnom vozačkom dozvolom, ispitivača na 
vozačkom ispitu i lice koje se prevozi na biciklu, mopedu, triciklu, odnosno 
motociklu da podvrgne ispitivanju 
pomoću odgovarajućih sredstava (alkometar, droga test i dr.). 
Policijski službenik može radi utvrđivanja prisustva 
alkohola, odnosno psihoaktivnih supstanci u organizmu, da pešaka koji neposredno 
ugrožava bezbednost saobraćaja podvrgne ispitivanju pomoću odgovarajućih 
sredstava (alkometar, droga test i dr.). 
Vozač, odnosno pešak je dužan da bez odlaganja postupi po 
nalogu ovlašćenog lica i omogući vršenje ispitivanja pomoću odgovarajućih 
sredstava iz st. 1 i 2. ovog člana. 
Ukoliko se iz očigledno opravdanih razloga ne može izvršiti 
ispitivanje propisano u st. 1. ili 2. ovog člana, policijski službenik može lice 
da dovede radi stručnog pregleda u najbližu 
ovlašćenu zdravstvenu ustanovu. Učesnik u 
saobraćaju dužan je da se podvrgne takvom pregledu. 
Učesnik u saobraćaju iz st. 1. i 2. ovog člana, koji nakon 
izvršenog ispitivanja pomoću odgovarajućih sredstava (alkometar, drogatest i dr.) 
osporava dobijene rezultate, može zahtevati da se izvrši analiza krvi, odnosno 
krvi i urina ili drugih telesnih materija, u 
ovlašćenoj zdravstvenoj ustanovi, o 
sopstvenom trošku. Zahtev se podnosi u pisanoj formi, na licu mesta, u zapisnik 
u kome su utvrđeni rezultati ispitivanja. 
Analizu krvi, urina i/ili drugih telesnih materija u 
cilju utvrđivanja sadržaja alkohola i/ili psihoaktivnih supstanci u organizmu može 
vršiti zdravstvena ustanova koja za to dobije rešenje od ministarstva nadležnog 
za poslove zdravlja, odnosno akreditovana laboratorija ministarstva nadležnog za 
unutrašnje poslove. Ministarstvo nadležno za poslove zdravlja vodi javni registar 
zdravstvenih ustanova ovlašćenih za vršenje analiza iz ovog stava, koji objavljuje 
na svojoj internet stranici, a koji sadrži sledeće podatke: naziv, sedište 
zdravstvene ustanove (odnosno ogranka) i broj i datum rešenja o ispunjenosti 
zakonom propisanih uslova za obavljanje zdravstvene delatnosti.
Ako je utvrđivanjem sprovedenim prema odredbama ovog člana 
utvrđeno da je pod dejstvom alkohola i/ili psihoaktivnih supstanci, troškove 
utvrđivanja snosi učesnik u saobraćaju iz st. 1. i 2. ovog člana. 
Bliže propise u vezi sa naplatom troškova iz stava 6. 
ovog člana donosi Vlada:
1) za zdravstvene ustanove, na predlog ministarstva 
nadležnog za poslove zdravlja,
2) za akreditovane laboratorije ministarstva nadležnog 
za unutrašnje poslove, na predlog ministarstva nadležnog za unutrašnje poslove.
Zdravstvena ustanova, odnosno akreditovana 
laboratorija ministarstva nadležnog za unutrašnje poslove iz stava 6. ovog člana 
dužna je da analize krvi, odnosno krvi i urina ili drugih telesnih materija vrši 
zakonito u skladu sa pravilima struke i na savestan način.
Ministar nadležan za poslove zdravlja propisuje uslove koje 
u pogledu stručnih kadrova, opreme i drugih uslova moraju ispunjavati zdravstvene 
ustanove koje vrše analizu krvi, urina i/ili drugih telesnih materija u cilju 
utvrđivanja sadržaja alkohola i/ili drugih psihoaktivnih supstanci u organizmu, 
koje su zabranjene za upotrebu pre i za vreme vožnje, kao i način uzimanja 
navedenih uzoraka, shodno pravilima struke. 
*Službeni glasnik RS, broj 24/2018
Član 281.
Stručni pregled učesnika u saobraćaju u smislu ovog zakona, 
jeste pregled kojim se utvrđuju znaci poremećenosti u ponašanju koji mogu da 
prouzrokuju nebezbedno ponašanje u saobraćaju. 
Na stručnom pregledu stručno lice može odrediti da se 
izvrši analiza telesnih materija, radi utvrđivanja prisustva alkohola i/ili 
psihoaktivnih supstanci. 
Zdravstvena ustanova, odnosno akreditovana laboratorija o rezultatima 
izvršene analize iz stava 2. ovog člana mora najkasnije u roku od tri dana od 
dana prijema uzorka dati pismeni nalaz. 
O izvršenom stručnom pregledu, zdravstvena ustanova je 
dužna, bez odlaganja, dati pismeni nalaz i mišljenje policijskom službeniku i licu 
nad kojim je vršen pregled. 
Ako zdravstvena ustanova, odnosno akreditovana 
laboratorija, nije u mogućnosti da u potpunosti izvrši analizu, uzeti uzorci će 
se dostaviti u skladu sa pravilima struke najbližoj ovlašćenoj zdravstvenoj 
ustanovi, odnosno akreditovanoj laboratoriji, gde se može izvršiti dalja analiza.
Ako je stručnim pregledom sprovedenim prema odredbama ovog 
člana utvrđeno da pokazuje znake poremećenosti u ponašanju koji mogu da 
prouzrokuju nebezbedno ponašanje u saobraćaju, troškove pregleda snosi učesnik u 
saobraćaju. 
*Službeni glasnik RS, broj 24/2018
4. Premeštanje vozila
Član 282.
Policijski službenik može premestiti vozilo, odnosno 
naložiti da se vozilo kojim je upravljao vozač koji je isključen iz saobraćaja, 
odnosno vozilo koje je isključeno iz saobraćaja, premesti, ako isto ometa 
nesmetano i bezbedno odvijanje saobraćaja. 
U slučaju iz stava 1. ovog člana policijski službenik može 
angažovati privredni subjekat koji je osposobljen za obavljanje ovih poslova, da o 
trošku vozača, vlasnika ili korisnika, premesti vozilo. 
Vlasnik ili korisnik vozila dužan je da naknadi troškove 
premeštanja, skladištenja i čuvanja vozila i preuzme vozilo odmah po prestanku 
razloga za premeštanje, a najkasnije u roku od 24 sata. 
Visinu naknada za premeštanje vozila donosi Vlada. 

5. Zadržavanje vozača koji su isključeni zbog psihofizičkog 
stanja
Član 283.
Vozač kod koga je utvrđena teška, veoma teška ili potpuna 
alkoholisanost i/ili je pod dejstvom psihoaktivnih supstanci, zadržaće se po 
naredbi policijskog službenika do otrežnjenja, a najduže 12 sati. 
Mera iz stava 1. ovog člana može se primeniti na vozača pod 
dejstvom alkohola kod koga je utvrđena i manja sadržina alkohola u krvi ako 
izražava nameru, odnosno ako postoji opasnost da će nastaviti sa upravljanjem 
vozilom nakon što je isključen iz saobraćaja. 
Zadržavanje je obavezno i za vozača koji odbije da se 
podvrgne ispitivanju na prisustvo alkohola i/ili drugih psihoaktivnih supstanci.

Bliže propise o uslovima koje mora ispunjavati prostorija za 
zadržavanje propisuje ministar nadležan za poslove zdravlja uz saglasnost 
Ministarstva unutrašnjih poslova. 
6. Privođenje, odnosno zadržavanje vozača kod koga postoji 
opasnost da će neposredno nastaviti sa činjenjem prekršaja i mere za obezbeđenje 
prisustva vozača koji može izbeći odgovornost za prekršaj
*Službeni glasnik RS, broj 24/2018
Član 284.
Vozač koji je zatečen u činjenju prekršaja i koji izražava 
nameru za dalje činjenje prekršaja, odnosno koji je nastavio sa činjenjem tog 
prekršaja, privešće se prekršajnom sudu. 
Ako se privođenje iz stava 1. ovog člana ne može izvršiti 
odmah, teritorijalno nadležna organizaciona jedinica Ministarstva unutrašnjih 
poslova će ovo lice zadržati najduže 24 sata. 
U cilju osiguranja izvršenja kazne ili zaštitne mere, odnosno 
mere bezbednosti, kao i obezbeđenja prisustva u prekršajnom postupku, za 
prekršaje predviđene ovim zakonom, policijski službenik može licu koje nema 
prebivalište ili stalni boravak u Republici Srbiji, odnosno licu koje bi 
odlaskom u inostranstvo na duže vreme izbeglo odgovornost za prekršaj propisan 
ovim zakonom, privremeno oduzeti putnu ili drugu ispravu za prelazak državne 
granice.

Zadržavanje isprave iz stava 3. ovog člana može trajati do 
prestanka razloga zbog kojih je oduzeta. 
*Službeni glasnik RS, broj 24/2018
7. Oduzimanje obrasca strane vozačke dozvole
Član 285.
Ukoliko se u kontroli saobraćaja zatekne vozač koji 
koristi vozačku dozvolu suprotno članu 183. stav 2. ovog zakona policijski 
službenik će na licu mesta oduzeti inostranu vozačku dozvolu, odnosno inostranu 
vozačku dozvolu koja je kasnije izdata.
Oduzeta vozačka dozvola će biti dostavljana ministarstvu 
nadležnom za spoljne poslove radi vraćanja organu koji je oduzetu vozačku dozvolu 
izdao.
*Službeni glasnik RS, broj 24/2018
8. Snimanje saobraćaja i učesnika u saobraćaju korišćenjem 
odgovarajućih sredstava 
Član 286.
Organ nadležan za poslove policije i organ nadležan za 
poslove saobraćaja imaju ovlašćenje za snimanje saobraćaja, u svrhu dokumentovanja 
saobraćajnih prekršaja, ponašanja učesnika u saobraćaju, praćenja bezbednosti i 
protočnosti saobraćaja, u okviru svojih nadležnosti. Evidencija i obrada 
podataka prikupljenih snimanjem saobraćaja urediće se posebnim zakonom.
Organ nadležan za poslove saobraćaja može, uz prethodno 
pribavljenu saglasnost organa nadležnog za poslove policije, da ovlasti upravljača 
puta, javno preduzeće i ustanovu za snimanje saobraćaja u svrhu iz prethodnog 
stava. 
U cilju otkrivanja i dokazivanja prekršaja policijski 
službenici mogu koristiti vozila sa ili bez spoljnih obeležja policije, sa 
ugrađenim uređajima za utvrđivanje prekršaja u saobraćaju (vozilo – presretač). 

Na vozilo – presretač se, dok vrši utvrđivanje prekršaja i 
drugih delikata i njihovo dokumentovanje, ne odnose odredbe ovog zakona o 
ograničenju brzine kretanja, pod uslovom da time ne ugrožava bezbednost 
saobraćaja. 
Vozilo – presretač je vozilo sa prvenstvom prolaza kada 
daje propisane posebne svetlosne i zvučne znake, najmanje jedno plavo trepćuće 
ili rotaciono svetlo i zvučni znak promenljive frekvencije. Znakovi se daju nakon 
što prekršaj bude otkriven i dokumentovan u cilju zaustavljanja i daljeg 
procesuiranja učinioca prekršaja, odnosno drugog delikta. 
Bliže propise o načinu upotrebe sredstava za snimanje i 
njihovim tehničkim karakteristikama propisuje ministar nadležan za poslove 
saobraćaja uz saglasnost Ministarstva unutrašnjih poslova.
*Službeni glasnik RS, broj 24/2018
9. Upućivanje vozila na kontrolni tehnički pregled, odnosno 
radi merenja osovinskog opterećenja, odnosno ukupne mase
Član 287.
Policijski službenik koji posumnja u tehničku ispravnost 
vozila može uputiti vozilo na kontrolni tehnički pregled. 
Policijski službenik odrediće gde će se kontrolni tehnički 
pregled izvršiti vodeći računa o vrsti vozila i ovlašćenju za vršenje tehničkog 
pregleda koje ima privredno društvo, a posebno o udaljenosti objekta za vršenje 
tehničkog pregleda. 
Vozač je dužan da bez odlaganja postupi po nalogu ovlašćenog 
lica i omogući vršenje kontrolnog tehničkog pregleda. 
Policijski službenik mora prisustvovati vršenju kontrolnog 
tehničkog pregleda, radi preduzimanja odgovarajućih mera i radnji, u slučaju kada 
se na tom pregledu utvrdi da je vozilo tehnički neispravno. 
Privredno društvo ovlašćeno za vršenje tehničkog pregleda 
vozila dužno je da o rezultatu kontrolnog tehničkog pregleda, bez odlaganja, 
obavesti organ čiji je službenik uputio vozilo na kontrolni tehnički pregled. 

Vozilo na kontrolni tehnički pregled može uputiti i 
ovlašćeno lice organa nadležnog za poslove saobraćaja.
Član 288.
Policijski službenik koji posumnja da vozilo ne ispunjava 
propisane uslove u pogledu osovinskog opterećenja i ukupne mase vozila izvršiće, 
odnosno narediće da se izvrše merenja ovih karakteristika vozila. 
Policijski službenik odrediće gde će se merenje izvršiti, 
vodeći računa o mernom opsegu uređaja za merenje i očekivanih vrednosti merenja. 

Vozač je dužan da, bez odlaganja, postupi po nalogu 
ovlašćenog lica i omogući merenja. 
Policijski službenik mora prisustvovati merenju radi 
preduzimanja odgovarajućih mera i radnji, u slučaju kada se merenjem utvrdi da 
vozilo ne ispunjava propisane uslove iz stava 1. ovog člana. 
Vozilo na merenje može uputiti i ovlašćeno lice organa 
nadležnog za poslove saobraćaja. 
Troškove merenja, u slučaju da je na merenju utvrđeno da 
vozilo ne ispunjava propisane uslove iz stava 1. ovog člana, snosi vlasnik, 
odnosno korisnik vozila, a u slučaju da je na merenju utvrđeno da vozilo ispunjava 
uslove, organ čije je službeno lice naložilo merenje.
10. Isključenje vozila iz saobraćaja
Član 289.
Policijski službenik će isključiti iz saobraćaja vozilo: 

1) kod koga je tehnički neispravan uređaj za upravljanje ili 
uređaj za zaustavljanje, odnosno kod koga su u tolikoj meri tehnički neispravni i 
drugi uređaji i oprema, da mogu ugroziti bezbednost saobraćaja i životnu 
sredinu, 
2) koje ima nepropisno smešten, obeležen ili pričvršćen 
teret, 
3) čija ukupna masa prelazi najveću dozvoljenu masu 
vozila za više od 5%,
4) ako ne obavlja vanredni prevoz u skladu sa uslovima 
navedenim u odobrenju o vanrednom prevozu, 
5) kojim se vrši probna vožnja suprotno uslovima datim u 
dozvoli, 
6) koje se vuče na nepropisan način, 
7) koje ne ispunjava uslove u pogledu dimenzija, najveće 
dozvoljene ukupne mase ili osovinskog opterećenja, odnosno koje sa teretom 
premašuje najveće dozvoljene dimenzije (dužina, širina i visina) za pojedine 
vrste vozila, odnosno kada nema odgovarajuću posebnu dozvolu, 
8) vozilo koje ima, suprotno odredbama ovog zakona, 
ugrađene uređaje za davanje posebnih svetlosnih i zvučnih znakova, a vozač 
uređaje ne ukloni u roku kojim mu je to određeno naredbom policijskog 
službenika, 
9) koje nije upisano u jedinstveni registar vozila ili mu 
je istekao rok važenja registracione nalepnice, odnosno potvrde o korišćenju 
tablica za privremeno označavanje, 
10) koje je umesto registarskim tablicama označeno 
nepropisnim tablicama, 
11) kojim se obavlja probna vožnja bez dozvole, 

12) koje je registrovano u inostranstvu, a nije osigurano u 
skladu sa propisima Republike Srbije o obaveznom osiguranju vozila, 

13) koje nije podvrgnuto kontrolnom tehničkom pregledu na 
koji je upućen, 
14) koje nije podvrgnuto merenju osovinskog opterećenja, 
odnosno ukupne mase na koje je upućeno, 
15) koje je pojedinačno proizvedeno ili prepravljeno, a nije 
izvršeno ispitivanje i izdato uverenje o ispitivanju, 
16) koje je prethodno isključeno iz saobraćaja za vreme dok 
isključenje traje. 
Troškove smeštaja putnika i obezbeđenja vozila i tereta 
snosi vlasnik, odnosno korisnik vozila koje je isključeno iz saobraćaja. 

Policijski službenik isključiće iz saobraćaja prevozno 
sredstvo koje ovim zakonom nije određeno kao vozilo, a kreće se po putu.
Član 290.
Policijski službenik će narediti vozaču koji se kreće na 
putu na kome kretanje te vrste vozila, odnosno tom vozilu, nije dozvoljeno, da bez 
odlaganja najkraćim putem napusti taj put. 
Vozač mora postupati po naredbi iz stava 1. ovog člana. 

Ukoliko vozač ne postupi po naredbi iz stava 2. ovog člana, 
policijski službenik isključiće vozilo iz saobraćaja. 
Ako vozilo ugrožava ili ometa bezbednost saobraćaja, 
odnosno kada se radi o preduzimanju izuzetno hitnih mera radi obezbeđenja javnog 
reda i mira i bezbednosti ili radi otklanjanja neposredne opasnosti za život i 
zdravlje ljudi ili opasnosti za imovinu, odnosno životnu sredinu, policijski 
službenik će preduzeti mere da se vozilo ukloni o trošku vlasnika, odnosno 
korisnika.
Član 291.
Policijski službenik narediće vozaču koji se kreće po putu 
ili delu puta na kome je obavezna upotreba zimske opreme, odnosno lanaca za 
sneg, a iste ne upotrebljava i time ugrožava ili može ugroziti nesmetano i 
bezbedno odvijanje saobraćaja, da ih upotrebi. 
Vozač mora postupati po naredbi iz stava 1. ovog člana. 

Ukoliko vozač ne postupi po naredbi iz stava 2. ovog člana 
policijski službenik isključiće vozilo iz saobraćaja, odnosno, po mogućnosti, 
uputiće ga na put gde upotreba zimske opreme nije neophodna.
Član 292.
Isključivanje vozila, odnosno otklanjanje razloga za isključenje, 
obavlja se na mestu i na način da se ne ometa saobraćaj, odnosno ne ugrožava 
bezbednost saobraćaja. 
Ukoliko je razlog za isključenje nastao na delu puta gde nije 
moguće ostvariti uslove iz stava 1. ovog člana, policijski službenik će narediti 
vozaču da odveze vozilo do najbližeg mesta gde je to moguće, pod nadzorom 
policijskog službenika. 
Isključenje vozila traje do prestanka razloga za isključenje. 

Кada je vozilo isključeno iz saobraćaja zbog tehničke 
neispravnosti utvrđene na kontrolnom tehničkom pregledu, vanredni tehnički 
pregled se po pravilu obavlja u privrednom društvu u kom je izvršen kontrolni 
tehnički pregled. Izuzetno, teritorijalno nadležna organizaciona jedinica 
Ministarstva unutrašnjih poslova može dozvoliti da se vanredni tehnički pregled 
izvrši i u drugom privrednom društvu ovlašćenom za vršenje tehničkog pregleda, 
kada je to zbog okolnosti slučaja celishodno, odnosno opravdano. 
Policijski službenik koji isključi vozilo oduzeće 
registarske tablice, a vozač je dužan da mu iste preda. Policijski službenik, uz 
pristanak vozača, može skinuti registarske tablice. 
Ukoliko vozač ne izvrši naredbu iz stava 5. ovog člana, 
policijski službenik će vozača privesti nadležnom 
prekršajnom sudu i 
angažovati stručno lice, da o trošku vozača, skine registarske tablice. 

Ukoliko se privođenje iz stava 6. ovog člana ne može izvršiti 
odmah, teritorijalno nadležna organizaciona jedinica Ministarstva unutrašnjih 
poslova će ovo lice zadržati najduže 24 sata. 
Teritorijalno nadležna organizaciona jedinica Ministarstva 
unutrašnjih poslova dužna je da vodi evidencije o vozilima isključenim iz 
saobraćaja i oduzetim registarskim tablicama. 
Policijski službenik koji je oduzeo registarske tablice 
zbog isključenja vozila, dužan je da vozaču izda potvrdu o oduzimanju registarskih 
tablica. 
Teritorijalno nadležna organizaciona jedinica Ministarstva 
unutrašnjih poslova čiji je policijski službenik oduzeo registarske tablice dužna 
je vratiti registarske tablice vlasniku, odnosno korisniku vozila, kada utvrdi 
da su prestali razlozi zbog kojih je vozilo isključeno. 
Ako vozač, odnosno vlasnik vozila ne otkloni razloge i ne 
zahteva vraćanje registarskih tablica, organ unutrašnjih poslova čiji je 
policijski službenik oduzeo registarske tablice, nakon isteka roka od 30 dana od 
dana isteka važenja registracione nalepnice, oduzete registarske tablice vratiće 
organu kod kojeg se vozilo vodi u evidenciji. 
Ukoliko isključeno vozilo ugrožava ili ometa bezbednost 
saobraćaja, odnosno kada se radi o preduzimanju izuzetno hitnih mera radi 
obezbeđenja javnog reda i bezbednosti ili radi otklanjanja neposredne opasnosti za 
život i zdravlje ljudi ili imovine, odnosno životne sredine, a vozač odbije ili 
nije u mogućnosti da ukloni vozilo, policijski službenik će preduzeti mere da se 
vozilo ukloni o trošku vlasnika, odnosno korisnika.
*Službeni glasnik RS, broj 24/2018
Član 293.
Policijski službenik može, za razumno vreme, a najduže 30 
minuta, privremeno da zabrani kretanje vozila ili grupe vozila, iza kojih se, 
zbog spore vožnje, stvorila kolona vozila. 
Vozač iz stava 1. ovog člana dužan je da postupi po naredbi 
policijskog službenika iz stava 1. ovog člana. 
Vozila iz stava 1. ovog člana moraju biti zaustavljena na 
mestu gde ne ugrožavaju i ne ometaju odvijanje saobraćaja na putu, a po pravilu 
van kolovoza.
11. Otklanjanje, odnosno sprečavanje nastanka opasnosti na 
putu
Član 294.
Кada se u kontroli saobraćaja utvrdi postojanje neposredne 
opasnosti po učesnike u saobraćaju, nadležni organ unutrašnjih poslova narediće 
upravljaču puta da preduzme mere za otklanjanje neposredne opasnosti po učesnike u 
saobraćaju na putu, odmah po saznanju o postojanju takve opasnosti i o tome će 
obavestiti organ nadležan za nadzor nad stanjem puteva. 
Organ koji vrši nadzor nad stanjem puteva dužan je da se 
stara da se otklone nastale opasnosti na putu u skladu sa svojim nadležnostima.

Upravljač puta, dužan je da bez odlaganja postupi po naredbi 
iz stava 1. ovog člana i preduzme mere za otklanjanje opasnosti, a ako nastalu 
opasnost nije moguće otkloniti u kratkom roku, da preduzme mere da se spreči 
nastajanje opasnosti po učesnike u saobraćaju. 
O preduzetim merama i izvršenim radnjama upravljač puta dužan 
je da izvesti organ koji je naredbu izdao.
12. Privremeno oduzimanje predmeta, odnosno dokaza o 
učinjenom prekršaju
Član 295.
Policijski službenik može u kontroli saobraćaja, odnosno u 
vršenju nadzora, radi dokumentovanja i dokazivanja prekršaja i drugih delikta, 
privremeno, a najduže 24 sata, od učinioca prekršaja, odnosno drugog delikta, 
oduzeti ispravu podobnu za dokazivanje protivpravnog ponašanja. 
Oduzetu ispravu iz stava 1. ovog člana teritorijalno 
nadležna organizaciona jedinica Ministarstva unutrašnjih poslova, nakon isteka 
roka iz stava 2. ovog člana, bez odlaganja dostavlja pravnom, odnosno fizičkom 
licu od koga je oduzeta isprava po propisima koji važe za lično dostavljanje. 

13. Uklanjanje nepropisno zaustavljenih, odnosno parkiranih 
vozila
Član 296.
Ukoliko ovlašćeno lice iz člana 278. st. 3. i 4. 
ovog zakona u kontroli saobraćaja zatekne 
vozilo parkirano ili zaustavljeno suprotno odredbama ovog zakona, narediće 
vozaču, ukoliko je prisutan, da odmah ukloni vozilo, pod pretnjom prinudnog 
izvršenja. 
Ukoliko vozač nije prisutan u slučaju iz stava 1. ovog 
člana, ovlašćeno lice iz člana 278. st. 3. i 4. ovog zakona će doneti rešenje u 
pisanoj formi kojim će naložiti uklanjanje vozila u roku koji ne može biti kraći 
od jednog minuta. Primerak rešenja o nalaganju uklanjanja vozila postavlja se na 
vidno mesto vozila i time se smatra da je isto uručeno vozaču. Naknadno uklanjanje 
ili uništenje ovog rešenja ne utiče na valjanost njegove dostave.
Ukoliko policijski službenik ili nadležni inspekcijski 
organ u kontroli saobraćaja putem video nadzora ili foto zapisa utvrdi da je 
vozilo parkirano ili zaustavljeno suprotno odredbama ovog zakona, doneće rešenje u 
elektronskoj formi kojim će naložiti uklanjanje vozila u roku koji ne može biti 
kraći od jednog minuta. Rešenje u elektronskoj formi kojim se nalaže uklanjanje vozila 
dostavlja se elektronskim putem licu koje vrši uklanjanje vozila i koje postavlja 
obaveštenje o donetom rešenju u elektronskoj formi na vidno mesto vozila, kojim 
obaveštava vozača da će vozilo biti uklonjeno na osnovu tog rešenja.
Ukoliko vozač, u roku određenim rešenjem iz stava 2. ovog 
člana, ne ukloni vozilo, ovlašćeno lice iz člana 
278. st. 3. i 4. ovog zakona će ukloniti vozilo na za to 
određeno mesto, o trošku vozača ili vlasnika, odnosno korisnika vozila. 

Ovlašćeno lice iz člana 278. st. 3. i 4. ovog 
zakona, odnosno zaposleni u organu jedinice 
lokalne samouprave nadležan za poslove saobraćaja, na način predviđen u 
prethodnim stavovima ovog člana, postupiće i kada u kontroli saobraćaja na putu, 
odnosno mestu na kome je dozvoljeno zaustavljanje i parkiranje vozila zatekne 
odbačeno vozilo. 
Obavljanje poslova uklanjanja vozila iz stava 1. ovog člana 
organ jedinice lokalne samouprave može poveriti pravnom licu ili preduzetniku 
koji ispunjava propisane uslove za to. 
Pravno lice, odnosno preduzetnik iz stava 6. ovog člana su 
odgovorni za sve nastale štete od započinjanja uklanjanja do preuzimanja vozila od 
strane vozača ili vlasnika, odnosno korisnika vozila. 
Uklanjanje vozila će se prekinuti ako se vozač pojavi na licu 
mesta i prihvati da ukloni vozilo. 
U slučaju iz stava 8. ovog člana vozač snosi troškove 
prethodno preduzetih radnji. 
Bliže propise o uslovima koje mora da ispunjava pravno lice 
koje vrši uklanjanje vozila iz ovog člana, kao i o načinu uklanjanja i čuvanja 
vozila, propisanim evidencijama o uklonjenim vozilima i preduzetim radnjama na 
uklanjanju donosi ministar nadležan za poslove saobraćaja uz saglasnost 
Ministarstva unutrašnjih poslova. 
Vlada određuje najvišu cenu za uklanjanje vozila na 
predlog ministarstva nadležnog za unutrašnje poslove, a po pribavljenom mišljenju 
ministarstva nadležnog za trgovinu.
Lokalna samouprava ne može svojom odlukom da odredi veću 
visinu cene za uklanjanje vozila nego što je to propisano odlukom Vlade. 

Lice koje vrši uklanjanje, odnosno premeštanje vozila ne sme 
odrediti veću visinu cene za uklanjanje vozila nego što je to propisano odlukom 
Vlade.
Žalba izjavljena na rešenje iz stava 2. ovog člana, 
odnosno na rešenje iz stava 3. ovog člana, ne odlaže njegovo izvršenje.
*Službeni glasnik RS, broj 53/2010
**Službeni glasnik RS, broj 24/2018
XIX. ORGANIZACIJA POSLOVA BEZBEDNOSTI SAOBRAĆAJA U 
PRIVREDNOM DRUŠTVU, DRUGIM PRAVNIM LICIMA, DRŽAVNOM ORGANU, ODNOSNO JEDINICI 
LOКALNE SAMOUPRAVE I КOD PREDUZETNIКA 
Član 297.
Privredno društvo ili drugo pravno lice, odnosno državni 
organ i organ jedinice lokalne samouprave i preduzetnik koji vrši prevoz u 
drumskom saobraćaju, dužno je da organizuje i obavlja kontrolu nad ispunjenošću 
uslova za učešće u saobraćaju na putu njihovih vozila i vozača, a posebno 
uslovima u pogledu vremena upravljanja i odmora vozača, kao i uslova predviđenih 
drugim propisima od kojih zavisi bezbednost saobraćaja i vodi propisane 
evidencije i obezbedi da ti uslovi budu ispunjeni. 
Bliže propise o sadržaju i načinu vođenja evidencija o 
ispunjenosti uslova za učešće u saobraćaju na putu vozila i vozača iz stava 1. 
ovog člana, uslovima u pogledu vremena upravljanja i odmora vozača, kao i uslova 
predviđenih drugim propisima od kojih zavisi bezbednost saobraćaja propisuje 
ministar unutrašnjih poslova. 
XX. NADZOR 
Član 298.
U vršenju nadzora nadležna ministarstva u okviru svog 
delokruga preduzimaju i predlažu mere za ostvarivanje i zaštitu javnog interesa, 
prava i obaveza preduzeća i drugih pravnih lica i građana u oblasti bezbednosti 
saobraćaja na putevima, sarađuju sa drugim državnim organima i organima jedinica 
lokalne samouprave, međunarodnim organizacijama i organima drugih država, 
stručnim organizacijama u oblasti saobraćaja na putevima, udruženjima građana i 
građanima i razmatraju njihove inicijative za rešavanje problema u bezbednosti 
saobraćaja na putevima.
Član 299.
Nadzor nad sprovođenjem ovog zakona i propisa donetih na 
osnovu ovog zakona, obavljaju ministarstvo nadležno za saobraćaj i Ministarstvo 
unutrašnjih poslova, osim ako ovim zakonom nije drugačije određeno.
Član 300.
Ministarstvo nadležno za poslove saobraćaja obavlja nadzor 
nad sprovođenjem ovog zakona i drugih propisa u vezi: stanja puta u pogledu uslova 
za bezbedno odvijanje saobraćaja, tehničkog regulisanja saobraćaja, upravljanja 
saobraćajem, bezbednosti puta u procesu projektovanja, izgradnje, rekonstrukcije i 
održavanja, poštovanja propisa u vezi obavljanja poslova profesionalnog 
vozača (CPC), obuke i polaganja ispita za stručno osposobljavanje za obavljanje 
poslova vozača kao i drugi inspekcijski nadzor poveren zakonom.
*Službeni glasnik RS, broj 24/2018
Član 301.
U vršenju inspekcijskog nadzora ovlašćeno lice organa 
nadležnog za poslove saobraćaja je dužno i ovlašćeno da: 
1) zabrani ovlašćenom licu, organu ili organizaciji 
upravljanje saobraćajem koje se izvodi protivno zakonu i drugim propisima, 
tehničkim normativima i standardima, normama kvaliteta i upotrebe materijala, 

2) naredi otklanjanje nedostataka u utvrđenom roku, ako 
utvrdi da se prilikom proizvodnje i upotrebe materijala pri proizvodnji, 
postavljanju i upotrebi saobraćajne signalizacije, ne primenjuju tehnički propisi, 
tehnički normativi i standardi i norme kvaliteta, a ako se u utvrđenom roku 
nedostaci ne otklone, zabrani, odnosno obustavi dalju upotrebu i postavljanje 
saobraćajne signalizacije,

3) isključi iz saobraćaja vozača koji tokom obavljanja 
drumskog prevoza na javnim putevima kod sebe nema važeću Кarticu ili upisan 
međunarodni kôd «95» u vozačku dozvolu.
4) prestala je da važi (vidi član 78. Zakona - 96/2015-106)
Ministarstvo nadležno za poslove saobraćaja može oduzeti 
dozvolu za prevoz domaćem prevozniku koji ne poštuje propise u vezi dozvola za 
obavljanje poslova profesionalnog vozača (CPC).
*Službeni glasnik RS, broj 24/2018
Član 302.
Nadzor nad radom Agencije za bezbednost saobraćaja obavljaju 
ministarstva nadležna za saobraćaj, zdravlje i prosvetu i Ministarstvo unutrašnjih 
poslova, shodno svom delokrugu. 
Ministarstva iz stava 1. ovog člana rešavaju po žalbama 
izjavljenim na rešenja Agencije.
Član 303.
Ministarstvo nadležno za poslove zdravlja obavlja 
inspekcijski nadzor nad radom pravnih lica koja obavljaju obuku i ispit iz prve 
pomoći, ovlašćenih zdravstvenih ustanova za vršenje zdravstvenih pregleda vozača, 
zdravstvenih ustanova koje vrše analizu krvi, urina i/ili drugih telesnih 
materija u cilju utvrđivanja sadržaja alkohola i /ili psihoaktivnih supstanci u 
organizmu, u pogledu zakonitosti rada i akata, kao i provere kvaliteta stručnog 
rada u skladu sa propisima kojima se uređuje zdravstvena zaštita, odnosno 
obavljaju drugi poslovi u skladu sa ovim zakonom. 
Ukoliko se prilikom nadzora nad radom pravnog lica iz stava 
1. ovog člana utvrdi da je prestalo da ispunjava propisane uslove, odnosno da 
navedene poslove ne obavlja savesno i u skladu sa zakonom, organ iz stava 1. ovog 
člana može tom pravnom licu oduzeti dozvolu. 
Ukoliko se prilikom nadzora utvrdi da je predavač-ispitivač 
iz oblasti obuke iz prve pomoći prestao da ispunjava propisane uslove, odnosno da 
obuku i ispit ne sprovodi savesno i na propisan način, organ iz stava 1. ovog 
člana može tom predavaču-ispitivaču oduzeti dozvolu.
Član 304.
Ministarstvo nadležno za trgovinu vrši nadzor u 
sprovođenju ovog zakona u pogledu odredbi koje se odnose na cenu usluga koje 
naplaćuje Agencija i drugih taksi u vezi sa ovim zakonom.
*Službeni glasnik RS, broj 24/2018
Član 305.
Nadzor nad odvijanjem saobraćaja na putevima, neposrednu 
kontrolu, regulisanje saobraćaja i preduzimanje posebnih i drugih mera na 
uspostavljanju bezbednosti saobraćaja, kontrolu učesnika i vozila u saobraćaju, 
kontrolu privremene saobraćajne signalizacije na mestu gde se izvode radovi ili 
su nastale prepreke koje ugrožavaju nesmetano i bezbedno odvijanje saobraćaja, u 
pogledu poštovanja ovog zakona i propisa donetih na osnovu ovog zakona, po 
pravilu obavlja Ministarstvo unutrašnjih poslova.
Član 306.
Policijski službenik je dužan da pruži odgovarajuću pomoć 
učesnicima u saobraćaju na putu u skladu sa svojim mogućnostima, datim uslovima 
i okolnostima i na način kojim neće ugroziti svoju i bezbednost drugih učesnika 
u saobraćaju. 
Prilikom kontrole i regulisanja saobraćaja, policijski 
službenik ima pravo da zaustavi vozilo, da daje propisane znake i da izdaje 
naredbe učesnicima u saobraćaju i primenjuje posebne mere i ovlašćenja propisana 
ovim zakonom, na način da ne ugrozi bezbednost saobraćaja. 
Prilikom kontrole, vozač i putnici ne smeju da napuste 
vozilo osim ako im policijski službenik to ne dozvoli. 
Vozač sme da se uključi u saobraćaj tek kada mu policijski 
službenik to dozvoli.
Član 307.
Ministarstvo unutrašnjih poslova obavlja nadzor nad 
poštovanjem propisa iz oblasti osposobljavanja kandidata za vozače. 
Ako se u nadzoru utvrdi da pravno lice ne ispunjava 
propisane uslove teritorijalno nadležna organizaciona jedinica Ministarstva 
unutrašnjih poslova, naložiće rešenjem otklanjanje nedostataka, odrediti rok i 
privremeno zabraniti obavljanje osposobljavanja vozača u skladu sa odredbama kojim 
je propisano da je pravno lice dužno da samo privremeno prekine sa radom shodno 
odredbama člana 210. st. 3–6 ovog zakona. 
Žalba na rešenje iz stava 2. ovog člana ne odlaže izvršenje. 

Pravno lice kome je privremeno zabranjen rad može nastaviti 
sa radom tek kada organ koji je doneo rešenje izvrši nadzor i utvrdi da su 
nedostaci otklonjeni. 
Ukoliko se utvrdi da u ostavljenom roku nisu ispunjeni 
propisani uslovi, organ koji je izdao dozvolu istu će oduzeti. 
Ako se u nadzoru utvrdi da pravno lice koje vrši 
osposobljavanje kandidata za vozače osposobljavanje ne obavlja na savestan i propisan 
način, da se propisane evidencije ne vode tačno i na propisani način ili da se 
vozački ispit ne organizuje i ne sprovodi na savestan i propisan način, organ iz 
stava 1. ovog člana može oduzeti dozvolu. 
Organ iz stava 1. ovog člana oduzeće dozvolu pravnom licu 
koje obavlja osposobljavanje kandidata za vozače ako ono obavesti u pisanom obliku 
taj organ da je prestalo da obavlja obuku kandidata za vozače, ili ako se 
prilikom nadzora utvrdi da osposobljavanje kandidata za vozače pravno lice ne 
obavlja u trajanju od najmanje šest meseci neprekidno, ili ako se prilikom nadzora 
utvrdi da nakon isteka propisanog roka privremenog 
prestanka sa radom iz člana 210. st. 8. i 10. ovog zakona nije ispunilo propisne 
uslove. 
Organ iz stava 1. ovog člana oduzeće dozvolu pravnom licu 
koje vrši osposobljavanje kandidata za vozače ako utvrdi da je nad tim pravnim 
licem otvoren postupak stečaja. 
Organ iz stava 1. ovog člana može poništiti:
1) teorijsku obuku, ako utvrdi da ista, odnosno neki 
od njenih delova, nisu sprovedeni,
2) praktičnu obuku, ako utvrdi da nisu bili ispunjeni 
uslovi za njeno započinjanje, odnosno ako utvrdi da ista, odnosno neki od njenih 
delova, nisu sprovedeni,
3) teorijski, odnosno praktični ispit, ako se prilikom 
nadzora utvrdi da teorijski, odnosno praktični ispit, nisu sprovedeni savesno i 
na propisan način u meri da to bitno utiče na odluku ispitne komisije, odnosno 
na mogućnost da ispitna komisija utvrdi da li kandidat ima potrebno znanje i 
veštinu za upravljanje vozilom u saobraćaju na putu.
Rešenje iz stava 9. ovog člana može se doneti u roku od dve 
godine od dana polaganja ispita. Izuzetno, ovo rešenje može biti doneto i nakon 
isteka navedenog roka, ako je polaganje vozačkog ispita posledica izvršenog 
krivičnog dela. 
Rešenje iz stava 9. ovog člana se može doneti i na zahtev 
kandidata za vozača koji mora biti podnet najkasnije 30 dana od dana polaganja 
ispita. U slučaju da se tom prilikom utvrdi da je kandidat za vozača položio 
vozački ispit, a da ispitna komisija to nije utvrdila, rešenjem će se naložiti 
pravnom licu da izda uverenje, odnosno potvrdu. 
Ukoliko organ iz stava 1. ovog člana nadzorom utvrdi 
da predavač teorijske obuke, instruktor vožnje ili ispitivač obavljaju svoju 
delatnost na nepropisan, odnosno nesavestan način, dostaviće predlog Agenciji za 
oduzimanje licence, koja može oduzeti licencu tom predavaču teorijske obuke, 
instruktoru ili ispitivaču.
Žalba izjavljena protiv rešenja o oduzimanju dozvole (licence) 
iz stava 12. ovog člana ne odlaže izvršenje rešenja.
Rešenje o nalaganju mera i privremenoj zabrani 
osposobljavanja kandidata za vozače, rešenje o utvrđivanju otklanjanja nedostataka, 
odnosno rešenje o oduzimanju dozvole, potpisano elektronskim potpisom od strane 
nadležnog lica, pravnom licu, odnosno njegovom ogranku, koje se bavi 
osposobljavanjem kandidata za vozače, može biti dostavljeno u elektronskom obliku 
putem informacionog sistema iz člana 208. stav 2. ovog zakona.
*Službeni glasnik RS, broj 24/2018
Član 308.
Nadzor nad radom privrednog društva ovlašćenog za vršenje 
tehničkog pregleda vozila vrši Ministarstvo unutrašnjih poslova. 
Ukoliko se prilikom nadzora utvrdi da je privredno društvo 
prestalo da ispunjava propisane uslove, da su uređaji i oprema pomoću kojih se 
vrši tehnički pregled vozila neispravni ili ne ispunjavaju druge propisane 
uslove, ili da se tehnički pregled vozila ne vrši savesno i na propisan način, 
Ministarstvo unutrašnjih poslova može oduzeti ovlašćenje za vršenje tehničkog 
pregleda vozila. 
Organ iz stava 1. ovog člana oduzeće ovlašćenje privrednom 
društvu ovlašćenom za vršenje tehničkog pregleda vozila, ako utvrdi da je nad njim 
otvoren postupak stečaja. 
Ministarstvo unutrašnjih poslova oduzeće ovlašćenje za vršenje 
tehničkog pregleda privrednom društvu ovlašćenom za vršenje tehničkog pregleda 
vozila, ako bude obavešteno u pisanom obliku da je privredno društvo prestalo da 
obavlja tehničke preglede vozila, ako se prilikom nadzora utvrdi da tehnički 
pregled vozila privredno društvo ne obavlja u trajanju od tri meseca neprekidno 
ili da nakon isteka propisanog roka privremenog 
prestanka sa radom iz člana 256. stav 4. i člana 258. stav 4. ovog zakona nije ispunilo propisane uslove. 
Ako se prilikom nadzora utvrdi da kontrolor tehničkog 
pregleda vrši tehnički pregled vozila na nepropisan ili nesavestan način, 
dostaviće dokaz o tome Agenciji koja može oduzeti licencu tom kontroloru.
Rešenje o oduzimanju ovlašćenja u elektronskom obliku, 
potpisano elektronskim potpisom od strane nadležnog lica, privrednom društvu, 
odnosno njegovom ogranku, koje vrši tehnički pregled vozila, može biti dostavljeno 
u elektronskom obliku putem informacionog sistema iz člana 257. stav 4. ovog 
zakona.
Žalba izjavljena protiv rešenja o oduzimanju dozvole (licence) 
iz stava 5. ovog člana ne odlaže izvršenje rešenja.
*Službeni glasnik RS, broj 24/2018
Član 309.
Nadzor nad poštovanjem propisa o bezbednosti saobraćaja u 
privrednim društvima, drugim pravnim licima, državnim organima, jedinicama 
lokalne samouprave i od strane preduzetnika, koji obavljaju prevoz u drumskom 
saobraćaju, obavlja Ministarstvo unutrašnjih poslova. 
Prilikom nadzora nad radom pravnih lica iz stava 1. ovog 
člana nepoštovanje odredbi ovog zakona utvrđuje se uvidom u propisane evidencije.
Član 310.
Ministarstvo unutrašnjih poslova vrši nadzor nad sprovođenjem 
propisa o probnim vožnjama, izdavanju registracionih nalepnica, izdavanju tablica 
za privremeno označavanje i utiskivanju identifikacione oznake vozila. 

Ukoliko se prilikom nadzora utvrdi da pravno lice ne obavlja 
poslove izdavanja registracionih nalepnica savesno i na propisan način, 
Ministarstvo unutrašnjih poslova može oduzeti ovlašćenje. 
Ukoliko se prilikom nadzora utvrdi da pravno lice ne obavlja 
poslove izdavanja tablica za privremeno označavanje savesno i na propisan način, 
Ministarstvo unutrašnjih poslova može oduzeti ovlašćenje. 
Ukoliko se prilikom nadzora utvrdi da pravno lice ne obavlja 
probnu vožnju na propisan način i u skladu sa odobrenjem, Ministarstvo unutrašnjih 
poslova može zabraniti dalje vršenje probne vožnje. 
Ukoliko se prilikom nadzora utvrdi da pravno lice ne obavlja 
poslove utiskivanja identifikacionih oznaka vozila na savestan i propisan način, 
Ministarstvo unutrašnjih poslova može oduzeti ovlašćenje. 
Ministarstvo unutrašnjih poslova vrši nadzor nad radom 
pravnog lica kome su povereni poslovi izdavanja međunarodnih vozačkih dozvola.
Član 311.
Ovlašćeno lice koje obavlja nadzor prema odredbama ovog 
zakona sastaviće zapisnik o izvršenom nadzoru i primerak ovog zapisnika će 
uručiti pravnom licu ili organu, preduzetniku, odnosno fizičkom licu 
nad čijim poštovanjem propisa o bezbednosti saobraćaja je izvršen nadzor. 
Zapisnik o nadzoru nad poštovanjem propisa od strane 
pravnog lica, odnosno njegovog ogranka, koje vrši osposobljavanje kandidata za 
vozače i privrednog društva, odnosno njegovog ogranka, koje vrši tehnički pregled 
vozila, potpisan elektronskim potpisom lica koja su vršila nadzor, može biti 
dostavljen navedenim pravnim licima u elektronskom obliku, putem informacionog 
sistema iz člana 208. stav 2, odnosno iz člana 257. stav 4. ovog zakona.
Privredna društva, druga pravna lica, organi u kojima se 
obavlja nadzor iz stava 1. ovog člana, kao i preduzetnici dužni su da ovlašćenom 
licu omoguće vršenje nadzora, stave na raspolaganje odgovarajuću dokumentaciju i 
da daju sve potrebne podatke, dokumentaciju i obaveštenja. 
*Službeni glasnik RS, broj 24/2018
XXI. КAZNENE ODREDBE
1. Posebne nadležnosti u prekršajnom postupku
Čl. 312-313.
Prestali su da važe (vidi 

Odluku US - 9/2016-175)
Član 314.
Ukoliko se verodostojna isprava iz člana 322. ovog zakona, 
koristi za dokazivanje prekršaja za koji je propisana novčana kazna u fiksnom 
iznosu ili je ovaj prekršaj uočen i dokumentovan neposrednim opažanjem 
policijskog službenika, odnosno drugog lica koje vrši neposredno regulisanje 
saobraćaja, u skladu sa ovim zakonom, a učinilac prekršaja nije zatečen na licu 
mesta, organ će pozvati vlasnika, odnosno korisnika vozila da pruži podatke o 
identitetu lica koje je upravljalo vozilom, što je vlasnik, odnosno korisnik 
vozila dužan da učini. 
Nakon prikupljanja podataka iz stava 1. ovog člana, 
teritorijalno nadležna organizaciona jedinica Ministarstva unutrašnjih poslova 
pristupiće naplati kazne na način propisan u članu 336a ovog zakona.
*Službeni glasnik RS, broj 24/2018
Član 314a
Nadležna organizaciona jedinica Ministarstva može 
odustati od procesuiranja prekršaja 
– ako je prekršaj učinjen zbog toga što je učesnik u saobraćaju čineći radnju 
prekršaja postupao u cilju zaštite bezbednosti, odnosno zaštite i spasavanja 
života, zdravlja ili imovine.
*Službeni glasnik RS, broj 53/2010
**Službeni glasnik RS, broj 24/2018
2. Posebne odredbe o odgovornosti za prekršaje
Član 315.
Pod uslovom reciprociteta, protiv vozača koji ima 
prebivalište u Republici Srbiji, a u stranoj zemlji učini saobraćajni prekršaj po 
propisima te zemlje, pokrenuće se u Republici Srbiji prekršajni postupak ako to 
zahteva nadležni strani organ, a vozač za isti prekršaj može biti kažnjen po 
domaćim propisima ako za taj prekršaj nije bio kažnjen u zemlji u kojoj je 
prekršaj učinjen.
Član 316.
Ukoliko je motorno, odnosno priključno vozilo predmet 
ugovora o finansijskom lizingu, zakupu, odnosno poslovno tehničkoj saradnji, a 
taj podatak je upisan u saobraćajnu dozvolu, odredbe o prekršajnoj odgovornosti 
vlasnika vozila predviđene ovim zakonom, shodno se primenjuju na lice koje 
koristi vozilo pod navedenim osnovima. 
Ukoliko podatak o korišćenju finansijskog lizinga, zakupa, 
odnosno poslovno tehničkoj saradnji nije upisan u saobraćajnu dozvolu, u za to 
predviđenim slučajevima u skladu sa odredbama ovog zakona, odgovara fizičko, 
odnosno pravno lice koje je upisano u saobraćajnu dozvolu kao vlasnik, odnosno 
korisnik vozila.
Član 317.
Za povrede Evropskog sporazuma o radu posada na vozilima 
koja vrše međunarodni transport koje su učinila domaća fizička i pravna lica u 
međunarodnom prevozu, van teritorije Republike Srbije, navedena lica su 
odgovorna kao da su ih učinila na teritoriji Republike Srbije. 
Član 318.
Ako dete učini prekršaj propisa o bezbednosti saobraćaja na 
putevima, kazniće se novčanom kaznom propisanom za učinjeni prekršaj roditelj, 
usvojilac, odnosno staralac deteta, kao da je sam učinio prekršaj, ukoliko je 
prekršaj učinjen zbog propuštanja dužnog nadzora. 
Ukoliko je za određeni prekršaj predviđeno izricanje 
zaštitne mere odnosno kaznenih poena, roditelju, usvojiocu, odnosno staraocu neće 
se izreći. 
Za prekršaj predviđen ovim zakonom, koji učini maloletnik 
(lice koje je navršilo 14 godina, a nije punoletno) kazniće se i njegov roditelj, 
usvojilac, odnosno staralac ukoliko je učinjeni prekršaj posledica propuštanja 
dužnog nadzora nad maloletnikom, kada su bili u mogućnosti da takav nadzor vrše. 

Ukoliko je za određeni prekršaj predviđeno izricanje 
zaštitne mere, odnosno kaznenih poena, roditelju, usvojiocu, odnosno staraocu 
neće se izreći. 
Član 319.
Instruktoru vožnje pod čijim se nadzorom kandidat za 
vozača obučava u upravljanju motornim vozilom u saobraćaju na putu, odnosno licu 
koje nadzire vozača koji vozilom upravlja na osnovu probne vozačke dozvole, 
izreći će se sankcija za prekršaj koji učini kandidat za vozača, odnosno vozač 
koji vozilom upravlja na osnovu probne vozačke dozvole, osim ako nije bio u stanju 
da spreči prekršaj.
*Službeni glasnik RS, broj 24/2018
Član 320.
Ukoliko subjekat iz člana 297. stav 1. ovog zakona, 
izvršavajući poslove bezbednosti saobraćaja u skladu sa navedenom odredbom, 
utvrdi prekršaj koji je neposredno učinio zaposleni u tom subjektu i o tome 
obavesti nadležni organ državne uprave, protiv tog subjekta, odnosno odgovornog 
lica u tom subjektu neće se podneti zahtev za pokretanje prekršajnog postupka 
zbog učinjenog prekršaja ne više od jednom u periodu od šest meseci.
*Službeni glasnik RS, broj 24/2018
3. Obaveze organa koji su odlučivali o povredama odredbi 
ovog zakona
Član 321.
Prekršajni sud koji izrekne kaznu, odnosno zaštitnu meru, dužan je 
da o izrečenoj kazni, odnosno meri obavesti organ koji je podneo zahtev za 
pokretanje postupka. 
Sud koji je doneo pravnosnažnu osuđujuću presudu po 
krivičnim delima protiv bezbednosti saobraćaja koje su učinili vozači motornih 
vozila, dužan je da o tome obavesti teritorijalno nadležnu organizacionu 
jedinicu Ministarstva unutrašnjih poslova na čijem području osuđeni ima 
prebivalište u vreme pravnosnažnosti presude. 
Кada sud izrekne meru bezbednosti zabrane upravljanja 
motornim vozilom licu koje ima stranu vozačku dozvolu o toj činjenici obavestiće 
teritorijalno nadležnu organizacionu jedinicu Ministarstva unutrašnjih poslova na 
čijem područje je to krivično delo učinjeno. 
Podatke o izrečenim kaznama, zaštitnim merama i merama 
bezbednosti mogu da koriste pravosudni organi,
organi unutrašnjih poslova, ministarstvo nadležno za poslove 
saobraćaja, zdravstvene ustanove, organi i organizacije koji se bave pitanjima 
bezbednosti saobraćaja, kao i organi i organizacije koji vrše javni prevoz ili 
prevoz za sopstvene potrebe i to za vozače koji su zaposleni u tim organima, 
odnosno organizacijama. 
*Službeni glasnik RS, broj 24/2018
4. Verodostojna isprava o prekršaju
Član 322.
Verodostojna isprava u smislu ovog zakona jeste: 
1) video ili foto zapis na kome se jasno mogu videti: 
vozilo kojim je izvršen prekršaj, registarski broj tog vozila i bitna obeležja 
prekršaja, 
2) tahografski uložak ili drugi zapis sa tahografskog 
uređaja, 
3) ispis rezultata merenja prilikom izvršenog pregleda 
vozila, 
4) izveštaj o analizi krvi i/ili drugih telesnih 
materija na sadržaj alkohola i/ili drugih psihoaktivnih supstanci u njima.
*Službeni glasnik RS, broj 24/2018
5. Кazneni poeni
Član 323.
Vozaču kojem je vozačka dozvola, odnosno probna vozačka 
dozvola izdata u Republici Srbiji, izriču se kazneni poeni za prekršaje određene 
ovim zakonom. 
Za pojedine prekršaje predviđene ovim zakonom utvrđuju se 
kazneni poeni od 1 do 18 u zavisnosti od težine prekršaja.
Član 324.
U slučaju sticaja prekršaja, kazneni poeni se utvrđuju 
za svaki prekršaj pojedinačno i izriču jedinstveni kazneni poeni koji odgovaraju 
zbiru pojedinačno utvrđenih kaznenih poena.
*Službeni glasnik RS, broj 24/2018
6. Privredni prestupi
Član 325.
Novčanom kaznom u iznosu od 300.000 do 2.500.000 
dinara kazniće se za privredni prestup pravno lice koje postupi suprotno 
odredbama iz sledećih članova ovog zakona:
1) člana 29. stav 2,
2) člana 112. stav 1. tačka 2), kada je premašeno 
osovinsko opterećenje propisano tehničkim normativima za vozila ili najveća 
dozvoljena ukupna masa, za više od 5,0% i tačke 3) ovog stava,
3) člana 123. stav 1,
4) člana 156. st. 3, 4, 5, 6, 7, 8. i 10,
5) člana 165. st. 4. i 5,
6) člana 188. stav 1,
7) člana 204. stav 1,
8) člana 207. stav 1,
9) člana 218. stav 2,
10) člana 232. stav 5, ukoliko izda potvrdu licu koje 
nije položilo teorijski ispit,
11) člana 232. stav 6, ukoliko uverenje izda licu koje 
nije položilo vozački ispit,
12) člana 237. stav 4,
13) člana 241. st. 1. i 6,
14) člana 249. stav 2, ukoliko vozilo pušta u 
saobraćaj,
15) člana 252. stav 1, ukoliko nema ovlašćenje Agencije 
za vršenje pregleda tih uređaja,
16) člana 253. stav 4,
17) člana 255. st. 1, 2. i 4,
18) člana 264. stav 8,
19) člana 265. stav 4,
20) člana 267. stav 5,
21) člana 268. stav 7,
22) člana 269. stav 2,
23) člana 296. stav 13.
Za privredni prestup iz stava 1. ovog člana kazniće se 
novčanom kaznom od 20.000 do 200.000 dinara odgovorno lice u pravnom licu.
Za privredni prestup iz stava 1. ovog člana kazniće se 
novčanom kaznom od 20.000 do 200.000 dinara odgovorno lice u organu lokalne 
samouprave.
*Službeni glasnik RS, broj 24/2018
7. Prekršajne kazne za pravno lice
Član 326.
Novčanom kaznom u iznosu od 60.000 do 800.000 dinara 
kazniće se za prekršaj pravno lice koje postupi suprotno odredbama iz sledećih 
članova ovog zakona: 
1) člana 4. st. 1. i 2, 
2) brisana je (vidi član 144. Zakona - 24/2018-70)
3) člana 106. stav 5, 
4) člana 108. stav 5, 
5) člana 111. stav 2. tačka 1), 
6) člana 112. stav 1. tačka 1) i st. 4. i 5. ovog 
člana, kada ukupna masa premašuje najveću dozvoljenu masu, odnosno najveće 
dozvoljeno osovinsko opterećenje proizvođača vozila, za više od 20,0%,
7) brisana je (vidi član 144. Zakona - 24/2018-70)
8) člana 112. stav 3. tač. 1) i 4), 
9) člana 115. stav 4, 
10) člana 116. stav 1, 
11) člana 121. st. 1. i 2, 
12) člana 122. stav 1, 
13) člana 124. stav 6, 
14) člana 127. st. 1. i 2, 
15) člana 130. stav 1, 
16) člana 132. st. 1. i 2, 
17) člana 133. st. 2, 3, 4. i 5. 
18) člana 134. st. 1. i 2, 
19) člana 153. st. 1, 2, 3. i 4, 
20) člana 154. st. 1, 4. i 5, 
21) člana 156. st. 1, 2. i 9, 
22) člana 159. st. 1. i 2, 
23) člana 163. stav 4, 
24) člana 165. stav 3, 
25) člana 173. stav 1, 
26) člana 177. stav 3, 
27) člana 178. stav 1, osim u slučaju kada je istekao rok 
važenja vozačke dozvole, 
28) člana 186. stav 4, 
29) člana 187. st. 2. i 4, ukoliko dozvoli da vozač 
koji je pod uticajem alkohola i/ili pod dejstvom psihoaktivnih supstanci, počne 
da upravlja vozilom,
30) člana 188. stav 4, 
31) člana 190. st. 1. i 2. ako dozvoli da vozač 
upravlja vozilom u saobraćaju na putu, pri čemu se nije podvrgao zdravstvenom 
pregledu iz člana 189. stav 1. ili je na tom pregledu utvrđeno da nije sposoban 
za vozača određene kategorije, ili upravlja vozilom u saobraćaju na putu nakon 
više od 30 dana od isteka roka iz člana 189. stav 1,
31a) člana 190. st. 1. i 3, ako dozvoli da instruktor 
vožnje sprovodi praktičnu obuku, pri čemu se nije podvrgao zdravstvenom pregledu 
iz člana 189. stav 1. ili je na tom pregledu utvrđeno da nije sposoban za 
instruktora vožnje određene kategorije ili obavlja praktičnu obuku nakon više od 
30 dana od isteka roka iz člana 189. stav 1,
32) člana 203. stav 10, 
33) člana 204. stav 3, 
34) člana 205. stav 1, ako tramvajem upravlja vozač tramvaja 
bez vozačke dozvole i posebne dozvole za upravljanje tramvajem, osim u slučaju 
kada je vozačkoj dozvoli, odnosno posebnoj dozvoli istekao rok važenja,
34a) člana 208. st. 3. i 4,
35) člana 209, 
36) člana 211. stav 1, ukoliko propisane evidencije 
ili jedan njihov deo ne postoje, odnosno da se ne vode na propisan način i tačno,
37) člana 212. stav 1, 
38) člana 214. stav 4, 
39) člana 215. stav 3, 
40) člana 216. st. 1. i 2, 
41) člana 217. stav 1, 
42) člana 218. , 
43) člana 219. stav 3, 
44) člana 220. stav 2, 
45) člana 221. stav 1, 
46) člana 224. stav 1, 
47) člana 224. stav 6, osim kada je vozačkoj dozvoli 
istekao rok važenja, 
48) člana 226. stav 1, 
49) člana 227. st. 1, 2. i 4, 
50) člana 229, 
51) člana 235. stav 4, 
52) člana 236. stav 5, 
53) člana 237. st. 3. i 4, 
54) člana 238. st. 3. i 7, na praktičnom ispitu, 

55) člana 242. stav 1, 
56) člana 245, 
57) člana 246. stav 1, ukoliko dozvoli da se vozilo 
koje je tehnički neispravno u pogledu uređaja za zaustavljanje, za upravljanje, 
pneumatika i uređaja za spajanje vučnog i priključnog vozila, uključi u saobraćaj,
58) člana 246. st. 3. i 7, 
59) člana 246. st. 4. i 5, ukoliko ima ugrađene uređaje i 
koristi ih, 
60) člana 247. st. 1. i 2,
61) člana 249. stav 2, ukoliko vozilo učestvuje u 
saobraćaju, 
61a) člana 250. st 1. i 4,
62) člana 252. stav 4, 
63) člana 253. stav 5, 
64) člana 256. stav 2, 
65) člana 258. st. 1. i 2, 
66) člana 261. st. 3. i 4, 
67) člana 262. st. 2. i 4, 
68) člana 263. stav 1, 
69) člana 268. stav 1, ukoliko je vozilo nije upisano u 
jedinstveni registar vozila, 
70) člana 268. stav 12, 
71) člana 268. stav 17, 
72) člana 269. stav 4, 
73) člana 270. stav 4, 
74) člana 274. stav 3, 
75) člana 277. stav 5, 
76) člana 280. stav 6, 
77) člana 294. stav 3, 
78) člana 297. stav 1, 
79) člana 311. stav 3,
80) člana 15. stav 2. 
Za prekršaj iz stava 1. ovog člana kazniće se novčanom 
kaznom od 6.000 do 50.000 dinara odgovorno lice u pravnom licu. 
Za prekršaj iz stava 1. ovog člana kazniće se novčanom 
kaznom od 6.000 do 50.000 dinara odgovorno lice u državnom organu, odnosno 
organu jedinica lokalne samouprave.
*Službeni glasnik RS, broj 24/2018
Član 327.
Novčanom kaznom u iznosu od 50.000 do 600.000 dinara 
kazniće se za prekršaj pravno lice koje postupi suprotno odredbama iz sledećih 
članova ovog zakona: 
1) člana 22. stav 5, 
2) člana 26. stav 3, 
3) člana 30. stav 2, 
4) brisana je (vidi član 145. Zakona - 24/2018-70)
5) člana 69. st. 1, 3, 4. i 5, 
6) člana 70. st. 1. i 2, 
7) člana 71. stav 1, 
8) člana 72, 
9) člana 85, 
10) člana 87. stav 2, 
11) člana 111. st. 1. i 5, 
12) člana 112. stav 1. tačka 1) i st. 4. i 5. ovog člana, 
kada teret na vozilu premašuje nosivost vozila, odnosno osovinsko opterećenje 
pojedinih osovina određenih od strane proizvođača vozila, u rasponu od 5,0 do 
20,0 %, 
13) člana 112. stav 3. tač. 2), 3), 5) i 6)
, 

14) člana 113. st. 1, 2. i 3, 
15) člana 114, 
16) člana 117. stav 1, 
17) člana 122. stav 5, 
18) člana 125. stav 1, 
19) člana 128. st. 1. i 2, 
20) člana 129. st. 1. i 2, 
21) člana 134. st. 3. i 4, 
22) člana 151. st. 2. i 3, 
23) člana 154. stav 2, 
24) člana 155. stav 1, 
25) brisana je (vidi član 145. Zakona - 24/2018-70)
26) člana 160. stav 2, 
27) člana 161. stav 3, 
28) člana 162. stav 2, 
29) brisana je (vidi član 145. Zakona - 24/2018-70)
30) člana 166. stav 6, 
31) člana 169. st. 2. i 3, 
32) člana 173. stav 2, 
33) člana 173. stav 3, 
34) člana 177. stav 1, 
35) člana 178. stav 1, kada je istekao rok važenja vozačkoj 
dozvoli više od 30 dana, 
36) člana 187.stav 1, 
37) brisana je (vidi član 145. Zakona - 24/2018-70)
38) člana 188. stav 3, 
39) člana 189. stav 3, 
40) člana 193. stav 1, 
41) člana 205. stav 1, ako tramvajem upravlja vozač tramvaja 
bez vozačke dozvole i posebne dozvole za upravljanje tramvajem, u slučaju kada je 
vozačkoj dozvoli, odnosno posebnoj dozvoli istekao rok važenja, 
42) člana 208. stav 1, 
43) člana 210. st. 7. i 9, 
44) člana 211. stav 1, ako se evidencije ne vode
uredno,
44a) člana 214. stav 2,
45) člana 217. stav 2,
45a) člana 224. stav 6, u slučaju da je rok važenja 
vozačke dozvole istekao,
46) člana 226. stav 3, 
47) člana 227. stav 3, 
48) člana 228. st. 1, 3, 4. i 5, 
49) člana 230. stav 1, 
50) člana 232. stav 5, ukoliko potvrdu ne izda u 
propisanom roku,
50a) člana 232. stav 6, ukoliko uverenje ne izda u 
propisanom roku,
51) brisana je (vidi član 145. Zakona - 24/2018-70)
52) člana 238. stav 3, na teorijskom ispitu, 

53) člana 242. stav 3, 
54) člana 243. st. 1, 2, 4. i 5, 
55) člana 244. st. 1, 2. i 4.
56) člana 246. stav 1, osim u pogledu uređaja za 
zaustavljanje, za upravljanje, pneumatika, uređaja za spajanje vučnog i priključnog 
vozila, tahografa i graničnika brzine, 
57) člana 246. st. 4. i 5, ukoliko ima ugrađene uređaje, a 
ne koristi ih, 
58) člana 252. stav 5, 
59) člana 256. st. 3. i 5, 
60) člana 258. st. 3. i 5, 
61) člana 259. , 
62) člana 260, ako u prostoru za vršenje tehničkog 
pregleda obavlja druge poslove osim propisanih
63) člana 261. st. 1, 2. i 5, 
64) člana 262. stav 3, 
65) člana 264. stav 6, ukoliko dozvoli da vozilo učestvuje 
u saobraćaju nakon isteka više od 15 dana od isteka roka iz člana 264. stav 4, 

66) člana 268. stav 1, ukoliko je istekao rok važenja 
registracione nalepnice, 
67) člana 268. stav 6, ukoliko nema propisane 
registarske tablice, ukoliko tablice, odnosno registraciona nalepnica nisu 
postavljene na propisan način ili su nečitljive,
67a) člana 270. stav 2, ukoliko uvoznik, odnosno 
domaći proizvođač, za potrebe registracije vozila izda potvrdu koja sadrži 
netačne tehničke podatke o vozilu, koji se unose u saobraćajnu dozvolu i 
jedinstveni registar vozila,
68) člana 274. st. 1. i 2, 
69) člana 276. stav 1, 
70) člana 281. st. 3. i 4, 
71) člana 287. stav 5, 
72) člana 294. stav 4. 
Za prekršaj iz stava 1. ovog člana kazniće se novčanom 
kaznom od 5.000 do 30.000 dinara odgovorno lice u pravnom licu. 
Za prekršaj iz stava 1. ovog člana kazniće se novčanom 
kaznom od 5.000 do 30.000 dinara odgovorno lice u državnom organu, odnosno 
organu jedinice lokalne samouprave. 
*Službeni glasnik RS, broj 53/2010
**Službeni glasnik RS, broj 24/2018
***Službeni glasnik RS, broj 87/2018
8. Prekršajne kazne za preduzetnike
Član 328.
Novčanom kaznom u iznosu od 50.000 do 500.000 dinara 
kazniće se za prekršaj preduzetnik koji postupi suprotno odredbama iz sledećih 
članova ovog zakona: 
1) brisana je (vidi član 146. Zakona - 24/2018-70)
2) člana 29. stav 2, 
3) člana 112. stav 1. tačka 2), kada je premašeno osovinsko 
opterećenje propisano tehničkim normativima za vozila i najveću dozvoljenu ukupnu 
masu, za više od 5% i tačka 3), 
4) člana 123. stav 1, 
5) brisana je (vidi član 146. Zakona - 24/2018-70)
6) člana 249. stav 2, ukoliko pušta u saobraćaj, 

7) člana 250. stav 3, 
8) člana 255. stav 1, 
9) člana 296. stav 13. 
Novčanom kaznom u iznosu od 30.000 do 200.000 dinara 
kazniće se za prekršaj preduzetnik koji postupi suprotno odredbama iz sledećih 
članova ovog zakona: 
1) člana 4. st. 1. i 2, 
2) brisana je (vidi član 146. Zakona - 24/2018-70)
3) člana 106. stav 5, 
4) člana 108. stav 5, 
5) člana 111. stav 2. tačka 1), 
6) člana 112. stav 1. tačka 1) i st. 4. i 5. ovog 
člana, kada ukupna masa premašuje najveću dozvoljenu masu, odnosno najveće 
dozvoljeno osovinsko opterećenje proizvođača vozila, za više od 20,0%,
7) člana 112. stav 3. tač. 1) i 4), 
8) člana 115. stav 4, 
9) člana 116. stav 1, 
10) člana 121. st. 1. i 2, 
11) člana 122. st. 1, 
12) člana 132. st. 1. i 2, 
13) člana 133. st. 2, 3, 4. i 5, 
14) člana 134. stav 1. i 2, 
15) člana 153. st. 1, 3, i 4, 
16) člana 154. st. 1, 4. i 5, 
17) člana 156. st. 1, 2 i 11, 
18) člana 159. st. 1. i 2, 
19) člana 163. stav 4, 
20) člana 165. stav 3, 
21) člana 177. stav 3, 
22) člana 178. stav 1, osim u slučaju kada je istekao rok 
važenja vozačkoj dozvoli, 
23) člana 187. st. 2. i 4, ukoliko dozvoli da vozač 
koji je pod uticajem alkohola i/ili pod dejstvom psihoaktivnih supstanci, počne 
da upravlja vozilom,
24) člana 190. st. 1. i 2. ako dozvoli da vozač 
upravlja vozilom u saobraćaju na putu, pri čemu se nije podvrgao zdravstvenom 
pregledu iz člana 189. stav 1, ili je na tom pregledu utvrđeno da nije sposoban 
za vozača određene kategorije, ili upravlja vozilom u saobraćaju na putu nakon 
više od 30 dana od isteka roka iz člana 189. stav 1,
25) člana 203. stav 10, 
26) člana 205. stav 1, ako tramvajem upravlja vozač tramvaja 
bez vozačke dozvole i posebne dozvole za upravljanje tramvajem, osim u slučaju 
kada je vozačkoj dozvoli, odnosno posebnoj dozvoli istekao rok važenja, 

27) člana 243. st. 1, 2, i 5, 
28) člana 244. st. 1. i 4.
29) člana 245, 
30) člana 246. stav 1, za vozilo koje je tehnički 
neispravno u pogledu uređaja za zaustavljanje, za upravljanje, pneumatika i uređaja 
za spajanje vučnog i priključnog vozila, 
31) člana 246. st. 3. i 7, 
32) člana 246. st. 4. i 5, ukoliko ima ugrađene uređaje i 
koristi ih, 
33) člana 247. st. 1. i 2, 
34) člana 249. stav 2, ukoliko vozilo učestvuje u 
saobraćaju,
34a) člana 264. stav 6, ukoliko dozvoli da vozilo 
učestvuje u saobraćaju nakon isteka više od 15 dana od isteka roka iz člana 264. 
stav 4,
35) člana 268. stav 1, ukoliko vozilo nije upisano u 
jedinstveni registar vozila i stav 12, 
35a) člana 270. stav 2, ukoliko uvoznik, odnosno 
domaći proizvođač, za potrebe registracije vozila izda potvrdu koja sadrži 
netačne tehničke podatke o vozilu, koji se unose u saobraćajnu dozvolu i 
jedinstveni registar vozila,
36) člana 274. stav 3, 
37) člana 276. stav 1, 
38) člana 277. stav 5, 
39) člana 280. stav 6, 
40) člana 294. stav 3, 
41) člana 297. stav 1, 
42) člana 311. stav 3. 
Novčanom kaznom u iznosu od 20.000 dinara kazniće 
se za prekršaj preduzetnik koji postupi suprotno odredbama iz sledećih članova 
ovog zakona: 
1) člana 22. stav 5, 
2) člana 26. stav 3, 
3) člana 30. stav 2, 
4) brisana je (vidi član 146. Zakona - 24/2018-70)
5) člana 69. st. 1, 3. i 5. 
6) člana 70. st. 1. i 2, 
7) člana 71. stav 1, 
8) člana 72, 
9) člana 85, 
10) člana 87. stav 2, 
11) člana 111. st. 1. i 5, 
12) člana 112. stav 1. tačka 1) i st. 4. i 5. ovog 
člana, kada ukupna masa premašuje najveću dozvoljenu masu, odnosno najveće 
dozvoljeno osovinsko opterećenje proizvođača vozila, u rasponu od 5,0% do 20,0%,
13) člana 112. stav 3. tač. 2), 3), 5) i 6)
, 

14) člana 113. st. 1, 2. i 3, 
15) člana 114, 
16) člana 117. stav 1, 
17) člana 122. stav 5, 
18) člana 134. st. 3. i 4, 
19) člana 151. st. 2. i 3, 
20) člana 154. stav 2, 
21) člana 155. stav 1, 
22) člana 160. stav 2, 
23) člana 161. stav 3, 
24) člana 162. stav 2, 
25) brisana je (vidi član 146. Zakona - 24/2018-70)
26) člana 166. stav 6, 
27) člana 177. stav 1, 
28) člana 178. stav 1, kada je istekao rok važenja vozačkoj 
dozvoli više od 30 dana, 
29) člana 187. stav 1, 
30) brisana je (vidi član 146. Zakona - 24/2018-70)
31) člana 193. stav 1, 
32) člana 205. stav 1, ako tramvajem upravlja vozač tramvaja 
bez vozačke dozvole i posebne dozvole za upravljanje tramvajem, u slučaju kada je 
vozačkoj dozvoli, odnosno posebnoj dozvoli istekao rok važenja, 
33) člana 243. stav 4, 
34) člana 246. stav 1, osim u pogledu uređaja za 
zaustavljanje, za upravljanje, pneumatika, uređaja za spajanje vučnog i priključnog 
vozila, tahografa i graničnika brzine, 
35) člana 252. stav 5, 
36) člana 268. stav 1, ukoliko je istekao rok važenja 
registracione nalepnice, 
37) člana 268. stav 6, ukoliko nema propisane 
registarske tablice, ukoliko tablice, odnosno registraciona nalepnica nisu 
postavljene na propisan način ili su nečitljive,
38) člana 274. st. 1. i 2, 
39) člana 294. stav 4. 
*Službeni glasnik RS, broj 53/2010
**Službeni glasnik RS, broj 24/2018
***Službeni glasnik RS, broj 87/2018
9. Prekršajne kazne za fizičko lice
Član 329.
Кaznom zatvora od 30 do 60 dana
i novčanom kaznom u iznosu od 120.000 do 140.000 
dinara ili kaznom rada u 
javnom interesu u trajanju od 240 do 360 sati 
i novčanom kaznom u iznosu od 120.000 do 140.000 dinara
kazniće se vozač za nasilničku 
vožnju.  
Ukoliko je vozač, prilikom nasilničke vožnje, 
prouzrokovao saobraćajnu nezgodu, kazniće se kaznom zatvora od 45 do 60 dana
i novčanom kaznom u iznosu od 130.000 do 150.000 
dinara ili 
kaznom rada u javnom interesu, u trajanju od 300 do 360 sati
i novčanom kaznom u iznosu od 130.000 do 150.000 
dinara.
Vozaču iz stava 1. ovog člana će se izreći i zaštitna 
mera zabrane upravljanja motornim vozilom u trajanju od najmanje devet meseci, a u 
slučaju iz stava 2. ovog člana izreći će se zaštitna mera zabrane upravljanja 
motornim vozilom u trajanju od najmanje 10 meseci.
Vozaču iz stava 1. ovog člana izreći će se 15 kaznenih 
poena, a u slučaju iz stava 2. ovog člana 17 kaznenih poena.
*Službeni glasnik RS, broj 24/2018
**Službeni glasnik RS, broj 41/2018
Član 330.
Кaznom zatvora od najmanje 15 dana ili novčanom kaznom 
od 100.000 dinara do 120.000 dinara kazniće se za prekršaj
vozač ili lice koje:
1) upravlja motornim vozilom, a nema izdatu vozačku 
dozvolu ni za jednu kategoriju motornih vozila, odnosno nema izdatu vozačku 
dozvolu nakon oduzimanja iste zbog nesavesnog i nepropisnog načina upravljanja 
vozilom,
2) upravlja turističkim vozom bez vozačke dozvole i 
posebne dozvole za upravljanje turističkim vozom, osim u slučaju kada je vozačkoj 
dozvoli, odnosno posebnoj dozvoli istekao rok važenja,
3) upravlja tramvajem bez vozačke dozvole i posebne 
dozvole za upravljanje tramvajem, osim u slučaju kada je vozačkoj dozvoli, odnosno 
posebnoj dozvoli istekao rok važenja,
4) upravlja vozilom pod dejstvom alkohola više od 1,20 
mg/ml do 2,00 mg/ml, kao i lice koje nadzire vozača sa probnom vozačkom 
dozvolom, instruktor vožnje tokom praktične obuke, kandidat za vozača tokom 
praktične obuke ili polaganja ispita za vozača, odnosno ispitivač na praktičnom 
delu vozačkog ispita, ako je pod dejstvom alkohola više od 1,20 mg/ml do 2,00 
mg/ml,
5) odbije da se podvrgne utvrđivanju prisustva u 
organizmu alkohola i/ili psihoaktivnih supstanci pomoću odgovarajućih sredstava 
(alkometar, droga test i dr.), odnosno stručnom pregledu iz člana 280. stav 4. 
ovog zakona, kao i lice koje nadzire vozača sa probnom vozačkom dozvolom, 
instruktor vožnje tokom praktične obuke, kandidat za vozača tokom praktične obuke 
ili polaganja ispita za vozača, odnosno ispitivač na praktičnom delu vozačkog 
ispita, ako odbije da se podvrgne utvrđivanju prisustva u organizmu alkohola 
i/ili psihoaktivnih supstanci pomoću odgovarajućih sredstava (alkometar, droga 
test i dr.), odnosno stručnom pregledu iz člana 280. stav 4. ovog zakona,
6) je isključen iz saobraćaja, a zatečen je u upravljanju 
vozilom za vreme trajanja tog isključenja,
7) upravlja vozilom u vreme trajanja isključenja tog 
vozila iz saobraćaja,
8) upravlja motornim vozilom, odnosno tramvajem, za 
vreme trajanja zaštitne mere, odnosno mere bezbednosti zabrane upravljanja motornim 
vozilom,
9) se na putu u naselju kreće brzinom koja je za više 
od 70 km/h do 90 km/h veća od dozvoljene,
10) se na putu van naselja kreće brzinom koja je za 
više od 80 km/h do 100 km/h veća od dozvoljene, kao i vozač iz člana 45. stav 1. 
tačka 4) ovog zakona, koji se na putu van naselja kreće brzinom koja je za više 
od 70 km/h veća od dozvoljene,
11) se u zoni „usporenog saobraćaja” kreće brzinom 
koja je za više od 50 km/h veća od dozvoljene,
12) se u zoni „30” i zoni „škole” kreće brzinom koja 
je za više od 60 km/h veća od dozvoljene,
13) noću upravlja vozilom na neosvetljenom delu puta, a 
nema uključeno nijedno svetlo za osvetljavanje puta niti prednje poziciono svetlo,
14) ne zaustavi vozilo ispred pešačkog prelaza na kome 
se nalazi najmanje jedan pešak, kada mu je svetlosnim saobraćajnim znakom ili 
znakom ovlašćenog službenog lica prolaz zabranjen,
15) se ne zaustavi pred prelazom puta preko železničke 
pruge ukoliko je uređaj za zatvaranje saobraćaja spušten ili je počeo da se 
spušta, ili ako se daju svetlosni ili zvučni znaci koji upozoravaju da će taj 
uređaj početi da se spušta, odnosno da se prelazu puta preko železničke pruge 
približava voz, u slučajevima kada se u vozilu prevozi dete mlađe od 12 godina, 
ili upravlja autobusom kojim se prevoze putnici, odnosno drugim vozilom kojim se 
vrši javni prevoz putnika,
16) kao učesnik saobraćajne nezgode u kojoj je neko 
lice zadobilo telesne povrede, odnosno poginulo, ili je nastala velika 
materijalna šteta, nije zaustavio vozilo, odnosno nije obavestio policiju i 
ostao na mestu nezgode do dolaska policije i završetka uviđaja,
17) instruktor vožnje koji obavlja praktičnu obuku 
kandidata za vozače za vreme trajanja zaštitne mere, odnosno mere bezbednosti 
zabrane upravljanja motornim vozilom, odnosno koji je izgubio pravo upravljanja 
motornim vozilom određene kategorije, odnosno kome je vozačka dozvola oduzeta,
18) na mestu vozača prevozi dete mlađe od 12 godina,
19) pretiče, odnosno obilazi vozilo koje se 
zaustavilo, odnosno koje se zaustavlja radi propuštanja pešaka na pešačkom 
prelazu,
20) pretiče kolonu vozila pod pratnjom,
21) postupa suprotno odredbama člana 107. stav 1,
22) prevozi dete mlađe od 12 godina na mestu koje nije 
predviđeno za sedenje, suprotno pravilima ovog zakona za prevoz lica vozilima,
23) postupi suprotno članu 247. st. 1. i 2.
Ukoliko je vozač prilikom izvršenja prekršaja iz stava 
1. ovog člana prouzrokovao saobraćajnu nezgodu, kazniće se kaznom zatvora od 
najmanje 45 dana ili novčanom kaznom od 120.000 dinara do 150.000 dinara.
Vozaču iz stava 1. ovog člana će se izreći i zaštitna 
mera zabrane upravljanja motornim vozilom od najmanje osam meseci, a u slučaju iz 
stava 2. ovog člana u trajanju od najmanje deset meseci.
Izuzetno od stava 3. ovog člana za prekršaj iz stava 
1. tačka 23) ovog člana neće se izreći zaštitna mera.
Vozaču iz stava 1. ovog člana izreći će se 14 kaznenih 
poena, a u slučaju iz stava 2. ovog člana 16 kaznenih poena.
Izuzetno od stava 5. ovog člana, za prekršaj iz stava 
1. tačke 23) ovog člana neće se izreći kazneni poeni.
Izuzetno od stava 5. ovog člana, za prekršaj
iz stava 1. tačka 4)
ovog člana u slučaju teške alkoholisanosti izreći će se 9 kaznenih poena, a 
ukoliko je prilikom izvršenja ovog prekršaja prouzrokovana saobraćajna nezgoda, 
izreći će se 11 kaznenih poena.
*Službeni glasnik RS, broj 24/2018
**Službeni glasnik RS, broj 41/2018
Član 331.
Novčanom kaznom u iznosu od 20.000 do 40.000 dinara ili 
kaznom zatvora u trajanju do 30 dana kazniće se za prekršaj lice koje postupi 
suprotno odredbama iz sledećih članova ovog zakona: 
1) člana 29. stav 1, ako se uređaj koristi, 
2) člana 29. stav 2, za lice koje nije preduzetnik, 

3) člana 31, kazniće se lice koje sedi na sedištu 
u prednjem redu i drži u krilu dete mlađe od 12 godina, 
4) člana 35. stav 1, 
5) člana 36. st. 1, 2. i 3, 
6) člana 43. stav 1. i člana 45. stav 1. tač. 1), 2) i 3), 
koji se u naselju kreće brzinom koja je za više od 
50 km/h do 70 km/h veća od dozvoljene,

7) člana 44. i člana 45. stav 1. tač. 1), 2) i 3), vozač 
koji se van naselja kreće brzinom koja je za više od 
60 km/h do 80 km/h veća od 
dozvoljene, 
8) člana 45. stav 1. tačka 4), vozač koji se u, odnosno van 
naselja kreće brzinom koja je za više od 50 km/h do 70 km/h veća od dozvoljene, 

9) člana 53. st. 1, 2. i 3, 
10) člana 55. stav 1. i stav 3. tač. 4), 5), 6), 7), 
8), 14) i 15),
11) člana 72. stav 4, za vozača vučenog vozila,
12) člana 74, za vozača vučnog i vučenog 
vozila,
13) člana 77. stav 2, vozač koji noću na osvetljenom 
delu puta upravlja vozilom na kome nije uključeno nijedno svetlo za osvetljavanje 
puta niti poziciona svetla, kao i vozač koji noću na neosvetljenom delu puta 
upravlja vozilom na kome su uključena samo poziciona svetla,
14) člana 78. st. 2. i 4,
15) člana 89. stav 2, 
16) člana 95. st. 1. i 2, kazniće se vodič ukoliko kolonu 
čine pretežno deca mlađa od 12 godina, 
17) člana 97. st. 1. i 2, ukoliko sa sobom vodi dete mlađe 
od 12 godina, 
18) člana 98, ukoliko sa sobom vodi dete mlađe od 12 
godina,

19) člana 99. st. 1, 5. i 6, 
20) člana 100. stav 1, ukoliko se u vozilu nalazi dete 
mlađe od 12 godina ili ukoliko upravlja autobusom kojim se prevoze putnici ili 
drugim vozilom kojim se vrši javni prevoz putnika, 
21) člana 101, kazniće se vozač, 
22) člana 101, kazniće se pešak koji sa sobom vodi dete 
mlađe od 12 godina, 
23) člana 102, ukoliko se vozilo kreće autoputem, 

24) člana 103. stav 1,
24a) člana 104. stav 2,
25) člana 105. stav 1, ukoliko je vozilo zaustavljeno u 
saobraćajnoj traci, 
26) člana 105. stav 2, ukoliko vozač vrši polukružno 
okretanje, 
27) člana 106. stav 5, kazniće se vlasnik odnosno vozač, 

28) brisana je (vidi član 149. Zakona - 24/2018-70)
29) člana 108. stav 5, kazniće se vlasnik odnosno vozač, 

30) člana 109. st. 1. i 2, 
31) člana 110, 
32) člana 112. stav 1. tačka 1) i st. 4. i 5. ovog 
člana, kada ukupna masa premašuje najveću dozvoljenu masu, odnosno najveće 
dozvoljeno osovinsko opterećenje proizvođača vozila, za više od 20,0%,
33) člana 112. stav 1. tačka 2) kada je premašeno osovinsko 
opterećenje propisano tehničkim normativima za vozila 
ili najveću dozvoljenu ukupnu 
masu, za više od 5% i tačka 3), 
34) člana 118. stav 2, 
35) člana 120. stav 2, u slučaju kada su putnici deca mlađa 
od 12 godina, 
36) brisana je (vidi član 149. Zakona - 24/2018-70)
37) člana 123. stav 1, 
38) člana 134. st. 1. i 2, 
39) člana 142. stav 2, 
40) člana 145. stav 5, 
41) člana 146. stav 6, kazniće se pešak, odnosno 
biciklista, ukoliko sa sobom vodi, odnosno na vozilu 
prevozi dete mlađe od 12 godina, 
42) člana 147. stav 5, 
43) člana 156. stav 11, 
44) člana 161. stav 2, kazniće se vozač koji se kreće 
brzinom koja je za više od 30 km/h do 50 km/h veća od dozvoljene, 
45) člana 162. stav 1, kazniće se vozač koji se kreće 
brzinom koja je za više od 50 km/h do 60 km/h veća od dozvoljene, 
46) člana 163. stav 2, vozač koji se kreće brzinom koja je 
za više od 50 km/h do 60 km/h veća od dozvoljene, 
47) člana 166. stav 1, 
48) člana 171. stav 2, 
49) člana 174. stav 1, 
50) brisana je (vidi član 149. Zakona - 24/2018-70)
51) člana 182. stav 6, 
52) člana 183. st. 2. i 3, 
53) člana 187. stav 1, 
54) člana 187. st. 2. i 4, kazniće se lice pod dejstvom 
psihoaktivnih supstanci, 
55) člana 187. st. 2. i 4, kazniće se lica u stanju 
visoke alkoholisanosti, 
56) člana 203. stav 1, 
57) brisana je (vidi član 149. Zakona - 24/2018-70)
58) člana 207. stav 1, 
59) člana 211. stav 1, kazniće se instruktor vožnje, 
predavač i ispitivač koji evidencije ne vode na propisan način i tačno,
60) člana 212. stav 1, kazniće se predavač, 
odnosno instruktor vožnje, 

61) člana 212. stav 2, kazniće se kandidat za vozača,
61a) člana 214. stav 4, kazniće se predavač,
62) člana 215. stav 3, kazniće se instruktor vožnje, 

63) člana 216. st. 1. i 2, 
64) člana 217. stav 1, 
65) člana 221. stav 1, kazniće se predavač,
66) člana 224. stav 1, 
67) člana 224. stav 6, osim kada je vozačkoj dozvoli 
istekao rok važenja, 
68) člana 226. stav 1, 
69) člana 227. st. 1, 2. i 4, 
70) člana 238. st. 3. i 7, kazniće se ispitivač, 

71) člana 242. stav 1, 
72) člana 245. stav 3, 
73) člana 246. st. 4. i 5, ukoliko ima ugrađene uređaje i 
koristi ih, 
74) člana 246. stav 8, 
75) brisana je (vidi član 149. Zakona - 24/2018-70)
76) člana 248. stav 3, 
77) člana 250. stav 3, 
78) člana 262. st. 1. i 4, 
79) člana 263. stav 1, 
80) člana 268. stav 1, ukoliko vozilo nije upisano u 
jedinstveni registar vozila, 
81) člana 268. stav 6, ukoliko nema propisane 
registarske tablice, 
82) člana 273. stav 1, 
83) člana 274. stav 3, 
84) člana 277. stav 5, 
85) člana 280. st. 3. i 4, kazniće se pešak, 
lice koje se prevozi na biciklu, mopedu, triciklu, 
odnosno motociklu,
86) člana 287. stav 3, 
87) člana 288. stav 3, 
88) člana 290. stav 2, 
89) člana 293. stav 2, 
90) člana 306. stav 4, 
90a) člana 178. stav 1, ukoliko upravlja vozilom bez 
vozačke dozvole one kategorije kojom upravlja a položio je vozački ispit za neku 
drugu kategoriju,
90b) člana 182. stav 5. tačka 5),
90v) člana 32. stav 1.
91) brisana je (vidi član 149. Zakona - 24/2018-70)
92) brisana je (vidi član 149. Zakona - 24/2018-70)
Ukoliko je lice izvršenjem prekršaja iz stava 1. ovog člana 
izazvalo neposrednu opasnost za drugog učesnika u saobraćaju, ili prouzrokovalo 
saobraćajnu nezgodu, odnosno pribavilo sebi ili drugom protivpravnu imovinsku 
ili drugu korist, kazniće se novčanom kaznom u iznosu 
od 40.000 do 60.000 dinara 
ili kaznom zatvora do 60 dana.
*Službeni glasnik RS, broj 53/2010
**Službeni glasnik RS, broj 24/2018
***Službeni glasnik RS, broj 41/2018
Član 332.
Novčanom kaznom u iznosu od 10.000 do 20.000 dinara kazniće 
se za prekršaj lice koje postupi suprotno odredbama iz sledećih članova ovog 
zakona: 
1) brisana je (vidi član 150. Zakona - 24/2018-70)
2) člana 25. stav 3, 
3) člana 26. stav 1, 
4) člana 29. stav 1. ako se uređaj nalazi u vozilu, 

5) brisana je (vidi član 150. Zakona - 24/2018-70)
6) člana 36. stav 4, 
7) člana 42. stav 1, 
8) člana 43. stav 1. i člana 45. stav 1. tač. 1), 2) i 3), 
koji se u naselju kreće brzinom koja je za više od 
30 km/h do 50 km/h veća od dozvoljene,

9) člana 44. i člana 45. stav 1. tač. 1), 2) i 3), vozač 
koji se van naselja kreće brzinom koja je za više od 
40 km/h do 60 km/h veća od 
dozvoljene, 
10) člana 45. stav 1. tačka 4, vozač koji se u, odnosno van 
naselja kreće brzinom koja je za više od 20 km/h do 50 km/h veća od dozvoljene, 

11) člana 47, 
12) člana 50, 
13) brisana je (vidi član 150. Zakona - 24/2018-70)
14) člana 54. stav 2, 
15) člana 55. stav 2, 
16) člana 55. stav 3. tač. 1) i 2),
17) člana 55. stav 4, 
18) člana 57. stav 1, 
19) člana 58. stav 1, 
20) člana 61. stav 1. tačka 3), 
21) člana 66. stav 1. tač. 4) i 5), 
22) člana 67. stav 1. tačka 3), 
23) člana 69. stav 1, 
24) člana 71. stav 1, za vozača vučenog vozila,
25) člana 72. st. 1, 2. i 3, za vozača vučenog 
vozila,
26) brisana je (vidi član 150. Zakona - 24/2018-70)
27) člana 79. stav 1, vozač koji za vreme magle ne uključi 
svetla za osvetljavanje puta, 
28) člana 80. stav 1, 
29) člana 81. stav 1. tačka 4), ukoliko kolonu pešaka čine 
pretežno deca mlađa od 12 godina, 
30) člana 81. stav 1. tačka 5), ukoliko se biciklista kreće 
putem van naselja, 
31) člana 81. stav 1. tačka 6), 
32) člana 85, 
33) člana 86. stav 1, 
34) člana 88, 
35) člana 90. stav 1. tačka 1), za vozača motornog vozila, 

36) člana 91. stav 2, za vozača motornog vozila, 

37) člana 93. st. 1, 2. i 4, ukoliko sa sobom vodi dete 
mlađe od 12 godina, 
38) člana 94, ukoliko sa sobom vodi dete mlađe od 12 
godina,

39) člana 95. stav 2, kazniće se vodič kolone 

40) člana 96. st. 1. i 3, ukoliko sa sobom vodi dete mlađe 
od 12 godina, 
41) člana 97. stav 3, ukoliko sa sobom vodi dete mlađe od 
12 godina, 
42) člana 98, 
43) člana 99. st. 2. i 3, 
44) člana 99. stav 4, ukoliko su pešaci deca mlađa od 12 
godina, 
45) člana 100. stav 1, 
46) člana 102, ukoliko se vozilo kreće motoputem, 

47) člana 103. stav 2. tačka 2), 
48) člana 105. stav 1. ukoliko je vozilo zaustavljeno u 
zaustavnoj traci, 
49) člana 105. stav 2, ukoliko se vozač kreće vozilom 
unazad, 
50) člana 111. stav 1, 
51) člana 111. stav 2. tačka 1), 
52) člana 111. st. 4. i 5, 
53) člana 112. stav 1. tačka 1) i st. 4. i 5. ovog 
člana, kada ukupna masa premašuje najveću dozvoljenu masu, odnosno najveće 
dozvoljeno osovinsko opterećenje proizvođača vozila, u rasponu od 5,0% do 20,0%,
54) člana 112. stav 3. tač. 1) i 4), 
55) člana 113. stav 2, 
56) člana 115. stav 4, 
57) člana 116. stav 1, 
58) člana 117. stav 1, 
59) člana 120. stav 2, 
60) brisana je (vidi član 150. Zakona - 24/2018-70)
61) člana 134, st. 3. i 4, 
62) člana 143. stav 2, 
63) člana 144. stav 3, 
64) člana 160. stav 1, 
65) člana 161. stav 2, kazniće se vozač koji se kreće 
brzinom koja je za više od 10 km/h do 30 km/h veća od dozvoljene, 
66) člana 162. stav 1, kazniće se vozač koji se kreće 
brzinom koja je za više od 30 km/h do 50 km/h veća od dozvoljene, 
67) člana 163. stav 2, kazniće se vozač koji se kreće 
brzinom koja je za više od 30 km/h do 50 km/h veća od dozvoljene, 
68) člana 167, 
69) člana 168. stav 1. tač. 2), 3), 4), 5) i 6) i st. 2. i 
4, 
70) člana 172. st. 1. i 2, 
71) člana 177. stav 1, 
72) brisana je (vidi član 150. Zakona - 24/2018-70)
73) brisana je (vidi član 150. Zakona - 24/2018-70)
74) člana 182. stav 5. tačka 3)
75) člana 182. stav 8, 
76) brisana je (vidi član 150. Zakona - 24/2018-70)
77) člana 187. st. 2. i 4, kazniće se lice u stanju srednje 
alkoholisanosti, 
78) člana 190. stav 4, 
79) člana 193. stav 1, 
80) brisana je (vidi član 150. Zakona - 24/2018-70)
81) brisana je (vidi član 150. Zakona - 24/2018-70)
82) brisana je (vidi član 150. Zakona - 24/2018-70)
83) člana 214. stav 2, kazniće se predavač,
84) člana 217. stav 2, 
85) člana 224. stav 6, u slučaju da je rok važenja vozačke 
dozvole istekao, 
86) člana 226. stav 3, 
87) člana 227. stav 3, 
87a) člana 228. st. 4. i 5,
88) člana 230. stav 1, 
89) člana 242. stav 3, 
90) člana 245. st. 1. i 2, 
91) člana 246. stav 1, kazniće se vozač koji upravlja 
vozilom koje je tehnički neispravno u pogledu uređaja za zaustavljanje, za 
upravljanje, pneumatika i uređaja za spajanje vučnog i priključnog vozila, 

92) člana 246. stav 1, kazniće se vlasnik vozila koje je 
tehnički neispravno u pogledu uređaja za zaustavljanje, za upravljanje, pneumatika i 
uređaja za spajanje vučnog i priključnog vozila, osim ako je vozač tog vozila lice 
sa kojim živi u bračnoj ili trajnoj vanbračnoj zajednici, krvni srodnik po 
pravoj liniji, brat, sestra, usvojilac odnosno usvojenik, 
93) člana 246. stav 3, 
94) člana 246. st. 4. i 5, ukoliko ima ugrađene uređaje, a 
ne koristi ih, 
95) člana 249.stav 2, 
96) člana 252. stav 5, 
97) brisana je (vidi član 150. Zakona - 24/2018-70)
98) člana 263. stav 7, 
99) člana 264. stav 6, ukoliko u saobraćaju na putu 
upravlja vozilom nakon isteka više od 15 dana od isteka roka iz člana 264. stav 
4,
100) brisana je (vidi član 150. Zakona - 24/2018-70)
101) člana 269. stav 5, 
102) člana 274. st. 1. i 2, 
103) brisana je (vidi član 150. Zakona - 24/2018-70)
104) člana 277. stav 2, 
105) brisana je (vidi član 150. Zakona - 24/2018-70)
106) člana 105. st. 3. i 4.
Ukoliko je lice izvršenjem prekršaja iz stava 1. ovog člana 
izazvalo neposrednu opasnost za drugog učesnika u saobraćaju, ili prouzrokovalo 
saobraćajnu nezgodu, odnosno pribavilo sebi ili drugom protivpravnu imovinsku 
ili drugu korist, kazniće se novčanom kaznom u iznosu od 
20.000 do 40.000 dinara 
ili kaznom zatvora do 45 dana.
*Službeni glasnik RS, broj 101/2011
**Službeni glasnik RS, broj 24/2018
Član 332a
Novčanom kaznom u iznosu od 10.000 dinara kazniće se 
za prekršaj lice koje postupi suprotno odredbama iz sledećih članova ovog 
zakona:
1) člana 22. st. 2. i 5,
2) člana 28. stav 1,
3) člana 30. stav 1,
4) člana 43. 
i člana 45. stav 1. tač. 1)–3), vozač 
koji se u naselju kreće brzinom koja je za više od 20 km/h do 30 km/h veća od 
dozvoljene,
5) člana 44. i člana 45. stav 1. tač. 1)–3), vozač 
koji se van naselja kreće brzinom koja je za više od
20 km/h do 40 km/h veća od 
dozvoljene,
6) člana 51. stav 5,
7) člana 75. stav 2, za vozača vučnog vozila,
8) člana 77. stav 2, vozač koji noću na osvetljenom 
delu puta upravlja vozilom na kome su uključena samo poziciona svetla,
9) člana 91. stav 1,
10) člana 121. stav 2, kazniće se vozač čijoj je 
vozačkoj dozvoli, odnosno posebnoj dozvoli istekao rok važenja više od šest 
meseci, 
11) člana 162. stav 1, kazniće se vozač koji se kreće 
brzinom koja je za više od 20 km/h do 30 km/h veća od dozvoljene,
12) člana 163. stav 2, kazniće se vozač koji se kreće 
brzinom koja je za više od 20 km/h do 30 km/h veća od dozvoljene,
13) člana 178. stav 1, kazniće se vozač čijoj je 
vozačkoj dozvoli istekao rok važenja više od šest meseci,
14) člana 178. st. 2. i 3,
15) člana 182. stav 5, kazniće se vozač koji koristi 
telefon, odnosno druge uređaje za komunikaciju,
16) člana 183. stav 5,
17) člana 187. stav 2, kazniće se vozač u stanju 
umerene alkoholisanosti,
18) člana 187. stav 4, kazniće se vozač u stanju blage 
i umerene alkoholisanosti,
19) člana 205. stav 1, kada je vozačkoj dozvoli, 
odnosno posebnoj dozvoli istekao rok važenja više od šest meseci, 
20) člana 205. stav 6,
21) člana 268. stav 1, ukoliko je istekao rok važenja 
registracione nalepnice više od 30 dana,
22) člana 268. stav 6,
ukoliko tablice, odnosno registraciona nalepnica nisu 
postavljene na propisan način ili su nečitljive,
23) člana 276, 
24) člana 291. stav 2,
25) člana 211. stav 1, kazniće se instruktor vožnje, 
predavač i ispitivač ako evidencije ne vode uredno.
Ukoliko je lice izvršenjem prekršaja iz stava 1. ovog 
člana izazvalo neposrednu opasnost za drugog učesnika u saobraćaju, ili 
prouzrokovalo saobraćajnu nezgodu, kazniće se novčanom kaznom u iznosu od 15.000 
do 30.000 dinara.
*Službeni glasnik RS, broj 24/2018
**Službeni glasnik RS, broj 41/2018
***Službeni glasnik RS, broj 87/2018
Član 333.
Novčanom kaznom u iznosu od 5.000 dinara kazniće se za 
prekršaj lice koji postupi suprotno odredbama iz sledećih članova ovog zakona: 

1) člana 21, 
2) člana 22. stav 4, 
3) člana 25. st. 1. i 2, 
4) člana 26. st. 2. i 3, kazniće se vozač, 
5) člana 27, 
6) brisana je (vidi član 152. Zakona - 24/2018-70)
7) brisana je (vidi član 152. Zakona - 24/2018-70)
8) člana 31. st. 1–4, 
9) člana 32. st. 2–4, 
10) člana 33. stav 2, 
11) člana 34, 
12) člana 37. stav 3, 
13) člana 38, 
14) člana 42. stav 2, 
15) člana 43. stav 1. i člana 45. stav 1. tač. 1), 2) i 3), 
vozač koji se u naselju kreće brzinom koja je za 
više od 10 km/h do 20 km/h veća od 
dozvoljene, 
16) člana 44. i člana 45. stav 1. tač. 1), 2) i 3), vozač 
koji se van naselja kreće brzinom koja je za više od 10 km/h do 20 km/h veća od 
dozvoljene, 
17) člana 45. stav 1. tačka 4), vozač koji se u, odnosno 
van naselja kreće brzinom koja je za više od 10 km/h do 20 km/h veća od dozvoljene, 

18) brisana je (vidi član 152. Zakona - 24/2018-70)
19) člana 46, 
20) člana 48, 
21) člana 49, 
22) člana 51. st. 1, 2, 3. i 4, 
23) člana 55. stav 3. tač. 3), 9), 11) i 13) i stav 6, 

24) člana 56, 
25) člana 59. stav 1. tačka 2) i st. 2. i 3, 

26) člana 62, 
27) člana 63, 
28) člana 64, 
29) člana 66. stav 1. tač. 1), 2), 3), 6), 7), 8),
8a, 9), 10), 
11), 12), 13), 14), 15), 16), 17), 18), 19), 20), 21) i 22), 
30) člana 67. stav 1. tač. 1) i 2), 
31) člana 68, 
32) člana 69. st. 3, 4. i 5, 
33) člana 70. st. 1. i 2, za vozača vučnog 
vozila, 
34) člana 71. stav 2, za vozača vučnog i vučenog 
vozila,
35) člana 73, za vozača vučnog i vučenog vozila,
36) člana 76, za vozača vučnog vozila,
37) člana 77. stav 2, vozač koji umesto dugih koristi 
kratka svetla, 
38) člana 77. stav 3, 
39) člana 79. stav 1, vozač koji za vreme magle umesto 
kratkih ili svetala za maglu koristi duga svetla, 
40) člana 80. stav 2, 
41) člana 81. stav 1. tačka 1), ukoliko pešak sa sobom vodi 
dete mlađe od 12 godina, 
42) člana 81. stav 1. tačka 7), 
43) člana 82, 
44) člana 83. stav 1, 
45) člana 86. stav 2, 
46) člana 89. st. 3. i 4, 
47) člana 90, stav 1. tač. 3), 4), 5) i 6), za vozače 
motornog vozila, 
48) brisana je (vidi član 152. Zakona - 24/2018-70)
49) člana 91. stav 2, za vozača bicikla, odnosno 
tricikla, 
50) člana 92, 
51) člana 93. st. 1. i 5, 
52) člana 94, 
53) člana 95. st. 1. i 3, kazniće se vodič kolone, 

54) člana 96. st. 1. i 3, 
55) člana 97, 
56) člana 99.stav 4, 
57) člana 100. stav 2, 
58) člana 101, kazniće se pešak, 
58a) brisana je (vidi član 152. Zakona - 24/2018-70)
59) člana 103. stav 2. tačka 1) i stav 3, 
60) člana 104. st. 1, 4, i 5, 
61) brisana je (vidi član 152. Zakona - 24/2018-70)
62) brisana je (vidi član 152. Zakona - 24/2018-70)
63) člana 106. stav 6, 
64) člana 107. stav 2, 
65) člana 108. stav 6, 
66) člana 109. stav 4, 
67) člana 111. stav 2. tač. 2) i 3), 
68) člana 112. stav 3. tač. 2), 3), 5) i 6)
, 

69) člana 113. st. 1. i 3, 
70) člana 114, 
71) člana 116. stav 3, kazniće se vozač traktora, 

72) člana 118. stav 1, 
73) člana 119. st. 1 , 2. i 4, 
74) člana 120. stav 1, 
75) člana 121. stav 1, 
76) člana 122. st. 1. i 5, 
77) člana 131. stav 2, kazniće se vozač koji ne 
poseduje, odnosno ne koristi 
zimsku opremu na propisan način, 
78) člana 132. stav 3, osim kada je to ovim zakonom na 
drugačiji način propisano (svetlosni saobraćajni znakovi, saobraćajni znakovi 
ograničenja brzine kretanja, zabrane preticanja, prelaženja preko neisprekidane 
uzdužne linije u traku namenjenu za saobraćaj vozila iz suprotnog smera u svrhu 
preticanja i dr.), 
79) člana 146. stav 6, 
80) člana 155. stav 2, 
81) člana 160. stav 3, kazniće se vozač koji se ne 
pridržava odredbi iz dozvole, 
82) člana 161. stav 2, kazniće se vozač koji ometa kretanje 
pešaka i biciklista u zoni usporenog saobraćaja, 
83) člana 161 stav 2, kazniće se vozač koji se kreće 
brzinom koja je do 10 km/h veća od dozvoljene, 
84) člana 162. stav 1, kazniće se vozač koji se kreće 
brzinom koja je za više od 10 km/h do 20 km/h veća od dozvoljene, 
85) člana 163. stav 2, kazniće se vozač koji se kreće 
brzinom koja je za više od 10 km/h do 20 km/h veća od dozvoljene, 
86) člana 164. st. 1. i 4, 
87) člana 166. stav 6, 
88) brisana je (vidi član 152. Zakona - 24/2018-70)
89) člana 184. stav 2, 
90) brisana je (vidi član 152. Zakona - 24/2018-70)
91) brisana je (vidi član 152. Zakona - 24/2018-70)
92) člana 190. stav 5, 
93) člana 228. st. 1. i 3, 
94) član 228. stav 2, kazniće se kandidat za vozača, 

95) člana 246. stav 1, osim u pogledu uređaja za 
zaustavljanje, za upravljanje, pneumatika, uređaja za spajanje vučnog i priključnog 
vozila, tahografa i graničnika brzine, 
96) člana 249. stav 4, 
97) člana 252. stav 6, 
98) člana 272. stav 3, 
99) člana 306. stav 3,
100) člana 78. stav 4, danju,
101) člana 121. stav 2, kazniće se vozač čijoj je 
vozačkoj dozvoli, odnosno posebnoj dozvoli istekao rok važenja ne više od šest 
meseci,
102) člana 178. stav 1, kazniće se vozač kome je 
istekao rok važenja vozačke dozvole najviše šest meseci i vozač kome nakon isteka 
probne vozačke dozvole nije izdata vozačka dozvola u narednih šest meseci,
103) člana 205. stav 1, kazniće se vozač tramvaja kome 
je istekao rok važenja vozačke dozvole najviše šest meseci, odnosno posebne 
dozvole za upravljanje tramvajem,
104) člana 264. stav 10,
105) člana 268. stav 1, ukoliko je istekao rok važenja 
registracione nalepnice ne više od 30 dana.
Ukoliko je lice izvršenjem prekršaja iz stava 1. ovog člana 
izazvalo neposrednu opasnost za drugog učesnika u saobraćaju, ili prouzrokovalo 
saobraćajnu nezgodu kazniće se novčanom kaznom u iznosu od 6.000 do 18.000 
dinara.
*Službeni glasnik RS, broj 53/2010
**Službeni glasnik RS, broj 101/2011
***Službeni glasnik RS, broj 24/2018
****Službeni glasnik RS, broj 87/2018
Član 334.
Novčanom kaznom u iznosu od 3.000 dinara kazniće se za 
prekršaj lice koje postupi suprotno odredbama iz sledećih članova ovog zakona: 

1) člana 22. stav 3, 
2) člana 28. stav 2, 
3) člana 30. stav 2, 
4) člana 35. st. 2, 3, 4. i 5,
5) člana 36. stav 5, 
6) člana 37. stav 1, 
7) člana 40, 
8) člana 43. stav 1. i člana 45. stav 1. tač. 1), 2) i 3), 
vozač koji se u naselju kreće brzinom do 10 km/h većom od dozvoljene, 

9) člana 44. i člana 45. stav 1. tač. 1), 2) i 3), vozač 
koji se van naselja kreće brzinom do 10 km/h većom od dozvoljene, 
10) člana 45. stav 1. tačka 4), vozač koji se u, odnosno 
van naselja kreće brzinom koja je do 10 km/h veća od dozvoljene, 
11) člana 45. stav 1. tač. 5) i 6), vozač koji se u, 
odnosno van naselja kreće brzinom većom od dozvoljene, 
12) člana 52, 
13) člana 54. stav 1, 
14) člana 59. stav 1. tač. 1) i 3), 
15) člana 61. stav 1. tač. 1), 2), 4), 5) i 6), 

16) člana 65. stav 1, 
17) člana 65. stav 2, 
18) člana 67. st. 2, 3, 4. i 5, 
19) člana 75. stav 1, za vozača vučnog i vučenog 
vozila,
20) člana 77. stav 1, 
21) člana 78. stav 3, 
22) člana 79. stav 2, 
23) člana 81. stav 1. tač. 1), 2), 3) i 4), 
24) člana 81. stav 1. tačka 5), kada se biciklista kreće 
putem u naselju gde postoji ulična rasveta, 
25) člana 86. stav 3, 
26) člana 87, 
27) člana 89. stav 1, 
28) člana 90. stav 1. tačka 7), za vozača motornog vozila, 

29) člana 90, za vozača bicikla, 
30) člana 93. st. 2, 3, 4. i 7, 
31) člana 96. stav 2, 
32) člana 104. stav 6, 
33) člana 116. stav 3, kazniće se vozač motokultivatora, 

34) člana 116. stav 4, 
35) člana 117. stav 3, 
36) brisana je (vidi član 153. Zakona - 24/2018-70)
37) člana 128. stav 1, 
38) člana 129, 
39) brisana je (vidi član 153. Zakona - 24/2018-70)
40) člana 155. stav 1, 
41) člana 162 stav 1, kazniće se vozač koji se kreće 
brzinom koja je do 10 km/h veća od dozvoljene, 
42) člana 163 stav 2. kazniće se vozač koji se kreće 
brzinom koja je do 10 km/h veća od dozvoljene, 
43) člana 164. st. 2. i 3, 
44) člana 182. st. 7. i 9., kazniće se vozač i lice koje ga 
nadzire, 
45) člana 184. st. 1. i 3, 
46) člana 205. stav 3, 
47) člana 226. stav 2, 
48) brisana je (vidi član 153. Zakona - 24/2018-70)
49) člana 268. stav 14,
50) člana 105. stav 5.
Ukoliko je lice izvršenjem prekršaja iz stava 1. ovog člana 
izazvalo neposrednu opasnost za drugog učesnika u saobraćaju, ili prouzrokovalo 
saobraćajnu nezgodu kazniće se novčanom kaznom u iznosu od 5.000 do 15.000 
dinara.
*Službeni glasnik RS, broj 53/2010
**Službeni glasnik RS, broj 101/2011
***Službeni glasnik RS, broj 24/2018
****Službeni glasnik RS, broj 87/2018
Član 335.
Za povrede odredbi iz sledećih članova ovog zakona 
izriču se kumulativno i kazneni poeni:
1) člana 25. stav 3. – 2 kaznena poena,
2) člana 26. stav 1. – 2 kaznena poena,
3) člana 29. stav 1. – 3 kaznena poena ako se uređaj 
nalazi u vozilu,
4) člana 29. stav 1. – 6 kaznenih poena ako se uređaj 
koristi,
5) člana 31. – 6 kaznenih poena licu koje sedi na 
sedištu u prednjem redu i drži u krilu dete mlađe od 12 godina,
6) člana 35. stav 1. – 6 kaznenih poena,
7) člana 36. st. 1, 2. i 3. – 6 kaznenih poena,
8) člana 36. stav 4. – 2 kaznena poena,
9) člana 43. stav 1. i člana 45. stav 1. tač. 1), 2) i 
3) – 4 kaznena poena vozaču koji se kreće u naselju brzinom koja je za više od
30 
km/h do 50 km/h veća od dozvoljene,
10) člana 43. stav 1. i člana 45. stav 1. tač. 1), 2) 
i 3) – 7 kaznenih poena, vozaču koji se kreće u naselju brzinom koja je za više 
od 50 km/h do 70 km/h veća od dozvoljene,
11) člana 44. i člana 45. stav 1. tač. 1), 2) i 3) – 3 
kaznena poena vozaču koji se kreće van naselja brzinom koja je za više od 40 km/h 
do 60 km/h veća od dozvoljene,
12) člana 44. i člana 45. stav 1. tač. 1), 2) i 3) – 6 
kaznenih poena vozaču koji se kreće van naselja brzinom koja je za više od 60 
km/h do 80 km/h veća od dozvoljene,
13) člana 45. stav 1. tačka 4) – 7 kaznenih poena 
vozaču koji se u, odnosno van naselja, kreće brzinom koja je za više od 50 km/h 
do 70 km/h veća od dozvoljene,
14) člana 45. stav 1. tačka 4) – 4 kaznena poena 
vozaču koji se u, odnosno van naselja, kreće brzinom koja je za više od 20 km/h 
do 50 km/h veća od dozvoljene,
15) člana 47. – 6 kaznenih poena,
16) člana 50. – 2 kaznena poena,
17) člana 53. stav 1. – 6 kaznenih poena,
18) člana 53. st. 2. i 3. – 5 kaznenih poena,
19) člana 54. stav 2. – 4 kaznena poena,
20) člana 55. st. 1. i 3. tač. 4), 5), 6), 7), 8), 14) 
i 15) – 6 kaznenih poena,
21) člana 55. st. 2. i 3. tač. 1) i 2) i stav 4. – 2 
kaznena poena,
22) člana 57. stav 1. – 2 kaznena poena,
23) člana 58. stav 1. – 3 kaznena poena,
24) člana 61. stav 1. tačka 3) – 2 kaznena poena,
25) člana 66. stav 1. tač. 4) i 5) – 2 kaznena poena,
26) člana 67. stav 1. tačka 3. – 2 kaznena poena,
27) člana 71. stav 1. – 2 kaznena poena,
28) člana 72. stav 4. – 4 kaznena poena,
29) člana 74. – 6 kaznenih poena,
30) člana 77. stav 2. – 6 kaznenih poena vozaču koji 
ne koristi ni duga ni kratka svetla, a koristi samo poziciona svetla,
31) člana 78. stav 2. – 6 kaznenih poena,
32) člana 79. stav 1. – 4 kaznena poena vozaču koji za 
vreme magle ne uključi svetla za osvetljenje puta,
33) člana 80. stav 1. – 2 kaznena poena,
34) člana 85. – 2 kaznena poena,
35) člana 89. stav 2. – 6 kaznenih poena, osim vozaču 
bicikla,
36) člana 91. stav 2. – 2 kaznena poena za vozača 
motornog vozila,
37) člana 99. stav 1. – 6 kaznenih poena,
38) člana 99. stav 2. – 3 kaznena poena,
39) člana 99. stav 3. – 3 kaznena poena,
40) člana 99. stav 5. – 4 kaznena poena,
41) člana 99. stav 6. – 4 kaznena poena,
42) člana 100. stav 1. – 4 kaznena poena,
43) člana 100. stav 1. – 6 kaznenih poena ukoliko se u 
vozilu nalaze deca mlađa od 12 godina ili upravlja autobusom kojim se prevoze 
putnici, odnosno drugim vozilom kojim se vrši javni prevoz putnika,
44) člana 101. – 6 kaznenih poena za vozača,
45) člana 102. – 3 kaznena poena ukoliko se vozilo 
kreće autoputem, a 2 kaznena poena ukoliko se vozilo kreće motoputem,
46) člana 103. stav 1. – 6 kaznenih poena,
Posle tačke 46) dodaje se tačka 46a) koja glasi:
„46a) člana 104. stav 2. – 6 kaznenih poena,”
47) člana 103. stav 2. tač. 2) – 3 kaznena poena,
48) člana 105. stav 2. – 6 kaznenih poena ukoliko se 
vozač polukružno okreće vozilom,
49) člana 105. stav 2. – 3 kaznena poena ukoliko se 
vozač kreće unazad saobraćajnom trakom,
50) briše se,
51) člana 109. stav 1. i 2. – 6 kaznenih poena,
52) člana 110. – 8 kaznenih poena,
53) člana 112. stav 1. tačka 3) – 4 kaznena poena,
54) člana 112. stav 3. tačke 1) i 4) – 2 kaznena 
poena,
55) člana 116. stav 1. – 3 kaznena poena,
56) člana 117. stav 1. – 2 kaznena poena,
57) člana 118. stav 2. – 6 kaznenih poena,
58) člana 120. stav 2. – 4 kaznena poena u slučaju 
kada su putnici deca mlađa od 12 godina,
59) člana 120. stav 2. – 2 kaznena poena,
60) briše se,
61) briše se,
62) člana 142. stav 2. – 6 kaznenih poena,
63) člana 143. stav 2. – 2 kaznena poena,
64) člana 144. stav 3. – 2 kaznena poena,
65) člana 145. stav 5. – 7 kaznenih poena,
66) člana 147. stav 5. – 6 kaznenih poena,
67) člana 160. stav 1. – 2 kaznena poena,
68) člana 161. stav 2. – 4 kaznena poena vozaču koji 
se kreće brzinom koja je za više od 30 km/h do 50 km/h veća od dozvoljene,
69) člana 161. stav 2. – 2 kaznena poena vozaču koji 
se kreće brzinom koja je za više od 10 km/h do 30 km/h veća od dozvoljene,
70) člana 162. stav 1. – 4 kaznena poena vozaču koji 
se kreće brzinom koja je za više od 30 km/h do 50 km/h veća od dozvoljene,
71) člana 162. stav 1. – 6 kaznenih poena vozaču koji 
se kreće brzinom koja je za više od 50 km/h do 60 km/h veća od dozvoljene,
72) člana 163. stav 2. – 4 kaznena poena vozaču koji 
se kreće brzinom koja je za više od 30 km/h do 50 km/h veća od dozvoljene,
73) člana 163. stav 2. – 6 kaznenih poena vozaču koji 
se kreće brzinom koja je za više od 50 km/h do 60 km/h veća od dozvoljene,
74) člana 166. stav 1. – 6 kaznenih poena,
75) člana 171. stav 2. – 2 kaznena poena,
76) člana 172. stav 1. i 2. – 2 kaznena poena,
77) člana 174. stav 1. – 10 kaznenih poena,
78) briše se,
79) briše se,
80) člana 182. stav 5. tačka. 3) i stav 6. – 6 
kaznenih poena,
81) briše se,
82) člana 183. stav 3. – 3 kaznena poena,
83) člana 187. stav 1. – 2 kaznena poena,
84) člana 187. stav 2. – 8 kaznenih poena vozaču koji 
je pod dejstvom psihoaktivnih supstanci,
85) člana 187. st. 2. i 4. – 6 kaznenih poena licu u 
stanju srednje alkoholisanosti,
86) briše se,
87) briše se,
88) člana 190. stav 4. – 2 kaznena poena,
89) briše se,
90) briše se,
91) člana 243. st. 1, 2. i 5. – 2 kaznena poena,
92) člana 245. stav 3. – 2 kaznena poena,
93) člana 264. stav 6. – 2 kaznena poena,
94) člana 268. stav 1. – 6 kaznenih poena, ukoliko 
vozilo nije upisano u jedinstveni registar vozila,
95) briše se,
96) briše se,
97) briše se,
98) briše se,
99) člana 287. stav 3. – 6 kaznenih poena,
100) člana 288. stav 3. – 6 kaznenih poena,
101) člana 290. stav 2. – 6 kaznenih poena,
102) briše se,
103) člana 293. stav 2. – 6 kaznenih poena,
104) člana 306. stav 4. – 5 kaznenih poena,
105) člana 32. stav 1. – 6 kaznenih poena, 
106) člana 105. st. 3. i 4. – 2 kaznena poena,
107) člana 187. st. 2. i 4. – 8 kaznenih poena licu u 
stanju visoke alkoholisanosti.
*Službeni glasnik RS, broj 24/2018
**Službeni glasnik RS, broj 41/2018
Član 336.
Ukoliko je za prekršaj iz člana 331. ovog zakona predviđeno 
izricanje kaznenih poena, u slučaju kada je izvršenjem tog prekršaja prouzrokovana 
saobraćajna nezgoda, obavezno će se propisani broj kaznenih poena za taj 
prekršaj povećati za 3. 
Ukoliko je za prekršaj iz člana 332. ovog zakona predviđeno 
izricanje kaznenih poena, u slučaju kada je izvršenjem tog prekršaja prouzrokovana 
saobraćajna nezgoda, obavezno će se propisani broj kaznenih poena za taj 
prekršaj povećati za 1. 
Ukoliko je izvršenjem prekršaja izazvana saobraćajna 
nezgoda, a odredbama ovog zakona za osnovni oblik tog prekršaja nije predviđeno 
izricanje kaznenih poena, prilikom odlučivanja o odgovornosti obavezno će se 
izreći najmanje 2 kaznena poena. 
Ukoliko se u vreme izvršenja prekršaja u vozilu učinioca 
prekršaja za koje je predviđeno obavezno izricanje kaznenih poena, nalazi dete 
mlađe od 12 godina, osim u autobusu kada se ne vrši organizovan prevoz dece, kao 
i u slučaju činjenja prekršaja iz poglavlja „Obaveze vozača prema pešacima”, 
učiniocu prekršaja će se predviđeni broj kaznenih poena za taj prekršaj uvećati 
za 2. 
Ukoliko vozač prilikom izvršenja prekršaja upravljanja pod 
dejstvom alkohola u stanju srednje teške, veoma teške, odnosno potpune 
alkoholisanosti, upravlja autobusom kada se njim prevoze putnici, vozilom kojim se 
vrši javni prevoz putnika, odnosno prevoz opasnih materija, vanredni prevoz, 
odnosno vozilom sa pravom prvenstva prolaza ili pod pratnjom, vozaču će se pored 
propisanih kaznenih poena za taj prekršaj obavezno izreći i dodatna 2 kaznena 
poena.
Član 336a
Za prekršaje kojima je ovim zakonom predviđena novčana 
kazna u fiksnom iznosu, izdaje se prekršajni nalog, u skladu sa zakonom koji 
reguliše izdavanje prekršajnog naloga.
*Službeni glasnik RS, broj 24/2018
Član 337.
Ukoliko je odredbama ovog zakona za izvršenje pojedinih 
prekršaja predviđeno obavezno izricanje kaznenih poena, a postupajući sudija 
izrekne opomenu, predviđeni kazneni poeni se moraju izreći.
Član 338.
Zaštitna mera zabrane upravljanja motornim vozilom izriče se 
kumulativno vozaču za povrede odredbi iz sledećih članova ovog zakona: 

1) člana 29. stav 1. – u trajanju od najmanje tri meseca ako 
se uređaj koristi, 
2) brisana je (vidi član 156. Zakona - 24/2018-70)
3) člana 35. stav 1. – u trajanju od najmanje tri meseca, 

4) člana 36. st. 1, 2. i 3. – u trajanju od najmanje tri 
meseca, 
5) člana 43. stav 1. i člana 45. stav 1. tač. 1), 2) i 3) – 
u trajanju od najmanje 30 dana ukoliko se u naselju kreće brzinom koja je 
za više od 30 km/h do 50 km/h veća od dozvoljene, 
6) člana 43. stav 1. i člana 45. stav 1. tač. 1), 2) i 3) – 
u trajanju od najmanje četiri meseca, ukoliko se u naselju kreće brzinom koja je 
za više od 50 km/h do 70 km/h veća od dozvoljene, 
7) člana 44. i člana 45. stav 1. tač. 1), 2) i 3) – u 
trajanju od najmanje 30 dana, vozaču koji se van naselja kreće brzinom koja je 
za više od 40 km/h do 60 km/h veća od dozvoljene, 
8) člana 44. i člana 45. stav 1. tač. 1), 2) i 3) – u 
trajanju od najmanje tri meseca, ukoliko se van naselja kreće brzinom koja je 
za više od 60 km/h do 80 km/h veća od dozvoljene, 
9) člana 45. stav 1. tačka 4). – u trajanju od najmanje 
četiri meseca ukoliko se u, odnosno van naselja kreće brzinom koja je 
za više od 50 km/h 
do 70 km/h veća od dozvoljene, 
10) člana 45. stav 1. tačka 4) – u trajanju od najmanje 30 
dana vozaču koji se u, odnosno van naselja kreće brzinom koja je 
za više od 20 km/h do 50 
km/h veća od dozvoljene, 
11) člana 53. st. 1, 2. i 3, – u trajanju od najmanje tri 
meseca, 
12) člana 54. stav 2, – u trajanju od najmanje 30 dana, 

13) člana 55. st. 1. i 3. tač. 4), 5), 7), 8),
14) i 
15), – u trajanju od najmanje tri meseca, 
14) člana 55. st. 2. i 3. tač. 1) i 2), – u trajanju od 
najmanje 30 dana, 
15) člana 57. stav 1, – u trajanju od najmanje 30 dana, 

16) člana 58. stav 1.- u trajanju od najmanje 30 dana, 

17) člana 74. – u trajanju od najmanje tri meseca, 

18) člana 77. stav 2. – u trajanju od najmanje tri meseca 
vozaču koji ne koristi ni duga ni kratka svetla, a koristi samo poziciona 
svetla, 
19) člana 78. stav 2. – u trajanju od najmanje tri meseca, 

20) člana 79. stav 1. – u trajanju od najmanje 30 dana, 

21) člana 89. stav 2. – u trajanju od najmanje tri meseca, 

22) člana 99. stav 1. – u trajanju od najmanje tri meseca, 

23) člana 99. st. 5. i 6. – u trajanju od najmanje dva 
meseca,

24) člana 100. stav 1. – u trajanju od najmanje tri meseca 
ukoliko se u vozilu nalaze deca mlađa od 12 godina ili upravlja autobusom kojim 
se prevoze putnici, odnosno drugim vozilom kojim se vrši javni prevoz putnika, 

25) člana 101. – u trajanju od najmanje tri meseca, 

26) člana 102. – u trajanju od najmanje 30 dana ukoliko se 
vozilo kreće autoputem, 
27) člana 103. stav 1. i člana 104. stav 2. – u trajanju od najmanje tri meseca, 

28) člana 105. stav 2. – u trajanju od najmanje tri meseca 
ukoliko se vozač polukružno okreće vozilom, 
29) člana 105. stav 2. – u trajanju od najmanje 30 dana 
ukoliko se kreće unazad saobraćajnom trakom, 
30) brisana je (vidi član 156. Zakona - 24/2018-70)
31) člana 109. st. 1. i 2. – u trajanju od najmanje tri 
meseca, 
32) člana 110. – u trajanju od najmanje šest meseci, 

33) člana 112. stav 1. tačka 3) – u trajanju od najmanje tri 
meseca, 
34) člana 118. stav 2. – u trajanju od najmanje tri meseca, 

35) člana 120. stav 2. – u trajanju od najmanje 30 dana, 
ukoliko su putnici deca mlađa od 12 godina, 
36) brisana je (vidi član 156. Zakona - 24/2018-70)
37) člana 142. stav 2. – u trajanju od najmanje tri meseca, 

38) člana 143. stav 2. – u trajanju od najmanje 30 dana, 

39) člana 144. stav 3. – u trajanju od najmanje 30 dana, 

40) člana 145. stav 5. – u trajanju od najmanje četiri 
meseca,

41) člana 147. stav 5. – u trajanju od najmanje tri meseca, 

42) člana 161. stav 2. – u trajanju od najmanje tri meseca, 
vozaču koji se kreće brzinom koja je za više od 30 
km/h do 50 km/h veća od dozvoljene, 

43) člana 162. stav 1. – u trajanju od najmanje dva meseca, 
vozaču koji se kreće brzinom koja je za više od 30 
km/h do 50 km/h veća od dozvoljene, 

44) člana 162. stav 1. – u trajanju od najmanje pet meseci 
vozaču koji se kreće brzinom koja je za više od 50 
km/h do 60 km/h veća od dozvoljene, 

45) člana 163. stav 2. – u trajanju od najmanje dva meseca 
vozaču koji se kreće brzinom koja je za više od 30 
km/h do 50 km/h veća od dozvoljene, 

46) člana 163. stav 2. – u trajanju od najmanje pet meseci 
vozaču koji se kreće brzinom koja je za više od 50 
km/h do 60 km/h veća od dozvoljene, 

47) člana 166. stav 1. – u trajanju od najmanje tri meseca, 

48) člana 171. stav 2. – u trajanju od najmanje tri meseca, 

49) člana 174. stav 1. – u trajanju od najmanje šest meseci, 

50) brisana je (vidi član 156. Zakona - 24/2018-70)
51) člana 182. stav 5. tačka. 3) i stav 6. – u trajanju 
od najmanje tri meseca,
52) brisana je (vidi član 156. Zakona - 24/2018-70)
53) člana 183. stav 3. – u trajanju od najmanje 30 dana, 

54) člana 187. stav 2. – u trajanju od najmanje šest meseci 
za vozača pod dejstvom psihoaktivnih supstanci, 
55) člana 187. st. 2. i 4. – u trajanju od najmanje tri 
meseca kazniće se lice u stanju srednje alkoholisanosti,
55a) člana 187. st. 2. i 4. – u trajanju od najmanje 
četiri meseca kazniće se lice u stanju visoke alkoholisanosti,
56) brisana je (vidi član 156. Zakona - 24/2018-70)
57) brisana je (vidi član 156. Zakona - 24/2018-70)
58) brisana je (vidi član 156. Zakona - 24/2018-70)
59) člana 268. stav 1. – u trajanju od najmanje tri meseca, 
ukoliko vozilo nije upisano u jedinstveni registar vozila, 
60) člana 287. stav 3. – u trajanju od najmanje tri meseca, 

61) člana 288. stav 3. – u trajanju od najmanje tri meseca, 

62) člana 290. stav 2. – u trajanju od najmanje tri meseca, 

63) člana 293. stav 2. – u trajanju od najmanje tri meseca,
64) člana 32. stav 1. – u trajanju od najmanje 3 meseca.
Zaštitna mera zabrane upravljanja motornim vozilom može se 
izreći i za druge prekršaje za koje se postupak vodi pred organom za prekršaje.

Ukoliko je izvršenjem prekršaja izazvana saobraćajna 
nezgoda, a odredbama ovog zakona je za osnovni oblik tog prekršaja predviđeno 
izricanje zaštitne mere zabrane upravljanja motornim vozilom, trajanje te zaštitne 
mere će se produžiti za dva meseca, a najviše do 12 meseci. 
Ukoliko se u vreme izvršenja prekršaja za koji je 
predviđeno obavezno izricanje zaštitne mere zabrane upravljanja motornim vozilom, u 
vozilu, odnosno na vozilu kojim upravlja učinilac prekršaja, nalazi dete starosti do 12 godina, osim u autobusu 
kada se vrši organizovan prevoz dece, kao i u slučaju činjenja prekršaja iz 
poglavlja „Obaveze vozača prema pešacima” učiniocu prekršaja će se predviđena 
zaštitna mera uvećati za dva meseca. 
Ukoliko vozač prilikom izvršenja prekršaja upravljanja pod 
dejstvom alkohola u stanju visoke, srednje, teške, veoma teške, odnosno potpune 
alkoholisanosti, upravlja autobusom kada se njim prevoze putnici, vozilom kojim se 
vrši javni prevoz putnika, prevoz opasnih materija, vanredni prevoz, vozilom sa 
pravom prvenstva prolaza ili pod pratnjom, vozaču će se propisano trajanje 
zaštitne mere zabrane upravljanja motornim vozilom za taj prekršaj uvećati za dva 
meseca.
Ako su ispunjeni uslovi za zaključenje sporazuma o 
priznanju prekršaja, prilikom zaključenja sporazuma moguće je u zavisnosti od 
zakonom propisane dužine trajanja zaštitne mere, sporazumeti se da zaštitna mera 
(zabrana upravljanja motornim vozilom) ne bude izrečena, odnosno bude izrečena 
učiniocu prekršaja u trajanju kraćem od propisanog u stavu 1. ovog člana.
*Službeni glasnik RS, broj 24/2018
**Službeni glasnik RS, broj 41/2018
Član 338a
Teži prekršaji iz oblasti bezbednosti javnog 
saobraćaja jesu prekršaji kažnjivi po čl. 329. i 330. ovog zakona.
*Službeni glasnik RS, broj 24/2018
XXII. PRELAZNE I ZAVRŠNE ODREDBE 
Član 339.
Vlada će obrazovati Telo za koordinaciju poslova 
bezbednosti saobraćaja na putevima i imenovati članove Tela u roku od tri meseca 
od dana stupanja na snagu ovog zakona.
Član 340.
Vlada će obrazovati Agenciju za bezbednost saobraćaja 
najkasnije u roku od tri meseca od dana stupanja na snagu ovog zakona. 

Agencija će u roku od dva meseca predložiti nadležnom 
ministarstvu sledeće podzakonske akte: 
1) na osnovu člana 121. ovog zakona, o obuci, načinu 
sprovođenja ispita i načinu vođenja evidencija za vozača turističkog voza, 

2) na osnovu člana 203. ovog zakona o utvrđivanju 
ispunjenosti uslova za izdavanje dozvola za obavljanje poslova profesionalnog vozača 
(CPC), 
3) na osnovu člana 204. ovog zakona, o uslovima koje mora 
da ispunjava pravno lice koje vrši obuku i proveru znanja za sticanje dozvole za 
obavljanje poslova profesionalnog vozača (CPC), kao i o obuci, načinu sprovođenja 
ispita i načinu vođenja evidencija, 
4) na osnovu člana 205. ovog zakona, o obuci, načinu 
sprovođenja ispita i načinu vođenja evidencija za vozača tramvaja, 
5) na osnovu člana 222. ovog zakona, program za polaganje 
stručnog ispita za predavača teorijske obuke, programa obaveznih seminara 
unapređenja znanja, način polaganja stručnog ispita i način polaganja provere znanja, 
rokovima za održavanje seminara i izgledu i sadržaju obrasca dozvole (licence) i 
načinu vođenja evidencija o izdatim dozvolama i licencama, 
6) na osnovu člana 225. ovog zakona, o seminarima 
unapređenja znanja, obavljanja provere znanja, način polaganja provere znanja, rokovima 
za održavanje seminara i izgledu i sadržaju obrasca dozvole (licence) i načinu 
vođenja evidencija o izdatim dozvolama i licencama, 
7) na osnovu člana 239. ovog zakona, o programu za polaganje 
stručnog ispita za ispitivača, programu obaveznih seminara unapređenja znanja, 
načinu polaganja stručnog ispita i polaganju provere znanja, rokovima za održavanje 
seminara i izgledu i sadržaju obrasca dozvole (licence), 
8) na osnovu člana 240. ovog zakona, o uslovima koje mora 
da ispunjava naseljeno mesto u kome se obavlja polaganje praktičnog
ispita, 
9) na osnovu člana 249. ovog zakona, o postupku i načinu 
ispitivanja vozila, izdavanja uverenja i potvrda i vođenju evidencija o obavljenim 
ispitivanjima, 
10) na osnovu člana 263. ovog zakona, o nastavnom programu 
obuke kontrolora tehničkog pregleda, načinu organizovanja i sprovođenja stručnog 
ispita za kontrolora tehničkog pregleda, program unapređenja znanja i veština 
kontrolora tehničkog pregleda i načinu organizovanja i sprovođenja provere znanja i 
veština kontrolora tehničkog pregleda, sadržaju i izgledu dozvole (licence) za 
kontrolora tehničkih pregleda, i načinu vođenja evidencija o izdatim dozvolama 
(licencama).
*Službeni glasnik RS, broj 24/2018
Član 341.
Bliže propise za sprovođenje ovog zakona donosi ministar 
unutrašnjih poslova u roku od šest meseci: 
1) na osnovu člana 2. ovog zakona, o načinu vršenja kontrole 
i neposrednog regulisanja saobraćaja na putevima, 
2) na osnovu člana 2. ovog zakona, o načinu neposrednog 
regulisanja saobraćaja na putevima u zoni škole i rada školskih saobraćajnih 
patrola i saobraćajnih patrola građana uz pribavljeno mišljenje ministra nadležnog 
za poslove obrazovanja, 
3) na osnovu člana 121. ovog zakona, o obuci, načinu 
sprovođenja ispita i vođenju evidencija, 
4) na osnovu član 166. ovog zakona, o znakovima i naredbama 
koje daje policijski službenik, o njihovom značenju i načinu davanja, 

5) na osnovu člana 183. ovog zakona, o postupku izdavanja, 
izgledu, sadržini, karakteristikama obrasca vozačke dozvole i probne vozačke 
dozvole i načinu vođenja evidencija o vozačima kojima su izdate te dozvole, 

6) na osnovu člana 186. ovog zakona, o postupku i načinu 
izdavanja i vođenju evidencija izdatih međunarodnih vozačkih dozvola, 

7) na osnovu člana 197. ovog zakona, o načinu vođenja 
kaznenih poena i evidencija o kaznenim poenima vozača i o oduzetim vozačkim 
dozvolama, 
8) na osnovu člana 202. ovog zakona, o načinu i postupku 
izvršenja zaštitnih mera, odnosno mera bezbednosti, vođenju evidencija kao i 
izgledu obrasca kojim se vozač u pisanoj formi obaveštava o vremenu trajanja 
izrečene mere, 
9) na osnovu člana 205. ovog zakona, o obuci, načinu 
sprovođenja ispita i vođenju evidencija na predlog Agencije, 
10) na osnovu čl. 207. i 210. ovog zakona, o vođenju 
registra privrednih društava, odnosno njihovih ogranaka, odnosno srednjih stručnih 
škola, 
11) na osnovu člana 211. ovog zakona, o sadržaju, načinu 
vođenja i rokovima čuvanja evidencija o kandidatima koji se osposobljavaju za 
vozače, 
12) na osnovu čl. 213, 214. i 215. ovog zakona, o programu 
i teorijske i praktične obuke za vozače, kao i o načinu sprovođenja, 

13) na osnovu člana 230. ovog zakona, o oznakama za motorno 
i priključno vozilo za obuku kandidata za vozače, 
14) na osnovu člana 232. ovog zakona, o organizovanju, 
sprovođenju i načinu polaganja vozačkog ispita, vođenju evidencija, rokovima 
njihovog čuvanja i uslovima koje mora da ispuni vozilo na kojem se vrši obuka i 
obavlja vozački ispit, 
15) na osnovu člana 240. ovog zakona, o uslovima koje mora 
ispunjavati naseljeno mesto u kojem se obavlja polaganje praktičnog ispita i 
evidencijama o mestima koja ispunjavaju propisane uslove, 
16) na osnovu člana 253. ovog zakona, o uslovima koje 
moraju ispunjavati ovlašćena pravna lica koja utiskuju identifikacione oznake, 
način i postupak utiskivanja na vozilu, 
17) na osnovu člana 254. ovog zakona, o tehničkom pregledu 
vozila, 
18) na osnovu člana 255. ovog zakona, o načinu vođenja 
registra privrednih društava ovlašćenih za vršenje tehničkih pregleda, 

19) na osnovu člana 256. ovog zakona, o uslovima koje 
moraju ispunjavati privredna društva koja vrše tehnički pregled vozila, 

20) na osnovu člana 263. ovog zakona, o nastavnom programu 
obuke kontrolora tehničkog pregleda, načinu organizovanja i sprovođenja stručnog 
ispita za kontrolora tehničkog pregleda, programu unapređenja znanja i veština 
kontrolora tehničkog pregleda i načinu organizovanja i sprovođenja provere znanja i 
veština kontrolora tehničkog pregleda, sadržaju i izgledu dozvole (licence) za 
kontrolora tehničkih pregleda, i načinu vođenja evidencija o izdatim dozvolama 
(licencama) na predlog Agencije, 
21) na osnovu člana 268. ovog zakona, o sadržini i načinu 
vođenja jedinstvenog registra vozila, uslovima za upis vozila u registar, načinu 
i uslovima za izdavanje saobraćajne dozvole i registarskih tablica i sadržaju, 
izgledu i tehničkim karakteristikama saobraćajne dozvole i registarskih tablica, 
načinu postavljanja registarskih tablica, 
22) na osnovu člana 278. ovog zakona, o načinu, postupku i 
sredstvima sprovođenja kao i vođenju obaveznih evidencija o primeni posebnih mera 
i ovlašćenja, 
23) na osnovu člana 297. ovog zakona, o sadržaju i načinu 
vođenja evidencija o ispunjenosti uslova za učešće u saobraćaju na putu vozila i 
vozača iz člana 297. stav 1. ovog zakona, uslovima u pogledu vremena upravljanja i 
odmora vozača, kao i uslova predviđenih drugim propisima od kojih zavisi 
bezbednost saobraćaja.
Član 342.
Bliže propise za sprovođenje ovog zakona donosi ministar 
nadležan za poslove saobraćaja u roku od šest meseci: 
1) na osnovu člana 2. ovog zakona, o načinu vršenja 
neposrednog regulisanja saobraćaja na putevima na delu na kome se izvode radovi,

2) na osnovu člana 7. ovog zakona, o podeli motornih i 
priključnih vozila, 
3) na osnovu člana 26. ovog zakona, o označavanju vozila 
kojima se vrši organizovan prevoz dece, kao i o izgledu i načinu postavljanja 
posebnog znaka, 
4) na osnovu člana 31. ovog zakona, o prevoženju dece i 
uslovima koje mora da ispunjava bezbednosno sedište
, 
5) na osnovu člana 113. ovog zakona, o načinu smeštaja 
tereta, njegovog obezbeđenja i označavanja, 
6) na osnovu člana 115. ovog zakona, o načinu obaljanja 
vanrednog prevoza i vozilima kojima se taj prevoz obavlja, 
7) na osnovu člana 121. ovog zakona, o uslovima u pogledu 
korišćenja i tehničkih karakteristika turističkog voza, 
8) na osnovu člana 131. ovog zakona, o načinu, vremenu 
posedovanja i korišćenja zimske opreme na vozilu u saobraćaju na putevima, 

9) na osnovu člana 132. ovog zakona, o saobraćajnoj 
signalizaciji, 
10) na osnovu člana 153. ovog zakona, u pogledu vrste, 
izgleda, tehničkih karakteristika i načina postavljanja i mestima na kojima se 
moraju postaviti branici ili polubranici uređaja za davanje svetlosnih, zvučnih 
znakova i načinu njihove upotrebe, 
11) na osnovu člana 154. ovog zakona, o privremenoj 
saobraćajnoj signalizaciji, načinu izvođenja radova na putu, izgledu, tehničkim 
karakteristikama, načinu postavljanja i upotrebe branika i drugih sredstava za 
obezbeđenje mesta na kome se izvode radovi, 
12) na osnovu člana 156. ovog zakona, o strateškoj 
komparativnoj analizi uticaja novog, odnosno rekonstruisanog puta na bezbednost 
saobraćaja na putnoj mreži, reviziji bezbednosti saobraćaja, periodičnoj proveri 
puta u ekspolataciji, praćenju stanja bezbednosti saobraćaja, analizi visoko 
rizičnih deonica, analizi doprinosa puta saobraćajnoj nezgodi sa poginulim 
licima, obaveštavanju, snimanju saobraćaja i drugih veličina saobraćajnog toka, 
uslovima koje sa aspekta bezbednosti saobraćaja moraju da ispunjavaju putni 
objekti i drugi elementi puta, 
13) na osnovu člana 156. ovog zakona, o uslovima koje 
moraju ispunjavati tuneli u pogledu bezbednosti saobraćaja, 
14) na osnovu člana 165. ovog zakona, o vrsti, izgledu, 
tehničkim karakteristikama i načinu postavljanja tehničkih sredstava za usporavanje 
saobraćaja na putu i posebnih tehničkih sredstava za zaštitu bezbednosti dece, 

15) na osnovu člana 166. ovog zakona, o izgledu, načinu 
davanja znakova koja daju određena lica koja izvode radove na mestima gde je 
nastala prepreka koja se ne može odmah ukloniti, 
16) na osnovu člana 182. ovog zakona, o izgledu, tehničkim 
karakteristikama i načinu postavljanja posebne oznake na vozila kojim upravlja lice 
sa probnom vozačkom dozvolom, 
17) na osnovu člana 203. stava 6. ovog zakona, o načinu 
utvrđivanja ispunjenosti uslova za izdavanje dozvola za obavljanje poslova 
profesionalnog vozača (CPC), na predlog Agencije, 
18) na osnovu člana 204. ovog zakona, o programu obuke i 
seminara unapređenja znanja, načinu polaganja ispita, izgledu i sadržaju obrasca 
dozvole za obavljanje poslova profesionalnog vozača (CPC), i uverenju o uspešno 
završenoj proveri znanja za obavljanje poslova vozača, na predlog Agencije, 

19) na osnovu čl. 222. i 225. ovog zakona, o programu za 
polaganje stručnog ispita za predavača teorijske obuke, programu obaveznih 
seminara unapređenja znanja, načinu polaganja stručnog ispita i polaganju provere 
znanja, rokovima za održavanje seminara i izgledu i sadržaju obrasca dozvole 
(licence), 
20) na osnovu člana 239. ovog zakona, o programu za 
polaganje stručnog ispita za ispitivača, programu obaveznih seminara unapređenja 
znanja, načinu polaganja stručnog ispita i polaganju provere znanja, rokovima za 
održavanje seminara i izgledu i sadržaju obrasca dozvole (licence), 

21) na osnovu člana 244. ovog zakona, o trajanju, upravljanju 
i odmorima vozača uz saglasnost Ministarstva unutrašnjih poslova, 
22) na osnovu člana 245. ovog zakona, o načinu upotrebe i 
korišćenja tahografa, 
23) na osnovu člana 246. ovog zakona, o uslovima koje 
moraju da ispunjavaju vozila u saobraćaju na putu u pogledu dimenzija, tehničkih 
uslova i uređaja, sklopova i opreme i tehničkih normativa, 
24) na osnovu člana 286. ovog zakona, o upotrebi 
sredstava za snimanje – uz saglasnost 
Ministarstva unutrašnjih poslova, 
25) na osnovu člana 296. ovog zakona, o uslovima koje mora da ispunjava pravno 
lice koje vrši uklanjanje vozila, kao i o načinu uklanjanja i čuvanja vozila, 
propisanim evidencijama o uklonjenim vozilima i preduzetim radnjama na uklanjanju – 
uz saglasnost Ministarstva unutrašnjih poslova,
26) na osnovu člana 249. ovog zakona, o homologaciji 
motornih vozila i njihovih prikolica i sistema, sastavnih delova i zasebnih 
tehničkih jedinica namenjenih za takva vozila, vozila sa dva i tri točka i 
četvorocikle i poljoprivrednih i šumskih vozila, na predlog Agencije,
27) na osnovu člana 249. ovog zakona, o merama protiv 
emisije gasovitih zagađivača i čvrstih zagađujućih čestica iz motora sa 
unutrašnjim sagorevanjem koji se ugrađuju u vandrumsku pokretnu mehanizaciju, na 
predlog Agencije.
*Službeni glasnik RS, broj 24/2018
Član 343.
Bliže propise za sprovođenje ovog zakona donosi ministar 
nadležan za poslove zdravlja u roku od šest meseci: 
1) na osnovu člana 179. ovog zakona, o zdravstvenim 
propisima koje moraju da ispunjavaju vozači određenih kategorija motornih vozila, 

2) na osnovu člana 188. ovog zakona, o uslovima koje mora 
da ispunjava pravno lice ovlašćeno za vršenje zdravstvenog pregleda u pogledu 
kadrova, prostora i opreme kao i načinu obavljanja zdravstvenog pregleda, načinu i 
postupku izdavanja uverenja i vođenja evidencija o obavljenim pregledima i izdatim 
uverenjima, 
3) na osnovu člana 194. ovog zakona, o sastavu, načinu rada 
i postupku pred drugostepenom komisijom, 
4) na osnovu člana 199. ovog zakona, o zdravstvenim 
uslovima koje mora da ispuni vozač kojem je vozačka dozvola oduzeta zbog 
nesavesnosti, načinu i postupku obavljanja tih zdravstvenih pregleda i vođenju 
evidencije o tim zdravstvenim pregledima, 
5) na osnovu člana 241. ovog zakona, o uslovima koje mora 
da ispunjava pravno lice koje vrši obuku iz prve pomoći u pogledu prostorija, 
opreme i stručnog kadra, kao i programu obuke i načinu organizovanja i sprovođenja 
ispita i izdavanja potvrde o položenom ispitu, sadržaju, izgledu, načinu njenog 
izdavanja i vođenju propisanih evidencija, 
6) na osnovu člana 242. ovog zakona, o uslovima koje mora 
da ispunjava predavač – ispitivač iz oblasti prve pomoći, načinu sticanja dozvole 
(licence), izgledu i sadržaju dozvole (licence) predavača – ispitivača, 

7) na osnovu člana 280. ovog zakona, propisuje uslove koje 
u pogledu stručnih kadrova, opreme i drugih uslova moraju ispunjavati zdravstvene 
ustanove koje vrše analizu krvi, urina i/ili drugih telesnih materija u cilju 
utvrđivanja sadržaja alkohola i/ili psihoaktivnih supstanci u organizmu koji su 
zabranjeni za upotrebu pre i za vreme vožnje i načine njihovog uzimanja, 

8) na osnovu člana 283. ovog zakona, o uslovima koje mora 
ispunjavati prostorija za zadržavanje – uz saglasnost Ministarstva unutrašnjih 
poslova.
Član 344.
Bliže propise za sprovođenje ovog zakona donosi ministar 
nadležan za poslove odbrane u roku od šest meseci: 
1) na osnovu člana 2. ovog zakona, o načinu vršenja kontrole 
i neposrednog regulisanja saobraćaja vojnih vozila na putevima, 
2) na osnovu člana 106. ovog zakona, o uređajima za 
obeležavanje vojnih vozila pod pratnjom, 
3) na osnovu člana 108. ovog zakona, o uređajima za 
obeležavanje vojnih vozila sa pravom prvenstva prolaza, 
4) na osnovu člana 207. ovog zakona, o vaspitanju i 
obrazovanju vojnih lica za vozače motornih vozila, 
5) na osnovu člana 243. ovog zakona, o trajanju upravljanja 
vojnim vozilima i odmorima vozača vojnih vozila, 
6) na osnovu člana 268. ovog zakona, o registraciji vozila 
Vojske Srbije, 
7) na osnovu člana 278. ovog zakona, o posebnim merama 
bezbednosti vojnih učesnika u saobraćaju.
Član 345.
Bliže propise o sadržaju nastavnih planova i programa koji 
se odnose na bezbednost dece i učenika u saobraćaju, na osnovu člana 6. stava 3. 
ovog zakona donosi ministar nadležan za poslove obrazovanja u roku od šest 
meseci. 
Bliže propise o programu, uslovima i načinu obrazovanja i 
polaganja ispita za instruktora vožnje na osnovu člana 223. ovog zakona, donosi 
ministar nadležan za poslove obrazovanja, u roku od šest meseci. 
Bliže propise o uslovima koje moraju da ispunjavaju motorne 
sanke i vozači motornih sanki, kao i načinu njihove upotrebe na skijalištu na 
osnovu člana 131. stav 3. ovog zakona, donosi ministar nadležan za uređenje, 
održavanje i opremanje javnog skijališta i pružanje usluga na skijalištu uz 
saglasnost ministra unutrašnjih poslova, u roku od šest meseci.
Član 346.
Vlada, u roku od šest meseci od dana stupanja na snagu ovog 
zakona, donosi akte kojima određuje: 
1) udeo koji se izdvaja Agenciji iz sredstava naplaćenih 
novčanih kazni za prekršaje u oblasti bezbednosti saobraćaja, 
2) visinu taksi za izdavanje dozvola (licenci) i drugih poslova 
unapređenja bezbednosti saobraćaja u nadležnosti Agencije, 
3) najnižu i najvišu cenu teorijske i praktične obuke 
na predlog ministarstva nadležnog za trgovinu i usluge,
4) najnižu i najvišu cenu za polaganje vozačkog ispita 
na predlog ministarstva nadležnog za trgovinu i usluge i Ministarstva unutrašnjih 
poslova,
4a) najnižu i najvišu cenu obuke i ispita iz prve 
pomoći, na predlog ministarstva nadležnog za zdravlje, a po pribavljenom mišljenju 
ministarstva nadležnog za trgovinu i usluge,
5) najnižu i najvišu cenu redovnog tehničkog pregleda 
vozila, na predlog ministarstva nadležnog za trgovinu i usluge,
6) cenu vanredovnog i kontrolnog tehničkog pregleda 
vozila, na predlog ministarstva nadležnog za trgovinu i usluge,
7) visinu taksi za vršenje zdravstvenih usluga iz člana 
280. ovog zakona, 
8) visinu cene za premeštanje vozila, 
9) visinu cene za uklanjanje nepropisno parkiranog vozila 
na predlog ministarstva nadležnog za trgovinu i usluge.
*Službeni glasnik RS, broj 24/2018
Član 347.
Propisi doneti na osnovu Zakona o osnovama bezbednosti 
saobraćaja na putevima („Službeni list SFRJ”, br. 50/88, 63/88, 80/89, 29/90 i 
11/91, „Službeni list SRJ”, br. 34/92, 13/93, 24/94, 41/94, 28/96 i 3/2002) i 
Zakona o bezbednosti saobraćaja na putevima („Službeni glasnik SRS”, br. 58/82, 
15/84, 5/86 i 21/90, „Službeni glasnik RS”, br. 28/91, 53/93, 67/93, 48/94 i 
25/97) primenjuju se do donošenja novih podzakonskih propisa, ukoliko nisu u 
suprotnosti sa odredbama ovog zakona.
Član 348.
Danom početka primene ovog zakona prestaje da važe Zakon o 
osnovama bezbednosti saobraćaja na putevima („Službeni list SFRJ”, br 50/88, 
63/88, 80/89, 29/90 i 11/91, „Službeni list SRJ”, br. 34/92, 13/93, 24/94, 
41/94, 28/96 i 3/02), osim u pogledu sledećih članova (koji se primenjuju do 
donošenja podzakonskih akata iz čl. 341, 342, 343, 344. i 345. ovog zakona): 

1) čl. 195, 196, 197, 198, 199, 200, 201, 202, 203, 204, 
205. i 206, 
2) čl. 207. i 208, 
3) čl. 165, 166, 167, 168. i 169, 
4) čl. 171, 172, 173, 174, 175, 176, 177, 178, 179, 180, 
181. i 182, 
5) člana 194, 
kao i u pogledu kaznenih odredbi koje se odnose na povrede 
odredbi iz tač. 1) do 5) ovog stava. 
Danom početka primene ovog zakona prestaje da važi Zakon o 
bezbednosti saobraćaja na putevima („Službeni glasnik SRS” br. 53/82, 15/84, 
5/86 i 21/90, „Službeni glasnik RS”, br. 28/91, 53/93, 67/93, 48/94 i 25/97), 
osim u pogledu sledećih članova (koji se primenjuju do donošenja podzakonskih 
akata iz čl. 341, 342, 343, 344. i 345. ovog zakona): 
1) čl. 132, 133, 134, 135, 136, 137, 138, 139, 140, 141. i 
142, 
2) čl. 143, 144, 145, 146. i 147, 
3) čl. 83, 84, 85, 86, 87, 88, 89, 90, 91, 92, 93, 94, 95, 
96, 97, 98, 99, 100, 101, 102, 103, 104, 105, 106, 107, 108, 109. i 110, 

4) čl. 111, 112, 113, 114, 115, 116, 117, 118, 119. i 120, 

5) čl. 130. i 131, 
kao i u pogledu kaznenih odredbi koje se odnose na povrede 
odredbi iz tač. 1) do 5) ovog stava. 
Do uspostavljanja uslova za funkcionisanje i obavljanje poslova 
Agencije iz člana 9. stav 2. ovog zakona primenjuju se odredbe Zakon o osnovama 
bezbednosti saobraćaja na putevima („Službeni list SFRJ”, br. 50/88, 63/88, 
80/89, 29/90 i 11/91, „Službeni list SRJ”, br. 34/92, 13/93, 24/94, 41/94, 28/96 
i 3/02) i Zakon o bezbednosti saobraćaja na putevima („Službeni glasnik SRS” br. 
53/82, 15/84, 5/86 i 21/90, „Službeni glasnik RS’’, br. 28/91, 53/93, 67/93, 
48/94 i 25/97). 
Odredbe člana 273. ovog zakona primenjuju se počev od 25. 
jula 2009. godine.
Član 349.
Odredbe ovog zakona koje se tiču kaznenih poena, 
primenjivaće se danom početka primene propisa o prekršajima kojim se uređuje 
izricanje kaznenih poena.
Član 350.
Odredbe ovog zakona koje se odnose na uslove koje mora 
ispuniti predavač teorijske obuke i ispitivač u pogledu posedovanja dozvole 
(licence) i polaganja stručnog ispita, ne primenjuju se do isteka jedne godine od 
uspostavljanja uslova za funkcionisanje i obavljanje poslova Agencije iz člana 9. 
stav 2. ovog zakona.
Odredbe ovog zakona koje se odnose na uslove koje mora 
ispuniti instruktor vožnje u pogledu posedovanja dozvole (licence), ne primenjuju 
se do isteka jedne godine od uspostavljanja uslova za funkcionisanje i obavljanje 
poslova Agencije iz člana 9. stav 2. ovog zakona. 
Odredbe ovog zakona koje se odnose na uslove koje mora 
ispuniti ispitivač u pogledu posedovanja dozvole (licence) za instruktora vožnje 
odgovarajuće kategorije, ne primenjuju se do isteka jedne godine od uspostavljanja 
uslova za funkcionisanje i obavljanje poslova Agencije iz člana 9. stav 2. ovog 
zakona. Ispitivač mora ispunjavati uslov da mu je do dana stupanja na snagu ovog 
zakona izdata dozvola za vozača instruktora odgovarajuće kategorije. 

Odredbe ovog zakona koje se odnose na uslove koje mora 
ispuniti kontrolor tehničkog pregleda vozila u pogledu posedovanja dozvole 
(licence), polaganja stručnog ispita i obuke za kontrolora tehničkog pregleda, ne 
primenjuju se do isteka jedne godine od uspostavljanja uslova za funkcionisanje i 
obavljanje poslova Agencije iz člana 9. stav 2. ovog zakona. 
Odredbe ovog zakona koje se odnose na uslove koje mora 
ispuniti vozač tramvaja u pogledu posedovanja posebne dozvole za upravljanje 
tramvajima, ne primenjuju se do isteka jedne godine od uspostavljanja uslova za 
funkcionisanje i obavljanje poslova Agencije iz člana 9. stav 2. ovog zakona. Do 
tada vozač tramvaja mora, osim posedovanja vozačke dozvole za upravljanje vozilima 
B kategorije, ispunjavati i uslove iz člana 192. Zakona o bezbednosti saobraćaja 
na putevima („Službeni glasnik SRS”, br. 53/82, 15/84, 5/86 i 21/90, „Službeni 
glasnik RS’’, br. 28/91, 53/93, 67/93, 48/94 i 25/97). 
Odredbe ovog zakona koje se odnose na uslove koje mora 
ispuniti vozač turističkog voza u pogledu posedovanja posebne dozvole za 
upravljanje turističkim vozom, ne primenjuju se do isteka jedne godine od 
uspostavljanja uslova za funkcionisanje i obavljanje poslova Agencije iz člana 9. 
stav 2. ovog zakona.
*Službeni glasnik RS, broj 24/2018
Član 351.
Rešenja kojima se privredna društva za vršenje tehničkog 
pregleda ovlašćuju prestaju da važe nakon isteka 
tri godine od početka primene podzakonskog akta kojim će biti uređeno pitanje vršenja tehničkih pregleda 
na osnovu ovog zakona.
Privredna društva koja su podnela zahtev za dobijanje 
rešenja o ovlašćenju za vršenje tehničkog pregleda vozila do isteka roka iz stava 
1. ovog člana, mogu da nastave vršenje tehničkog pregleda na osnovu rešenja kojim 
su ovlašćeni da vrše tehnički pregled do roka iz stava 1. ovog člana, do 
okončanja upravnog postupka za dobijanje ovlašćenja za vršenje tehničkog pregleda, a 
najkasnije šest meseci od isteka roka iz stava 1. ovog člana.
Rešenja kojima se utvrđuje ispunjenost uslova za rad centara 
za obuku vozača prestaju da važe nakon isteka jedne godine od stupanja na snagu 
podzakonskih akata kojim će biti uređeno pitanje osposobljavanja na osnovu ovog 
zakona. 
Rešenja o ovlašćenju za ispitivanje vozila važe do isteka 
jedne godine od uspostavljanja uslova za funkcionisanje i obavljanje poslova Agencije 
iz člana 9. stav 2. ovog zakona. 
Postojeće vozačke dozvole važe do isteka roka važenja 
naznačenog u vozačkoj dozvoli, a najkasnije do osam godina od stupanja na snagu 
ovog zakona. 
Postojeće potvrde o poznavanju saobraćajnih propisa prestaju 
da važe nakon isteka jedne godine od stupanja na snagu podzakonskog akta kojim će 
biti uređeno pitanje izdavanja vozačkih dozvola. 
Postojeće dozvole za vozače traktora prestaju da važe nakon 
isteka jedne godine od stupanja na snagu podzakonskog akta kojim će biti uređeno 
pitanje izdavanja vozačkih dozvola. 
Postojeće saobraćajne dozvole, odnosno potvrde o 
privremenoj registraciji vozila, odnosno potvrde o registraciji traktora koji je 
namenjen za radove van poljoprivrede i priključnog vozila koje vuče ovaj traktor, 
važe do isteka roka važenja naznačenog u saobraćajnoj dozvoli, odnosno potvrdi. 

Potvrde o registraciji vozila na motorni pogon izdate za 
bicikl sa motorom, prestaju da važe nakon isteka jedne godine od stupanja na 
snagu ovog zakona. 
Кandidat za vozača, koji je do dana stupanja na snagu 
podzakonskih akata kojima se uređuje pitanje osposobljavanja za vozače, završio 
obuku za upravljanje vozilima određenih kategorija, može pristupiti polaganju 
vozačkog ispita za tu kategoriju vozila, nakon što obavi dodatnu teorijsku i 
praktičnu obuku u trajanju od po najmanje tri časa, na način propisan odredbama 
čl. 232–237. ovog zakona, uz uslov da ispunjava starosne uslove za dobijanje 
vozačke dozvole iz člana 180. ovog zakona. 
Кandidat za vozača, koji je do dana stupanja na snagu 
podzakonskih akata kojima se uređuje pitanje osposobljavanja za vozače, započeo, a 
nije završio obuku za upravljanje vozilima određene kategorije, može, ukoliko 
završi započetu obuku u naredna tri meseca i obavi dodatnu teorijsku i praktičnu 
obuku u trajanju od po najmanje tri časa, pristupiti polaganju vozačkog ispita za 
tu kategoriju, na način propisan odredbama čl. 232–237. ovog zakona, uz uslov da 
ispunjava starosne uslove za dobijanje vozačke dozvole iz člana 180. ovog zakona. 

Кandidat za vozača, koji je do dana stupanja na snagu 
podzakonskih akata kojima se uređuje pitanje osposobljavanja za vozače, položio 
teorijski deo ispita za određenu kategoriju vozila, može pristupiti polaganju 
praktičnog dela ispita za tu kategoriju, u roku od 12 meseci od dana polaganja 
teorijskog dela ispita, ukoliko obavi dodatnu teorijsku i praktičnu obuku u 
trajanju od po najmanje tri časa, na način propisan odredbama čl. 232–237. ovog 
zakona, uz uslov da ispunjava starosne uslove za dobijanje vozačke dozvole iz 
člana 180. ovog zakona. Ovi kandidati za vozača nisu u obavezi da polažu ispit 
iz prve pomoći.
Potvrde o registraciji vozila na motorni pogon, izdate 
za radnu mašinu, motokultivator i izdate potvrde o registraciji traktora 
namenjenog za obavljanje poljoprivrednih radova i priključno vozilo koje vuče ovaj 
traktor, uz odgovarajuću potvrdu o tehničkoj ispravnosti, važe do promene 
vlasnika, nosioca prava korišćenja, promene prebivališta vlasnika na teritoriju 
drugog registarskog područja ili drugih podataka koji su uneti u potvrdu o 
registraciji.
*Službeni glasnik RS, broj 55/2014
**Službeni glasnik RS, broj 24/2018
***Službeni glasnik RS, broj 23/2019
Član 352.
Prekršaji i privredni prestupi učinjeni pre početka primene 
ovog zakona, vodiće se po odredbama zakona koji su važili u vreme izvršenja 
prekršaja, odnosno privrednog prestupa, ukoliko su povrede tih odredbi kažnjive i 
po ovom zakonu. 
Započeti prekršajni postupci koji do početka primene ovog 
zakona ne budu pravnosnažno rešeni nastaviće se po odredbama zakona koji su 
važili u vreme izvršenja prekršaja, odnosno podnošenja zahteva za pokretanje 
prekršajnog postupka, ukoliko su povrede tih odredbi kažnjive i po ovom zakonu. 

Postupak za povrede odredbi Zakona o osnovama bezbednosti 
saobraćaja na putevima („Službeni list SFRJ”, br. 50/88, 63/88, 80/89, 29/90 i 
11/91) koje su učinjene do dana početka primene ovog zakona, a predstavljaju 
privredne prestupe, ukoliko su povrede tih odredbi kažnjive i po ovom zakonu, 
vodiće se kao prekršajni postupci u skladu sa nadležnostima propisanim ovim 
zakonom, vodeći računa o rokovima zastarelosti za vođenje prekršajnog postupka.
Član 353.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, a primenjuje se po isteku šest meseci od 
dana stupanja na snagu ovog zakona, osim člana 273, koji se primenjuje od 25. jula 
2009. godine.

ODREDBE КOJE NISU UNETE U „PREČIŠĆEN TEКST“ ZAКONA
 Zakon o izmenama i dopunama Zakona o bezbednosti saobraćaja 
na putevima: „Službeni glasnik RS“, broj 53/2010-12
Član 14.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, a odredba člana 1. stav 1. ovog zakona 
koja se odnosi na član 7. stav 1. tačka 30) Zakona o bezbednosti saobraćaja na 
putevima primenjuje se po isteku šest meseci od dana stupanja na snagu ovog 
zakona.
Zakon o izmenama i dopunama Zakona o bezbednosti saobraćaja 
na putevima: „Službeni glasnik RS“, broj 24/2018-70
Član 163.
Podzakonski akti na osnovu ovog zakona doneće se u roku od 12 meseci 
od dana stupanja na snagu ovog zakona.
Podzakonski akti doneti na osnovu Zakona o bezbednosti saobraćaja na 
putevima („Službeni glasnik RS”, br. 41/09, 53/10, 101/11, 32/13 – US, 55/14, 
96/15 – dr. zakon i 9/16 – US) ostaju na snazi dok se ne donesu novi, koji 
regulišu istu materiju, na osnovu ovog zakona, osim ukoliko nisu u suprotnosti 
sa odredbama ovog zakona.
Odredba člana 51. ovog zakona, koja se odnosi na član 182. stav 5. 
tačka 5) Zakona o bezbednosti saobraćaja na putevima („Službeni glasnik RS”, br. 
41/09, 53/10, 101/11, 32/13 – US, 55/14, 96/15 – dr. zakon i 9/16 – US) 
primenjuje se na vozača kojem je probna vozačka dozvola izdata nakon stupanja na 
snagu ovog zakona.
Prestali su da važe raniji st. 4. i 5. (vidi član 5. 
Zakona - 23/2019-3)
Od odredbi člana 249. Zakona o bezbednosti saobraćaja na putevima 
(„Službeni glasnik RS”, br. 41/09, 53/10, 101/11, 32/13 – US, 55/14, 96/15 – dr. 
zakon i 9/16 – US) izuzeta su sva vozila registrovana do 1. juna 2018. godine, 
njihovi uređaji, sklopovi i oprema, koja koriste ministarstvo nadležno za 
unutrašnje poslove, službe bezbednosti Republike Srbije, državni organ nadležan 
za zaštitu i spasavanje i vatrogasne jedinice u saobraćaju na putu, kao i sva 
vozila posebne namene, njihovi uređaji, sklopovi i oprema, koja koriste navedeni 
organi.
Član 164.
Svi postupci započeti do dana stupanja na snagu ovog zakona okončaće 
se primenom propisa prema kojima su započeti.
Član 165.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o bezbednosti saobraćaja 
na putevima: „Službeni glasnik RS“, broj 23/2019-3
Član 4.
Odredbe člana 182. Zakona o bezbednosti 
saobraćaja na putevima („Službeni glasnik RS”, br. 41/09, 53/10, 101/11, 32/13 – 
US, 55/14, 96/15 – dr. zakon, 9/16 – US, 24/18, 41/18, 41/18 – dr. zakon i 
87/18), koje se odnose na izdavanje probne vozačke dozvole, počinju da se 
primenjuju od 2. septembra 2019. godine.
Odredbe člana 182. Zakona o bezbednosti 
saobraćaja na putevima („Službeni glasnik RS”, br. 41/09, 53/10, 101/11, 32/13 – 
US, 55/14, 96/15 – dr. zakon i 9/16 – US), koje se odnose na izdavanje probne 
vozačke dozvole, ostaju na snazi do 2. septembra 2019. godine.
Član 6.
Ovaj zakon stupa na snagu narednog dana od 
dana objavljivanja u „Službenom glasniku Republike Srbije”.



