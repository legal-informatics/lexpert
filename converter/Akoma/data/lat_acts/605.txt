



Redakcijski prečišćen tekst


ZAКON
o vazdušnom saobraćaju
„Službeni glasnik RS“, br. 73 od 12. oktobra 2010, 57 od 1. avgusta 2011, 93 
od 28. septembra 2012, 45 od 22. maja 2015, 66 od 4. avgusta 2015 - dr. zakon, 
83 od 29. oktobra 2018, 9 od 4. februara 2020.
Glava prva
OSNOVNE ODREDBE
Predmet zakona
Član 1.
Ovim zakonom uređuju se uslovi kojima se omogućava da se vazdušni saobraćaj u 
Republici Srbiji odvija bezbedno i obezbeđeno. 
Vazduhoplovi na koje se primenjuje ovaj zakon
Član 2.
Ovaj zakon primenjuje se na vazduhoplove dok su na teritoriji Republike 
Srbije, izuzev kad je drukčije predviđeno potvrđenim međunarodnim ugovorom, a na 
vojne vazduhoplove i vojni deo mešovitog aerodroma samo kad je ovim zakonom 
izričito predviđeno.
Na civilne vazduhoplove koji su registrovani u Republici Srbiji, a koji se 
nalaze izvan teritorije Republike Srbije, ovaj zakon primenjuje se samo ako to 
nije suprotno propisima države na čijoj se teritoriji vazduhoplovi nalaze ili 
potvrđenom međunarodnom ugovoru. 
Značenje izraza
Član 3.
Pojedini izrazi koji se koriste u ovom zakonu imaju 
sledeće značenje:
1) avion je vazduhoplov sa 
pogonom, teži od vazduha, koji svoj uzgon u svim fazama leta uglavnom proizvodi 
aerodinamičkim reakcijama na njegovim površinama;
1a) aerodrom je svako 
definisano područje (uključujući sve objekte, instalacije i opremu) na kopnu ili 
na vodi ili na fiksnoj, priobalnoj ili plutajućoj strukturi, koje je u celini 
ili delimično namenjeno za sletanje, poletanje i kretanje vazduhoplova;
2)aerodrom sa usklađenim redom letenjaje 
aerodrom na kome postoji mogućnost zagušenja saobraćaja u određenim periodima 
dana, nedelje ili godine, koje može da se izbegne dogovorom avio-prevozilaca i na 
kome se imenuje usklađivač reda letenja, u cilju pojednostavljivanja obavljanja 
delatnosti avio-prevozilaca koji obavljaju ili nameravaju da obavljaju saobraćaj 
na tom aerodromu;
3)aerodromska infrastrukturaje osnovna 
fizička, logička, tehnološka i informaciono-komunikaciona struktura koja 
obuhvata manevarske površine, platforme, saobraćajnice, objekte, instalacije, 
sisteme i opremu;
3a) aerodrom/helidrom koji je 
otvoren za javnu upotrebu je aerodrom, odnosno helidrom koji je dostupan 
svim korisnicima pod istim uslovima i čije vreme otvorenosti se objavljuje u 
Integrisanom vazduhoplovnom informativnom paketu;
3b) ambalaža za transport opasne 
robe je jedna ili više posuda i svi drugi sastavni delovi, druge 
komponente ili materijali, koji su potrebni da bi posuda ispunila svoju funkciju 
rezervoara i sigurnosnu funkciju za prihvatanje i sigurno čuvanje sadržaja;
3v) bezbedno učešće u vazdušnom 
saobraćaju je učešće u vazdušnom saobraćaju pri kome je verovatnoća da 
dođe do smrti, povrede, bolesti, materijalne štete ili štete po životnu sredinu 
zanemarljiva;
3g) bezbednosna provera je 
provera identiteta lica i njegovog prethodnog iskustva, uključujući eventualni 
kazneni dosije i bilo koje druge bezbednosne informacije relevantne za procenu 
podobnosti lica;
4) bespilotni vazduhoplov je vazduhoplov čija se 
posada ne nalazi u vazduhoplovu, kojim se upravlja daljinski ili čiji je let 
autonoman;
5)vazduhoplovje svaka naprava koja se 
održava u atmosferi usled reakcije vazduha, osim reakcije vazduha koji se odbija 
od površine zemlje;
5a) vazduhoplov u stanju nužde je vazduhoplov u 
posebnom stanju u kome postoji osnovana sumnja da vazduhoplovu i licima u njemu 
preti ozbiljna i neposredna opasnost za bezbednost tako da vazduhoplovu treba 
pružiti neodložnu pomoć, a još ne postoji mogućnost da se odredi da li je došlo 
do događaja;
6)vazduhoplovni modelje bespilotni 
vazduhoplov, mase do 20 kg, ne računajući gorivo za let, koji se koristi u 
sportske ili rekreativne svrhe, a na koji se ne primenjuju odredbe Кonvencije o 
međunarodnom civilnom vazduhoplovstvu, Čikago 1944;
7)vazduhoplovni proizvodčine vazduhoplov, 
motor i elisa;
7a) vazdušni saobraćaj je letenje vazduhoplova ili 
kretanje vazduhoplova po manevarskim površinama i platformi aerodroma;
8)vreme letenjaje:
– za avione, motorne jedrilice i vazduhoplove sa 
vertikalnim uzletanjem – ukupno vreme od trenutka prvog pokretanja vazduhoplova u 
svrhu poletanja do trenutka potpunog zaustavljanja na kraju leta;
– za helikoptere – ukupno vreme od trenutka početka 
okretanja lopatica glavnog rotora do trenutka njihovog potpunog zaustavljanja na 
kraju leta;
– za vazdušne brodove – ukupno vreme od trenutka kada 
je vazdušni brod oslobođen veze sa platformom u svrhu poletanja do trenutka 
potpunog zaustavljanja na kraju leta i njegovog vezivanja na platformi;
– za jedrilice – ukupno vreme od trenutka kada 
jedrilica započinje zalet u cilju poletanja do trenutka potpunog zaustavljanja na 
kraju leta;
– za balone – ukupno vreme od trenutka kada se korpa 
odvoji od zemlje u cilju poletanja do trenutka potpunog zaustavljanja na kraju leta;
9)vreme letačke dužnostije period koji 
počinje od trenutka kada se od člana posade zahteva da se javi na dužnost u vezi 
sa izvršenjem jednog ili više letova, do trenutka kada se vazduhoplov potpuno 
zaustavi i kada se motori ugase na kraju poslednjeg leta na kome član posade 
obavlja poslove aktivnog člana posade;
10)delovi, uređaji i opremasu svaki 
instrument, oprema, mehanizam, deo, aparat, pribor, softver ili dodatna oprema, 
uključujući komunikacionu opremu, koji se upotrebljava ili je namenjen za upotrebu 
pri korišćenju ili nadzoru vazduhoplova u letu ili koji je instaliran u 
vazduhoplov ili pričvršćen na vazduhoplov, što obuhvata i delove strukture 
vazduhoplova, delove motora ili delove elise ili opreme koja se koristi za 
manevrisanje vazduhoplova sa zemlje;
11) događaj je svaki događaj koji je povezan sa 
bezbednošću, a koji ugrožava ili koji bi, ako se ne otkloni ili ako se 
prenebregne, mogao da ugrozi vazduhoplov, lica koja se nalaze u njemu ili bilo 
koje drugo lice, a koji naročito obuhvata udes ili ozbiljnu nezgodu;
12)dodatni članovi posadesu tehničko osoblje 
u sastavu posade, koje ne spada u letačku ili kabinsku posadu, ali kome je 
operater vazduhoplova dodelio dužnosti u vazduhoplovu ili na zemlji radi pomoći 
pilotu na letovima pri kojima se može zahtevati upotreba posebne opreme u 
vazduhoplovu;
12a) država porekla je 
država na čijoj teritoriji se vrši prvi utovar pošiljke u vazduhoplov;
13)zabranjena zonaje određeni deo vazdušnog 
prostora iznad određene teritorije u kome je zabranjeno letenje;
14)zona za letenje vojnih vazduhoplovaje 
određeni deo vazdušnog prostora koji se koristi za potrebe letenja vojnih 
vazduhoplova (pilotažna zona, zona instrumentalnog letenja, zona grupnog letenja, 
zona brišućeg letenja i sl.);
15)interoperabilnostje niz funkcionalnih, 
tehničkih i operativnih karakteristika sistema i sastavnih elemenata tehničkih 
sistema vazdušne plovidbe, kao i njihovih operativnih postupaka, u cilju 
bezbednog, neprekidnog i efikasnog rada;
15a) ispitivanje obezbeđivanja 
je unapred najavljena sveobuhvatna analiza rada operatera aerodroma, 
avio-prevozioca ili drugih subjekata koji obavljaju poslove u vezi sa 
obezbeđivanjem u vazduhoplovstvu, koja ima za cilj utvrđivanje slabih tačaka koje 
bi mogle da se iskoriste za izvršenje radnji nezakonitog ometanja, kao i utvrđivanje 
mera obezbeđivanja koje su neophodne da se realizuje utvrđena politika;
15b) javna zona aerodroma 
je deo aerodroma, odnosno objekti na aerodromu ili njihovi delovi i okolno 
zemljište kojima se može pristupiti bez ograničenja;
15v) jedinica za utovar robe
(Unit load device, ULD) je svaka vrsta teretnog 
kontejnera, vazduhoplovnog kontejnera, vazduhoplovne palete sa mrežom ili 
vazduhoplovne palete sa pokrivkom i mrežom;
16)kalibraža iz vazduhaje provera iz 
vazduha zemaljskih navigacionih i nadzornih sistema, vazduhoplovnih 
telekomunikacija i opreme za svetlosnu signalizaciju na aerodromima, u cilju da 
parametri navedenih sistema zadovoljavaju zahteve za eksploataciju i koja može 
biti periodična ili pred njihovo puštanje na korišćenje;
17)komercijalno letenjeje svaki let 
vazduhoplova za novčanu naknadu ili drugu protivvrednost, koji je dostupan 
javnosti ili koji se, ako nije dostupan javnosti, odvija na osnovu ugovora 
između operatera vazduhoplova i korisnika usluga, pri čemu korisnik usluga nema 
kontrolu nad operaterom vazduhoplova;
18)kontrola obezbeđivanjaje primena 
postupaka, mera i aktivnosti za sprečavanje unošenja zabranjenih predmeta;
19)kontrola pristupaje primena postupaka, 
mera i aktivnosti za sprečavanje pristupa neovlašćenim licima i vozilima;
20)kontrolisana zona aerodromaje površina 
za kretanje vazduhoplova, okolno zemljište i objekti ili njihovi delovi kojima je 
pristup ograničen;
21)koordinisani aerodromje aerodrom na kome 
je za sletanje i poletanje neophodno da avio-prevozilac ili drugi operater 
vazduhoplova ima slot dodeljen od strane koordinatora, izuzev ako je reč o 
državnim letovima, humanitarnim letovima ili sletanjima u stanju nužde;
22)korisnik vazdušnog prostoraje civilni 
ili državni vazduhoplov koji leti u vazdušnom prostoru, kao i drugi korisnik 
koji zahteva upotrebu vazdušnog prostora;
22a) leteći objekat je 
objekat koji nije vazduhoplov, bespilotni vazduhoplov ili vazduhoplovni model, 
čijim kretanjem kroz atmosferu nije moguće upravljati nakon započinjanja kretanja;
23)linijaje let u jednom pravcu između 
aerodroma prvog poletanja i aerodroma krajnjeg odredišta;
24)lokalna noćje svaki period u 
trajanju od osam sati između 22 h i 8 h po lokalnom vremenu;
25)lokalni danje period od 24 sata koji 
počinje u 00,00 h po lokalnom vremenu;
26)lokalni letje let koji ne obuhvata 
prevoz putnika, prtljaga, pošte i robe između različitih aerodroma ili drugih 
odobrenih mesta za sletanje;
27)manevarska površinaje deo aerodroma koji 
je određen za poletanje, sletanje i rulanje vazduhoplova, osim platformi;
28)međunarodna preporučena praksa je bilo 
koja specifikacija za fizičke karakteristike, konfiguraciju, opremu, 
performanse, osoblje ili procedure čija je jednoobrazna primena prihvaćena kao 
poželjna za bezbednost i obezbeđivanje u vazduhoplovstvu, redovnost ili efikasnost 
vazdušnog saobraćaja i koju država nastoji da ispuni, u skladu sa Кonvencijom o 
međunarodnom civilnom vazduhoplovstvu, Čikago 1944;
29)međunarodni standardje bilo koja 
specifikacija za fizičke karakteristike, konfiguraciju, opremu, performanse, 
osoblje ili procedure, čija je jednoobrazna primena prihvaćena kao neophodna za 
bezbednost i obezbeđivanje u vazduhoplovstvu ili redovnost vazdušnog saobraćaja i 
koju država mora da ispuni, u skladu sa Кonvencijom o međunarodnom civilnom 
vazduhoplovstvu, Čikago 1944;
30)meteorološka analizaje informacija 
nastala detaljnim proučavanjem stanja atmosfere iznad posebne oblasti, zasnovanog 
na aktuelnim osmatranjima;
31)meteorološka prognozaje informacija o 
očekivanim meteorološkim uslovima za određeno vreme ili period i za određenu 
oblast ili deo vazdušnog prostora;
32)meteorološki izveštajje informacija o 
osmotrenim meteorološkim uslovima koji se odnose na određeno vreme i lokaciju;
32a) nalog za plovidbenost 
je dokument kojim se određuju mere koje moraju da se preduzmu da bi se ponovo 
dostigao prihvatljiv nivo bezbednosti vazduhoplovnog proizvoda;
32b) nasumične mere obezbeđivanja 
su mere obezbeđivanja u vazduhoplovstvu koje se sprovode korišćenjem metode 
slučajnog uzorka;
33)nezgoda vazduhoplovaje događaj povezan 
sa korišćenjem vazduhoplova koji nije udes, a koji utiče ili bi mogao da utiče na 
bezbednost korišćenja vazduhoplova;
33a) nepraćeni predati prtljag 
je registrovani predati prtljag za prevoz u prtljažnom prostoru vazduhoplova kojim 
se ne prevozi lice koje je prtljag predalo na prevoz;
33b) nepredvidivost u sprovođenju 
mera obezbeđivanja je preduzimanje mera obezbeđivanja u vazduhoplovstvu u 
nepravilnim vremenskim intervalima, na različitim lokacijama i/ili različitim 
sredstvima, u definisanom okviru, u cilju povećanja efikasnosti mera i efekta 
odvraćanja od radnji nezakonitog ometanja;
34)obezbeđivano-restriktivna zona aerodromaje 
deo kontrolisane zone aerodroma u kome se, pored ograničenja pristupa, primenjuju 
i drugi standardi obezbeđivanja u vazduhoplovstvu;
34a) obeleženi prostor je 
prostor koji je posredstvom kontrole pristupa odvojen od 
obezbeđivano-restriktivnih zona aerodroma ili, ako obeleženi prostor sam čini 
obezbeđivano-restriktivnu zonu aerodroma, koji je posredstvom kontrole pristupa 
odvojen od drugih obezbeđivano-restriktivnih zona aerodroma;
35)oblast informisanja vazduhoplova u letuje 
vazdušni prostor određenih dimenzija u kojem se pružaju usluge informisanja 
vazduhoplova u letu i uzbunjivanja;
36)opasna zonaje deo vazdušnog prostora 
utvrđenih dimenzija u kome se, u određenim vremenskim intervalima, mogu odvijati 
aktivnosti opasne po letenje vazduhoplova;
36a) opasna roba su 
predmeti ili materije koji mogu da predstavljaju rizik za zdravlje, bezbednost, 
imovinu ili životnu sredinu i koji su navedeni u listi opasne robe u Tehničkim 
instrukcijama ili su klasifikovani u skladu sa tim instrukcijama;
37)operater aerodromaje svako pravno ili 
fizičko lice koje upravlja aerodromom i ima sertifikat, dozvolu za korišćenje ili 
saglasnost za korišćenje aerodroma;
38)operater vazduhoplovaje svako pravno ili 
fizičko lice koje koristi ili namerava da koristi jedan ili više vazduhoplova;
39)operativna dozvolaje isprava 
kojom se njen imalac ovlašćuje da obavlja javni avio-prevoz kako je navedeno u 
njoj;
40)operativni vazdušni saobraćajsu letovi 
državnih vazduhoplova koji se ne obavljaju u skladu sa pravilima i procedurama 
Međunarodne organizacije civilnog vazduhoplovstva, već prema pravilima i 
procedurama koje su propisali nadležni organi;
41)opšti vazdušni saobraćajsu svi letovi 
vazduhoplova, kao i letovi državnih vazduhoplova, koji se obavljaju u skladu sa 
pravilima i procedurama Međunarodne organizacije civilnog vazduhoplovstva;
41a) organizator transporta 
opasne robe je lice koje po osnovu ugovora, u svoje ime, a za račun 
pošiljaoca ili primaoca opasne robe, organizuje transport ili obavlja druge usluge 
koje se odnose na transport opasne robe;
42)parking pozicijaje određeni deo 
platforme koji je namenjen za parkiranje vazduhoplova;
43)plan letaje skup podataka i informacija 
o nameravanom letu ili delu leta vazduhoplova, koji se dostavljaju jedinicama 
pružaoca usluga u vazdušnom saobraćaju;
44)platformaje određeno područje koje je 
namenjeno za smeštaj vazduhoplova radi ukrcavanja ili iskrcavanja putnika, utovara 
ili istovara pošte ili tereta, snabdevanja gorivom, parkiranja ili održavanja;
45)poznati pošiljalacje pošiljalac koji je 
ovlašćen da svoju robu ili poštu neposredno isporučuje na vazduhoplov;
46)poznati snabdevač zaliha namenjenih potrošnji na 
aerodromuje snabdevač koga je operater aerodroma ovlastio za isporuku 
zaliha namenjenih potrošnji na aerodromu u obezbeđivano-restriktivnu zonu 
aerodroma;
47)poletno-sletna stazaje definisana 
pravougaona površina na aerodromu na kopnu koja je namenjena za sletanje i 
poletanje vazduhoplova;
48)posebne delatnosti u vazdušnom saobraćajusu 
delatnosti, osim javnog avio-prevoza, pri kojima se vazduhoplov koristi za 
posebne aktivnosti, kao što su poljoprivreda, izgradnja, fotografisanje, nadzor i 
praćenje, osmatranje, reklamiranje iz vazduha i sl;
48a) pošiljalacopasne robe 
je privredno društvo, drugo pravno lice ili preduzetnik, koje u svoje ime i za 
svoj račun, ili za neko treće lice otprema opasnu robu. Ako se transport obavlja 
na osnovu ugovora o prevozu, pošiljaocem se smatra pošiljalac po ovom ugovoru;
49)pregled obezbeđivanjaje korišćenje 
tehničkih ili drugih sredstava za prepoznavanje i/ili otkrivanje zabranjenih 
predmeta;
50)predati prtljagje prtljag koji je namenjen 
za prevoz u prtljažnom prostoru vazduhoplova;
51)prekogranična zonaje struktura vazdušnog 
prostora koja se prostire preko državnih granica i/ili granica oblasti 
informisanja u letu;
52)preprekaoznačava sve fiksne (privremene 
ili stalne) i pokretne objekte ili njihove delove, koji:
– su smešteni na površini namenjenoj za kretanje 
vazduhoplova po tlu, ili
– nadvišavaju definisane površi namenjene za zaštitu 
vazduhoplova u letu, ili
– se nalaze izvan tih definisanih površi i koji su 
ocenjeni kao opasni za vazdušnu plovidbu;
53)privremeno izdvojeni deo vazdušnog prostoraje 
deo vazdušnog prostora koji je izdvojen na određeno vreme na zahtev određenog 
korisnika radi njegovog isključivog korišćenja od strane tog korisnika;
54)privremeno rezervisani deo vazdušnog prostoraje 
deo vazdušnog prostora privremeno rezervisan za određenog korisnika, ali može 
biti dostupan i drugim korisnicima, po odobrenju jedinice kontrole letenja;
54a) putnici neprihvatljivog 
ponašanja su putnici ukrcani u vazduhoplov koji, od momenta zatvaranja 
vrata vazduhoplova pre poletanja, do momenta njihovog otvaranja po sletanju, izvrše 
neku od sledećih radnji:
(1) napad, zastrašivanje, pretnju ili drugu radnju koja 
može da ugrozi red i bezbednost vazduhoplova, bezbednost osoblja, lica i imovine 
koji su ukrcani na vazduhoplov;
(2) napad, zastrašivanje, pretnju, ometanje ili drugu 
radnju koja može da utiče na smanjenje sposobnosti članova posade za vršenje 
dužnosti u toku leta;
(3) namerno oštećenje vazduhoplova, njegovih komponenti 
ili prateće opreme, kao i svesno propuštanje vršenja pojedinih radnji, što može da 
ugrozi red i bezbednost vazduhoplova i osoblja, kao i imovine na vazduhoplovu;
(4) saopštavanje lažnih informacija sa ciljem ugrožavanja 
bezbednosti vazduhoplova u letu;
(5) neizvršavanje propisanih komandi ili instrukcija 
koje se izdaju zbog bezbednosti, urednosti ili efikasnosti operacija;
55)radno vreme člana posadeje period koji 
započinje od trenutka kad se član posade javi na dužnost po zahtevu operatera 
vazduhoplova ili započne obavljanje dužnosti, do trenutka kad bude oslobođen svih 
dužnosti, uključujući i dužnosti nakon leta;
56)regulisani agentje avio-prevozilac, 
posrednik (agent), špediter ili neki drugi subjekt koji je ovlašćen da obavlja 
kontrolu obezbeđivanja robe ili pošte;
57)regulisani snabdevač zaliha namenjenih potrošnji 
tokom letaje snabdevač koji je ovlašćen za neposrednu isporuku na 
vazduhoplov zaliha namenjenih potrošnji tokom leta;
57a) red letenja je 
raspored letova sa naznačenim polaznim aerodromom, danom i vremenom poletanja i 
odredišnim aerodromom, danom i vremenom sletanja;
58) rizik je predviđena 
verovatnoća i ozbiljnost posledica ili ishoda opasnosti;
59)rulna stazaje određena površina na 
aerodromu na kopnu koja je namenjena za rulanje vazduhoplova i koja služi za 
povezivanje različitih delova aerodroma uključujući:
(1) stazu za kretanje vazduhoplova do parking pozicije 
– deo platforme koji je projektovan kao rulna staza i koja omogućava pristup 
isključivo parking pozicijama,
(2) rulnu stazu na platformi – deo sistema rulnih 
staza koji se nalazi na platformi i kojim se obezbeđuje putanja za kretanje 
vazduhoplova preko platforme,
(3) rulnu stazu za brzi izlazak vazduhoplova – rulna 
staza koja je povezana sa poletno-sletnom stazom pod oštrim uglom i koja je 
projektovana tako da omogućava da vazduhoplov koji je sleteo izađe sa 
poletno-sletne staze pri većim brzinama od onih koje se postižu na drugim rulnim 
stazama za izlazak vazduhoplova, čime se smanjuje vreme zauzetosti poletno-sletne 
staze;
60)ruta vazdušnog saobraćajaje vazdušni 
put, savetodavna ruta, kontrolisana ili nekontrolisana ruta, ruta u dolasku ili 
odlasku sa aerodroma, uspostavljena prvenstveno radi usmeravanja tokova saobraćaja 
u svrhu pružanja usluga u vazdušnom saobraćaju, a definiše se 
parametrima rute 
koji uključuju oznaku, smer u odnosu na značajnu tačku, udaljenost između 
značajnih tačaka, obavezu izveštavanja o poziciji i minimalne bezbedne visine na 
ruti;
61)ručni prtljagje prtljag koji putnik unosi 
sa sobom u putničku kabinu vazduhoplova;
62)složeni motorni vazduhoplovje:
(1) avion:
– s maksimalnom sertifikovanom masom na poletanju većom 
od 5.700 kg, ili
– koji je sertifikovan za najveći broj putničkih 
sedišta koji je veći od 19, ili
– koji je sertifikovan za letenje sa posadom koju čine 
najmanje dva pilota, ili
– koji ima jedan ili više turbomlaznih motora ili ima 
više turboelisnih motora, ili
(2) helikopter koji je sertifikovan:
– s maksimalnom masom na poletanju većom od 3.175 kg, 
ili
– za najveći broj putničkih sedišta koji je veći od 
devet, ili
– za letenje sa posadom koju čine najmanje dva pilota,
(3) vazduhoplov sa nagibnim rotorom;
63)slotje dozvola koju daje koordinator za 
korišćenje celokupne aerodromske infrastrukture za obavljanje javnog avio-prevoza 
na koordinisanom aerodromu određenog dana u određeno vreme, za potrebe poletanja 
ili sletanja;
63a) stalni pošiljalac je 
pošiljalac koji šalje robu ili poštu za svoj račun i čije procedure ispunjavaju 
zajednička pravila i standarde obezbeđivanja u meri koja dopušta prevoz robe 
vazduhoplovom koji prevozi robu, odnosno prevoz pošte vazduhoplovom koji prevozi 
poštu;
64)telo koje upravlja aerodromomje telo 
koje, pored drugih aktivnosti ili nezavisno od njih, ima za cilj, na osnovu zakona 
ili drugog propisa, rukovođenje i upravljanje infrastrukturom aerodroma, kao i 
koordinaciju i kontrolu delatnosti različitih operatera na tom aerodromu;
65)tehnički sistem vazdušne plovidbeje skup 
sastavnih elemenata na vazduhoplovu i na zemlji, kao i satelitskih uređaja, koji 
omogućavaju pružanje usluga u vazdušnoj plovidbi tokom svih faza operacija 
vazduhoplova;
66)uslovna rutaje ruta vazdušnog saobraćaja 
ili njen deo, koja nema stalni karakter i može da se planira i koristi pod 
propisanim uslovima;
67)uslovno zabranjena zonaje deo vazdušnog 
prostora u kome se na određeno vreme letenje vazduhoplova ograničava i odvija 
prema unapred određenim uslovima;
68)funkcionalni sistemje kombinacija 
opreme, procedura i ljudskih resursa koji su organizovani u celinu radi obavljanja 
određene delatnosti;
69)helidromje aerodrom ili određena 
površina na zemlji ili objektu koja je, u potpunosti ili delimično, namenjena za 
sletanje, poletanje i kretanje helikoptera na zemlji;
70) Cospas-Sarsat je 
neprofitna međuvladina organizacija koja upravlja globalnim satelitskim sistemom 
za otkrivanje i lociranje aktiviranih predajnika za slučaj nužde (vazduhoplovnih, 
plovnih i ličnih) i prosleđuje informacije odgovarajućem 
spasilačko-koordinacionom centru.
*Službeni glasnik RS, broj 45/2015
**Službeni glasnik RS, broj 83/2018
***Službeni glasnik RS, broj 9/2020
Vazdušni prostor Republike Srbije
Član 4.
Vazdušni prostor Republike Srbije je prostor iznad teritorije Republike 
Srbije.
Кorišćenje vazdušnog prostora Republike Srbije slobodno je za sve vazduhoplove 
koji obavljaju vazdušni saobraćaj, prema međunarodnim aktima, ovom zakonu i 
drugim propisima.
Pravila letenja
*Službeni glasnik RS, broj 45/2015
Član 4a
U vazdušnom prostoru Republike Srbije vazduhoplovi se 
moraju pridržavati pravila letenja.
Pravila letenja iz stava 1. ovog člana utvrđuju se 
propisom koji donosi Direktorat civilnog vazduhoplovstva Republike Srbije.
Odredbe propisa iz stava 2. ovog člana primenjuju se na 
sve vazduhoplove koji obavljaju opšti vazdušni saobraćaj u vazdušnom prostoru 
Republike Srbije.
*Službeni glasnik RS, broj 45/2015
Civilni i državni vazduhoplovi
Član 5.
Civilni vazduhoplovi Republike Srbije su vazduhoplovi koji su upisani u 
Registar vazduhoplova Republike Srbije i Evidenciju vazduhoplova Republike 
Srbije.
Državni vazduhoplovi su vojni vazduhoplovi, vazduhoplovi organa unutrašnjih 
poslova, carinski vazduhoplovi, kao i vazduhoplovi koji se isključivo koriste za 
prevoz šefova država ili vlada i visokih državnih delegacija.
Vojni vazduhoplovi Republike Srbije su vazduhoplovi koji su upisani u 
Registar vojnih vazduhoplova i koji mogu da lete prema pravilima letenja koja 
važe za opšti ili operativni vazdušni saobraćaj. 
Letenje vojnih vazduhoplova
Član 6.
Letenje vojnih vazduhoplova je letenje u kome učestvuju vojni vazduhoplovi 
Republike Srbije i strani vojni vazduhoplovi.
Letenje vojnih vazduhoplova Republike Srbije odvija se kao aerodromsko letenje, 
vanaerodromsko letenje, preleti i letovi posebne namene.
Vanaerodromsko letenje i preleti mogu da se odvijaju na vazdušnim putevima i 
izvan njih.
Letenje vojnih vazduhoplova Republike Srbije propisuje ministarstvo nadležno 
za poslove odbrane. 
Letovi posebne namene
Član 7.
Letovi posebne namene su letovi vojnih vazduhoplova u svrhu zaštite 
suvereniteta vazdušnog prostora, letovi za proveru vojnih vazduhoplova posle 
složenijih popravki i letovi vazduhoplova za operativne potrebe ministarstva 
nadležnog za poslove odbrane.
Oni imaju prednost nad ostalim letovima, izuzev nad letovima kod kojih je 
pilot vazduhoplova objavio stanje nužde, kod kojih je stanje nužde očigledno, 
kojima preti nezakonito ometanje ili koji su već predmet nezakonitog ometanja.
Letovima posebne namene smatraju se i letovi vazduhoplova za potrebe 
ministarstva nadležnog za unutrašnje poslove, u izvršavanju operativnih poslova.
Ministar nadležan za unutrašnje poslove propisuje letove posebne namene u 
izvršavanju operativnih poslova za potrebe tog ministarstva.
Letenje iznad gradova, naseljenih mesta i industrijskih 
objekata
*Službeni glasnik RS, broj 83/2018
Član 8.
Zabranjen je vazdušni saobraćaj i drugo letenje iznad gradova, naseljenih mesta 
i industrijskih objekata ispod visine utvrđene propisom o klasama vazdušnog 
prostora iz člana 37. ovog zakona. 
Izuzetno se može leteti iznad gradova, naseljenih mesta i industrijskih 
objekata ispod propisane visine, ako je let prethodno odobrio Direktorat civilnog 
vazduhoplovstva Republike Srbije (u daljem tekstu: Direktorat). 
Odobrenje za letenje vazduhoplova iznad gradova, naseljenih mesta i 
industrijskih objekata ispod propisane visine nije potrebno, već je samo 
potrebno prethodno podneti plan leta pružaocu usluga kontrole letenja, ako se 
radi o letovima državnih vazduhoplova, letovima u svrhu gašenja požara, traganja 
za vazduhoplovom i spasavanja lica i medicinskom prevozu. 
*Službeni glasnik RS, broj 83/2018
Izbacivanje predmeta i tečnosti
Član 9.
Iz vazduhoplova se za vreme leta ne smeju izbacivati predmeti i tečnosti, 
izuzev ako je ugrožena bezbednost leta ili obezbeđivanje vazduhoplova, ako se 
radi o predmetima i tečnostima koji se koriste u poljoprivredi, šumarstvu i 
zdravstvu, predmetima i tečnostima koji se koriste za gašenje požara, opremi, 
namirnicama, lekovima i drugim predmetima potrebnim za zbrinjavanje u slučaju 
elementarnih nepogoda, kao i lecima i drugim reklamnim predmetima, pod uslovima 
koje bliže propisuje Direkotrat.
*Službeni glasnik RS, broj 45/2015
Bespilotni vazduhoplovi, vazduhoplovni modeli, raketei 
drugi leteći objekti
*Službeni glasnik RS, broj 45/2015
Član 10.
Bespilotni vazduhoplovi, vazduhoplovni modeli, rakete 
i drugi leteći objekti mogu se koristiti u privredne, naučne, obrazovne, 
sportske i druge svrhe tako da ne ugrožavaju bezbednost vazdušnog saobraćaja.
Za lansiranje raketa i drugih letećih objekata mora se 
pribaviti prethodna saglasnost pružaoca usluga u vazdušnoj plovidbi.
Bliže uslove za bezbedno korišćenje bespilotnih 
vazduhoplova i vazduhoplovnih modela, njihovo razvrstavanje, opremljenost, 
evidentiranje i održavanje, uslove koje moraju da ispune lica koja koriste 
bespilotne vazduhoplove, odnosno vazduhoplovne modele, uslove i način pod kojima 
se lansiraju rakete i drugi leteći objekti propisuje Direktorat.
Za eventualnu štetu koja je nastala usled korišćenja 
bespilotnih vazduhoplova, vazduhoplovnih modela, raketa i drugih letećih 
objekata odgovorno je lice koje koristi bespilotni vazduhoplov, vazduhoplovni 
model, raketu, odnosno drugi leteći objekat.
*Službeni glasnik RS, broj 45/2015
Iskakanje padobranaca
Član 11.
Brisan je (vidi član 3. 
Zakona - 83/2018-41)
Ograničenja nošenja naoružanja i aktivne opreme za snimanje
Član 12.
Zabranjeno je stranom vazduhoplovu da u vazdušnom prostoru Republike Srbije 
nosi aktivno napunjeno streljačko, raketno ili bombardersko naoružanje. 

Izuzetno, u slučajevima zajedničkih međunarodnih vojnih vežbi na poligonima u 
Republici Srbiji, Vlada na predlog ministra nadležnog za poslove odbrane može 
odobriti stranom vojnom vazduhoplovu da nosi aktivno napunjeno streljačko, raketno 
ili bombardersko naoružanje, kao i aktivnu opremu za snimanje.
Zabranjene, uslovno zabranjene i opasne zone
*Službeni glasnik RS, broj 45/2015
Član 13.
Zabranjeno je letenje vazduhoplovom u zabranjenoj zoni 
ili suprotno uslovima za odvijanje letenja u uslovno zabranjenoj zoni.
Opasnu, zabranjenu i uslovno zabranjenu zonu, kao i 
uslove za odvijanje letenja u uslovno zabranjenoj zoni određuje Direktorat, po 
pribavljenoj saglasnosti ministarstva nadležnog za poslove odbrane i ministarstva 
nadležnog za unutrašnje poslove.
Odobrenje za let vazduhoplovom u uslovno zabranjenoj 
zoni izdaje Direktorat, po pribavljenom mišljenju ministarstva nadležnog za poslove 
odbrane i ministarstva nadležnog za unutrašnje poslove.
*Službeni glasnik RS, broj 45/2015
Glava druga
BEZBEDNOST U VAZDUHOPLOVSTVU (Safety)
Pojam bezbednosti u vazduhoplovstvu
Član 14.
Bezbednost u vazduhoplovstvu je stanje u kome su rizik od ugrožavanja života i 
zdravlja ljudi i prouzrokovanja štete imovini smanjeni i održavani na prihvatljivom 
nivou, stalnim uočavanjem opasnosti i kontrolom rizika od uočenih opasnosti.
Pružaoci usluga u vazdušnoj plovidbi, avio-prevozioci, operateri aerodroma, 
vazduhoplovno-tehničke organizacije koje se bave održavanjem vazduhoplova i drugi 
subjekti koje odredi Direktorat (u daljem tekstu: vazduhoplovni subjekti) 
primarno su odgovorni za bezbedno obavljanje svojih delatnosti ili pružanje usluga, 
a za bezbedno obavljanje poslova u okviru vazduhoplovnog subjekta odgovorni su i 
svi pojedinci koji u obavljanju svojih poslova utiču na bezbednost.
Nacionalni program bezbednosti u civilnom vazduhoplovstvu
Član 15.
U cilju postizanja prihvatljivog nivoa bezbednosti, Vlada, na predlog ministra 
nadležnog za poslove saobraćaja, donosi Nacionalni program bezbednosti u 
civilnom vazduhoplovstvu.
Nacionalnim programom bezbednosti u civilnom vazduhoplovstvu utvrđuju se 
načela, pravila i aktivnosti za dostizanje i unapređenje prihvatljivog nivoa 
bezbednosti u civilnom vazduhoplovstvu u skladu sa preporučenom praksom i 
standardima Međunarodne organizacije civilnog vazduhoplovstva (Standards and 
recommended practices – SARPs, ICAO).
Nacionalni program bezbednosti u civilnom vazduhoplovstvu sprovodi 
Direktorat.
Nacionalni komitet za bezbednost u vazduhoplovstvu
*Službeni glasnik RS, broj 45/2015
Član 15a
Radi usklađivanja delovanja organa, organizacija i 
vazduhoplovnih subjekata koji su odgovorni za bezbednost u vazduhoplovstvu i 
davanja preporuka kako da se ona poboljša, Vlada obrazuje Nacionalni komitet za 
bezbednost u vazduhoplovstvu, kao povremeno radno telo Vlade.
Nacionalni komitet za bezbednost u vazduhoplovstvu 
koordinira pripremu i izradu predloga Nacionalnog programa bezbednosti u 
vazduhoplovstvu.
Sastav i način rada Nacionalnog komiteta za bezbednost 
u vazduhoplovstvu propisuje Vlada, na predlog ministra nadležnog za poslove 
saobraćaja.
*Službeni glasnik RS, broj 45/2015
Sistem upravljanja bezbednošću
Član 16.
Sistem upravljanja bezbednošću obuhvata organizaciju, procedure i sistem 
odgovornosti kojima se uspostavlja i održava prihvatljiv nivo bezbednosti u radu 
vazduhoplovnog subjekta. 
Vazduhoplovni subjekt dužan je da, na osnovu Nacionalnog programa bezbednosti 
u civilnom vazduhoplovstvu, uspostavi sistem upravljanja bezbednošću
i da pribavi saglasnost Direktorata na 
njega i na njegove izmene i dopune.
Uslove pod kojima se uspostavlja i koristi sistem upravljanja bezbednošću 
propisuje Direktorat.
Za postupanje po zahtevu za pribavljanje saglasnosti na sistem upravljanja 
bezbednošću i za njegove izmene ili dopune plaća se taksa Direktoratu.
*Službeni glasnik RS, broj 45/2015
**Službeni glasnik RS, broj 83/2018
Prijavljivanje događaja Direktoratu
Član 17.
Vazduhoplovni subjekt i drugo lice koje je određeno 
propisom iz stava 4. ovog člana, dužni su da na način utvrđen tim propisom 
prijave Direktoratu svaki događaj, a ostala lica to mogu učiniti dobrovoljno ako 
smatraju da takav događaj predstavlja stvarnu ili potencijalnu opasnost. 
Cilj prijavljivanja događaja je sprečavanje udesa i 
nezgoda, a ne pripisivanje krivice ili odgovornosti.
Direktorat prikuplja podatke o događajima; obezbeđuje 
zaštitu ličnih podataka podnosioca prijave događaja; vrši analizu događaja; 
preispituje i, po potrebi, menja klasifikaciju rizika po bezbednost koju je 
vazduhoplovni subjekt utvrdio u skladu sa metodologijom za klasifikaciju rizika 
koju donosi Direktorat; organizuje i sprovodi obradu prijava događaja; obrazuje 
i vodi bazu podataka o događajima i razmenjuje podatke o njima sa vazduhoplovnim 
vlastima stranih država i međunarodnim vazduhoplovnim organizacijama.
Događaji koji se prijavljuju, lica koja su obavezna da 
prijave događaj, način na koji se prijavljuju i obrađuju, štite, čuvaju, koriste 
i razmenjuju podaci o njima i način na koji se obrazuje i vodi baza podataka o 
događajima bliže se određuju propisom Direktorata.
*Službeni glasnik RS, broj 83/2018
Zaštita podataka
*Službeni glasnik RS, broj 45/2015
Član 17a
Prilikom postupanja sa podacima o događajima koje je 
Direktorat prikupio posredstvom sistema obaveznog ili dobrovoljnog prijavljivanja 
događaja primenjuju se odredbe propisa kojima se uređuje zaštita podataka o 
ličnosti, kao i propisa kojima se uređuje tajnost podataka.
Podaci iz stava 1. ovog člana ne mogu se koristiti u 
druge svrhe, osim za unapređenje bezbednosti i obezbeđivanja u vazduhoplovstvu.
Sve informacije o podnosiocu prijave događaja, kao i o 
licima koja su učestvovala u događaju, smatraju se poverljivim i Direktorat ih 
neće proslediti drugom licu, osim na zahtev pravosudnih organa Republike Srbije.
Izuzev u slučaju izvršenja krivičnog dela, Direktorat 
neće pokretati postupak protiv lica koja su povredu propisa učinili nenamerno, a 
nije reč o krajnjoj nepažnji, ukoliko je za povredu propisa Direktorat saznao 
isključivo posredstvom sistema obaveznog prijavljivanja događaja.
Poslodavci su dužni da podstiču svoje zaposlene da, 
radi opšte dobrobiti, prijave svaki događaj koji smatraju stvarnom i 
potencijalnom opasnošću za bezbednost vazduhoplovstva, bez bojazni da povodom 
toga mogu od poslodavca trpeti određene posledice.
*Službeni glasnik RS, broj 45/2015
Uvođenje promene u funkcionalni sistem
Član 18.
Vazduhoplovni subjekt koji planira uvođenje promene u funkcionalni sistem koja 
može da ima uticaj na bezbednost obavljanja delatnosti ili pružanja usluga, dužan 
je da o nameri uvođenja promene obavesti Direktorat, dostavi mu bezbednosnu 
argumentaciju i pribavi njegovo odobrenje za planiranu promenu.
Postupak uvođenja promene, sadržaj bezbednosne argumentacije, postupak 
analiziranja i procene bezbednosne argumentacije bliže se određuju propisom 
Direktorata.
Za postupanje po zahtevu za pribavljanje odobrenja za planiranu promenu u 
funkcionalnom sistemu plaća se taksa Direktoratu.
*Službeni glasnik RS, broj 45/2015
Procena i umanjenje rizika
Član 19.
Vazduhoplovni subjekt dužan je da stalno i sistematski uočava opasnost, 
procenjuje i umanjuje rizik u obavljanju svoje delatnosti radi sprečavanja nastanka 
opasnosti i radi dovođenja rizika na nivo bezbednosti koji je prihvatljiv.
Procena i umanjenje rizika primenjuje se na osnovne elemente obavljanja 
delatnosti, ljudske resurse, procedure, opremu i radno okruženje.
Zahtevi koji se odnose na procenu i umanjenje rizika, klasifikacija ozbiljnosti 
opasnosti i klasifikacija rizika, bliže se određuju propisom Direktorata.
Bezbednosna naredba i izuzeće
*Službeni glasnik RS, broj 57/2011
Član 19a
Ako je u interesu bezbednosti civilnog vazduhoplovstva 
neophodno da se preduzmu hitne mere koje se ne mogu odlagati, direktor 
Direktorata odmah izdaje bezbednosnu naredbu.
U bezbednosnoj naredbi mora da bude navedeno na koga 
se naredba odnosi, razlozi za njeno donošenje, mere koje je neophodno preduzeti i 
rok za njihovo preduzimanje, datum stupanja na snagu i, eventualno, vreme na koje 
se naredba izdaje.
U izuzetnim slučajevima i za period koji ne može biti 
duži od šest meseci Direktorat može odobriti vazduhoplovnom subjektu da bude 
izuzet od obaveze ispunjenja određenog tehničkog zahteva ukoliko utvrdi da je 
vazduhoplovni subjekt na drugi način obezbedio isti nivo bezbednosti koji se 
postiže primenom tog zahteva.
*Službeni glasnik RS, broj 57/2011
Glava treća
ZAŠTITA VAZDUŠNOG PROSTORA
Sistem zaštite vazdušnog prostora
Član 20.
Sistem zaštite vazdušnog prostora predstavlja skup mera, radnji i postupaka na 
očuvanju suvereniteta vazdušnog prostora Republike Srbije i obuhvata: osmatranje, 
identifikaciju, postupke u slučaju povrede vazdušnog prostora i terorističkih 
pretnji i civilno-vojnu koordinaciju.
Sistem zaštite vazdušnog prostora i uslovi pod kojima se on uspostavlja 
propisuje ministar nadležan za poslove odbrane.
Osmatranje vazdušnog prostora
Član 21.
Osmatranje vazdušnog prostora Republike Srbije je jedinstven sistem koji 
obuhvata sve civilne i vojne potencijale, a vrši se u cilju uspostavljanja i 
održavanja zahtevanog nivoa zaštite vazdušnog prostora i obezbeđivanja vazdušnog 
saobraćaja Republike Srbije. 
Identifikacija u vazdušnom prostoru
Član 22.
Identifikacija vazduhoplova u vazdušnom prostoru Republike Srbije obavlja se 
radi sprečavanja povreda vazdušnog prostora, obezbeđivanja i bezbednog odvijanja 
vazdušnog saobraćaja.
Identifikaciju vazduhoplova u vazdušnom prostoru za 
potrebe zaštite vazdušnog prostora Republike Srbije vrše nadležne jedinice 
Vojske Srbije i nadležne jedinice pružaoca usluga u vazdušnoj plovidbi.
Identifikacija vazduhoplova vrši se na jedinstven način, a na osnovu 
sporazuma između ministarstva nadležnog za poslove odbrane i pružaoca usluga u 
vazdušnoj plovidbi koga ovlasti Vlada.
*Službeni glasnik RS, broj 83/2018
Povreda vazdušnog prostora
Član 23.
Ulazak stranog vazduhoplova u vazdušni prostor Republike Srbije, odnosno 
njegov izlazak iz vazdušnog prostora Republike Srbije, suprotno instrukcijama 
pružaoca usluga kontrole letenja ili letenje domaćeg ili stranog vazduhoplova 
suprotno uslovima koji su navedeni u odobrenju nadležnog organa ili planu leta, 
smatra se povredom vazdušnog prostora Republike Srbije.
Povredom vazdušnog prostora smatra se i letenje stranih 
bespilotnih vazduhoplova u vazdušnom prostoru Republike Srbije bez odobrenja 
Direktorata.
Odobrenje iz stava 2. ovog člana Direktorat izdaje na 
osnovu prethodno izdate saglasnosti ministarstva nadležnog za poslove odbrane.
*Službeni glasnik RS, broj 83/2018
Plan leta
Član 24.
Vazduhoplov može da leti u vazdušnom prostoru 
Republike Srbije na osnovu plana leta koji se prethodno podnosi pružaocu usluga 
u vazdušnoj plovidbi.
Sadržinu, način podnošenja, izmene i zatvaranja plana 
leta u opštem vazdušnom saobraćaju i način izdavanja odobrenja koja prethode 
podnošenju plana leta propisuje Direktorat.
Sadržina, način podnošenja, izmene i zatvaranja plana 
leta vazduhoplova koji lete u operativnom vazdušnom saobraćaju utvrđuju se 
propisom koji donosi Vlada na zajednički predlog ministra nadležnog za poslove 
odbrane i ministra nadležnog za unutrašnje poslove.
*Službeni glasnik RS, broj 45/2015
Plan leta stranog vazduhoplova
Član 25.
Strani državni vazduhoplov može da podnese plan leta samo ako mu ministarstvo 
nadležno za spoljne poslove, u saglasnosti s ministarstvom nadležnim za poslove 
odbrane, prethodno izda diplomatsko odobrenje.
Strani avio-prevozilac koji obavlja međunarodni javni 
avio-prevoz sa Republikom Srbijom može podneti plan leta ako je let prethodno 
odobrio Direktorat, izuzev ako je potvrđenim međunarodnim ugovorom predviđeno da 
odobrenje nije potrebno.
*Službeni glasnik RS, broj 83/2018
Terorističke pretnje iz vazdušnog prostora
Član 26.
Terorističkom pretnjom iz vazdušnog prostora Republike Srbije smatraće se 
svaka pretnja, aktivnost ili nezakonita radnja koja može ugroziti vazduhoplov, 
putnike i ljudske i materijalne resurse Republike Srbije.
Procedure za postupanje, kao i obaveze nadležnih organa 
u slučaju terorističkih pretnji iz vazdušnog prostora određuju se aktom Vlade, na 
predlog ministra nadležnog za poslove odbrane i ministra nadležnog za unutrašnje 
poslove.
*Službeni glasnik RS, broj 83/2018
Civilno-vojna koordinacija
Član 27.
Civilno-vojna koordinacija i sistem komunikacije, koji se odvijaju radi 
zaštite vazdušnog prostora Republike Srbije uređuju se posebnim ugovorima koje 
zaključuju ministarstvo nadležno za poslove odbrane i vazduhoplovni subjekti. 

Brisan je raniji stav 2. (vidi član 10. Zakona - 
83/2018-41)
Glava četvrta
VAZDUŠNA PLOVIDBA
I. OSNOVE VAZDUŠNE PLOVIDBE
Član 28.
Vazdušna plovidba obuhvata funkciju upravljanja vazdušnim saobraćajem i skup 
usluga u vazdušnoj plovidbi, kojima se omogućava bezbedno i efikasno kretanje 
vazduhoplova na zemlji i u vazduhu.
II. UPRAVLJANJE VAZDUŠNIM SAOBRAĆAJEM
1. Pojam upravljanja vazdušnim saobraćajem
Član 29.
Upravljanje vazdušnim saobraćajem je skup funkcija u vazduhoplovu i na zemlji 
kojima se omogućava bezbedno i efikasno kretanje vazduhoplova tokom svih faza 
operacija vazduhoplova.
Upravljanje vazdušnim saobraćajem obuhvata funkcije upravljanja vazdušnim 
prostorom i upravljanja protokom vazdušnog saobraćaja, a u sebi uključuje i usluge 
u vazdušnom saobraćaju.
2. Upravljanje vazdušnim prostorom
Pojam i sadržina upravljanja vazdušnim prostorom
Član 30.
Upravljanje vazdušnim prostorom je funkcija planiranja kojom se obezbeđuje 
efikasno korišćenje vazdušnog prostora preko dinamičke raspodele vremena 
korišćenja vazdušnog prostora između različitih kategorija korisnika, prema 
iskazanim potrebama korisnika.
Upravljanje vazdušnim prostorom obuhvata fleksibilno korišćenje vazdušnog 
prostora, organizaciju vazdušnog prostora, razvoj i oblikovanje struktura 
vazdušnog prostora i druge funkcije koje su vezane za upravljanje vazdušnim 
prostorom. 
Upravljanje vazdušnim prostorom bliže propisuje Vlada, na predlog ministra 
nadležnog za poslove saobraćaja, uz saglasnost 
ministra nadležnog za poslove odbrane.
*Službeni glasnik RS, broj 83/2018
Fleksibilno korišćenje vazdušnog prostora
Član 31.
Fleksibilno korišćenje vazdušnog prostora je koncept kojim se vazdušni prostor 
posmatra kao nedeljiva celina i svakodnevno prilagođava potrebama korisnika 
vazdušnog prostora.
Кoncept obezbeđuje postizanje najefikasnijeg korišćenja vazdušnog prostora od 
svih korisnika, zasnovanog na stvarnim potrebama i stvarnom korišćenju u 
određenom vremenskom periodu. 
Кoncept fleksibilnog korišćenja vazdušnog prostora zasniva se na tri nivoa 
upravljanja vazdušnim prostorom: na strateškom, pre-taktičkom i taktičkom nivou.
Vlada bliže propisuje koncept fleksibilnog korišćenja vazdušnog prostora.
Strateški nivo upravljanja vazdušnim prostorom
Član 32.
Strateški nivo upravljanja vazdušnim prostorom je združeni civilno-vojni proces 
kojim se određuje nacionalna politika upravljanja vazdušnim prostorom i obavlja 
neophodno strateško planiranje, pri čemu se uzimaju u obzir zahtevi domaćih i 
stranih korisnika vazdušnog prostora i pružalaca usluga u vazdušnoj plovidbi.
Nacionalnu politiku upravljanja vazdušnim prostorom utvrđuje Vlada, na predlog 
ministra nadležnog za poslove saobraćaja.
Vlada određuje i pružaoca usluga u vazdušnoj plovidbi koji učestvuje u 
upravljanju vazdušnim prostorom na pre-taktičkom i taktičkom nivou. 

Nacionalni vazduhoplovni komitet
Član 33.
Radi efikasnog upravljanja vazdušnim prostorom na strateškom nivou Vlada osniva 
Nacionalni vazduhoplovni komitet, kao povremeno radno telo Vlade.
Nacionalni vazduhoplovni komitet priprema nacionalnu politiku upravljanja 
vazdušnim prostorom, procenjuje vazdušni prostor radi planiranja i uvođenja 
fleksibilnog korišćenja vazdušnog prostora, predlaže prioritete i procedure za 
korišćenje i alokaciju vazdušnog prostora, predlaže načela za koordinaciju 
civilnih i vojnih korisnika vazdušnog prostora, periodično preispituje potrebe 
za korišćenjem vazdušnog prostora i zona, prati procese koji se odvijaju u okviru 
pre-taktičkog i taktičkog nivoa upravljanja vazdušnim prostorom i obavlja druge 
poslove koje mu odredi Vlada.
Sastav i način rada Nacionalnog vazduhoplovnog komiteta propisuje Vlada, na 
predlog ministra nadležnog za poslove saobraćaja.
Pre-taktički nivo upravljanja vazdušnim prostorom
Član 34.
Pre-taktički nivo upravljanja vazdušnim prostorom obuhvata obradu zahteva 
korisnika, alokaciju vazdušnog prostora na korišćenje i prosleđivanje podataka 
svim zainteresovanim korisnicima.
Poslovi na pre-taktičkom nivou upravljanja vazdušnim prostorom obavljaju se u 
okviru jedinice za upravljanje vazdušnim prostorom.
Jedinica za upravljanje vazdušnim prostorom može da obavlja poslove alokacije 
vazdušnog prostora drugih država.
Brisan je raniji stav 4. (vidi član 12. Zakona 
- 83/2018-41)
*Službeni glasnik RS, broj 83/2018
Taktički nivo upravljanja vazdušnim prostorom
Član 35.
Taktički nivo upravljanja vazdušnim prostorom sastoji se od svakodnevnog 
aktiviranja, deaktiviranja ili realokacije, u stvarnom vremenu, vazdušnog prostora 
koji je prethodno alocirala jedinica za upravljanje 
vazdušnim prostorom.
Posebnim ugovorom o civilno-vojnoj koordinaciji koji 
zaključuju ministarstvo nadležno za poslove odbrane i pružalac usluga u vazdušnoj 
plovidbi formira se jedinica za upravljanje vazdušnim prostorom i uspostavljaju se 
postupci za civilno-vojnu koordinaciju i obezbeđenje interoperabilnosti sistema 
za komunikaciju i razmenu podataka.
Ugovorom se uređuje i razmena podataka o vazdušnom saobraćaju i prostoru koja 
služi bezbednom razdvajanju vazduhoplova čije vođenje je u nadležnosti 
ministarstva nadležnog za poslove odbrane i ostalih vazduhoplova.
Brisan je raniji stav 4. (vidi član 13. Zakona 
- 83/2018-41)
*Službeni glasnik RS, broj 83/2018
**Službeni glasnik RS, broj 9/2020
Pojam organizacije vazdušnog prostora
Član 36.
Organizacija vazdušnog prostora obuhvata podelu vazdušnog prostora na klase, 
rute vazdušnog saobraćaja, usklađivanje mreže ruta vazdušnog saobraćaja, 
uspostavljanje funkcionalnih blokova vazdušnog prostora, određivanje vertikalnih i 
horizontalnih granica vazdušnog prostora koje su u nadležnosti jedinica kontrole 
letenja, izrađivanje navigacionih postupaka prilaženja, dolaska i odlaska za 
određeni aerodrom, kao i druge poslove kojima se organizuje vazdušni prostor.
Кlase vazdušnog prostora
*Službeni glasnik RS, broj 9/2020
Član 37.
Кlase vazdušnog prostora i uslove pod kojima se one 
koriste u vazdušnom prostoru Republike Srbije propisuje Direktorat uz saglasnost 
ministarstva nadležnog za poslove odbrane.
*Službeni glasnik RS, broj 9/2020
Mreža ruta vazdušnog saobraćaja
Član 38.
Mreža ruta vazdušnog saobraćaja uspostavlja se na 
regionalnom nivou, saglasno tokovima vazdušnog saobraćaja i zahtevima učesnika u 
vazdušnom saobraćaju.
Mrežu ruta vazdušnog saobraćaja u Republici Srbiji 
usklađuje pružalac usluga u vazdušnoj plovidbi, a odobrava Direktorat.
*Službeni glasnik RS, broj 45/2015
Funkcionalni blok vazdušnog prostora
Član 39.
Funkcionalni blok vazdušnog prostora je blok vazdušnog prostora zasnovan na 
operativnim zahtevima koji se uspostavlja bez obzira na državne granice, u kome 
su pružanje usluga u vazdušnoj plovidbi i funkcije u vezi sa njima optimizirane 
i/ili integrisane.
Funkcionalni blok vazdušnog prostora uspostavlja se međunarodnim ugovorom.
Vertikalne i horizontalne granice vazdušnog prostora koji je u nadležnosti 
jedinica kontrole letenja
Član 40.
Vertikalne i horizontalne granice vazdušnog prostora u oblasti nadležnosti 
jedinica kontrole letenja utvrđuje pružalac usluga kontrole letenja, uzimajući u 
obzir klasu vazdušnog prostora, operativne i tehničke mogućnosti sistema 
komunikacije, navigacije i nadzora i zahteve korisnika, a uz prethodnu 
saglasnost Direktorata.
Procedure za instrumentalno letenje
*Službeni glasnik RS, broj 83/2018
Član 41.
Procedure za instrumentalno letenje, koje obuhvataju 
prilaženje i sletanje, dolazak i odlazak za određeni aerodrom, neuspelo prilaženje 
i čekanje, izrađuje pružalac usluga kontrole letenja, koji je za to posebno 
ovlašćen od strane Direktorata. 
Uslove za izdavanje ovlašćenja za izradu procedura 
instrumentalnog letenja, način izrade i formu procedura instrumentalnog letenja 
propisuje Direktorat.
*Službeni glasnik RS, broj 83/2018
Razvoj i oblikovanje struktura vazdušnog prostora
Član 42.
Razvoj i oblikovanje struktura vazdušnog prostora obuhvata utvrđivanje 
privremeno rezervisanih i privremeno izdvojenih delova vazdušnog prostora, 
prekograničnih zona, uslovnih ruta, zabranjenih zona, uslovno zabranjenih zona, 
opasnih zona, zona za letenja vojnih vazduhoplova, kao i druge poslove razvoja i 
oblikovanja struktura vazdušnog prostora.
Privremeno rezervisane i privremeno izdvojene delove vazdušnog prostora, 
prekogranične zone, uslovne rute i zone za letenja vojnih vazduhoplova određuje 
Vlada, a podaci o tome objavljuju se u Integrisanom vazduhoplovnom informativnom 
paketu.
3. Upravljanje protokom vazdušnog saobraćaja
Član 43.
Upravljanje protokom vazdušnog saobraćaja je funkcija uspostavljena radi podrške 
odvijanju bezbednog, redovnog i ekspeditivnog protoka vazdušnog saobraćaja, putem 
obezbeđenja optimalnog korišćenja kapaciteta pružaoca usluga u vazdušnom 
saobraćaju, pri čemu se uzima u obzir koliko su obim i tokovi saobraćaja 
prilagođeni kapacitetima koje je objavio pružalac usluga u vazdušnom saobraćaju.
U procesu upravljanja protokom vazdušnog saobraćaja, 
pored pružaoca usluga u vazdušnom saobraćaju, učestvuju i: operateri 
vazduhoplova, tela uključena u upravljanje vazdušnim prostorom, operateri 
aerodroma, lokalna jedinica za upravljanje protokom vazdušnog saobraćaja, kao i 
drugi subjekti određeni propisom iz stava 4. ovog člana.
Učesnici iz stava 2. ovog člana dužni su da planiraju, 
koordiniraju i obavljaju aktivnosti u procesu upravljanja protokom vazdušnog 
saobraćaja i upravljanja kapacitetom, u skladu sa propisom iz stava 4. ovog člana.
Upravljanje protokom vazdušnog saobraćaja, upravljanje 
kapacitetom, mere koje se u tom cilju preduzimaju, koordinacija svih učesnika 
uključenih u procese upravljanja protokom vazdušnog saobraćaja i njihove bliže 
obaveze određuju se propisom koji donosi Direktorat.
*Službeni glasnik RS, broj 83/2018
III. USLUGE U VAZDUŠNOJ PLOVIDBI
1. Svrha pružanja usluga u vazdušnoj plovidbi
Član 44.
Usluge u vazdušnoj plovidbi pružaju se svim korisnicima u svrhu bezbednog, 
redovnog i ekspeditivnog odvijanja vazdušne plovidbe.
Usluge u vazdušnoj plovidbi pruža pružalac usluga u vazdušnoj plovidbi.
2. Vrste usluga u vazdušnoj plovidbi
Član 45.
Usluge u vazdušnoj plovidbi obuhvataju usluge u vazdušnom saobraćaju, usluge 
komunikacije, navigacije i nadzora, vazduhoplovno meteorološke usluge, usluge 
vazduhoplovnog informisanja i usluge traganja za vazduhoplovom i spasavanja lica.
Usluge u vazdušnom saobraćaju su usluge kontrole letenja, usluge informisanja 
vazduhoplova u letu, usluge uzbunjivanja i savetodavne usluge.
Usluge informisanja vazduhoplova u letu i usluge uzbunjivanja pružaju se u 
okviru oblasti informisanja vazduhoplova u letu.
3. Usluge u vazdušnom saobraćaju
a) Usluge kontrole letenja
Pojam kontrole letenja
Član 46.
Кontrola letenja obuhvata niz radnji i postupaka koji se obavljaju radi: 
sprečavanja međusobnih sudara vazduhoplova u letu i na manevarskim površinama, 
sprečavanja sudara vazduhoplova i prepreka na manevarskim površinama; obezbeđenja 
redovnosti i ekspeditivnosti vazdušnog saobraćaja i protoka vazdušnog 
saobraćaja; identifikacije vazduhoplova i letećih objekata radi obaveštavanja 
vazduhoplova u letu; koordinacije rada s kontrolama letenja susednih država; 
izdavanja odobrenja za lansiranje protivgradnih raketa, kao i 
uzbunjivanja radi pokretanja operacije traganja za vazduhoplovom i spasavanja lica.
Način na koji se pružaju usluge kontrole letenja propisuje 
Direktorat.
*Službeni glasnik RS, broj 45/2015
**Službeni glasnik RS, broj 83/2018
Jedinice kontrole letenja
Član 47.
Usluge kontrole letenja pružaju se u jedinicama kontrole letenja.
Jedinice kontrole letenja, zavisno od faze leta vazduhoplova u kojoj se 
pružaju usluge kontrole letenja, mogu biti aerodromska, prilazna i oblasna.
Aerodromska kontrola letenja pruža uslugu kontrole letenja na aerodromu i u 
njegovoj blizini, sa aerodromskog tornja.
Prilazna kontrola letenja pruža uslugu kontrole letenja u blizini aerodroma, 
vazduhoplovima u odlasku i dolasku sa aerodroma.
Oblasna kontrola letenja pruža uslugu vazduhoplovima unutar svoje oblasti 
nadležnosti, dok su u rutnoj fazi leta.
Upotreba izraza pri pružanju usluga kontrole letenja
Član 48.
Pri pružanju usluga kontrole letenja upotrebljavaju se izrazi standardne 
frazeologije na engleskom jeziku, koje propisuje Direktorat.
Кada se usluge kontrole letenja pružaju domaćem vazduhoplovu koji leti po 
pravilima operativnog vazdušnog saobraćaja, koriste se izrazi i na srpskom 
jeziku koje propisuje Direktorat.
b) Usluge informisanja vazduhoplova u letu
Pojam usluga informisanja vazduhoplova u letu
*Službeni glasnik RS, broj 9/2020
Član 49.
Usluge informisanja vazduhoplova u letu su davanje 
saveta i informacija korisnih za bezbedno i efikasno odvijanje letova.
Pod uslugom iz stava 1. ovog člana podrazumeva se i 
aerodromsko informisanje vazduhoplova u letu (AFIS).
Uslove pod kojima se pružaju usluge informisanja 
vazduhoplova u letu propisuje Direktorat.
*Službeni glasnik RS, broj 9/2020
Upotreba izraza pri pružanju usluga informisanja vazduhoplova u letu
Član 50.
Brisan je (vidi član 5. 
Zakona - 9/2020-18)
v) Usluge uzbunjivanja
Član 51.
Usluge uzbunjivanja pružaju se odgovarajućim organizacijama, a odnose se na 
vazduhoplov kome je potrebno pokretanje akcije traganja i spasavanja i na pružanje 
pomoći tim organizacijama ako je to potrebno. 
Usluge uzbunjivanja pružaju se u sklopu usluga kontrole letenja i informisanja 
vazduhoplova u letu.
Način na koji se pružaju usluge uzbunjivanja propisuje 
Direktorat.
*Službeni glasnik RS, broj 45/2015
4. Usluge komunikacije, navigacije i nadzora
Pojam usluga komunikacije, navigacije i nadzora
Član 52.
Usluge komunikacije obuhvataju usluge u vazduhoplovnoj fiksnoj i mobilnoj 
mreži i tehničke sisteme vazdušne plovidbe koji omogućuju komunikacije 
zemlja-zemlja, vazduh-zemlja, zemlja-vazduh i vazduh-vazduh za potrebe vazdušne 
plovidbe.
Usluge navigacije obuhvataju usluge i tehničke sisteme vazdušne plovidbe 
kojima se vazduhoplovima prosleđuju informacije o poziciji i vremenskoj 
udaljenosti.
Usluge nadzora obuhvataju usluge i tehničke sisteme vazdušne plovidbe za 
utvrđivanje pojedinih pozicija vazduhoplova s ciljem bezbednog razdvajanja.
Obaveze pružaoca usluga komunikacije, navigacije i nadzora
Član 53.
Pružalac usluga komunikacije, navigacije i nadzora dužan je da obezbedi 
redovnost i pouzdanost usluga.
Sistemi, uređaji, oprema i objekti koriste se prema tehničkoj dokumentaciji, 
uputstvu za korišćenje i programu održavanja, koji moraju da se čuvaju i 
ažuriraju. 
Sistemi, uređaji, oprema i objekti pružalaca usluga u vazdušnoj plovidbi
Član 54.
Pružalac usluga u vazdušnoj plovidbi dužan je da 
planira, projektuje, nabavlja, koristi, održava i vrši tehnički nadzor nad radom 
i ispravnošću komunikacionih, navigacionih i nadzornih sistema, uređaja, opreme 
i objekata, čije karakteristike i način korišćenja i održavanja ispunjavaju 
odgovarajuće međunarodne propise i standarde, obaveze predviđene potvrđenim 
međunarodnim ugovorom i uslove koje propiše Direktorat.
Кomunikacioni, navigacioni i nadzorni sistemi, uređaji i oprema moraju da se 
redovno proveravaju i kalibrišu iz vazduha, u skladu sa propisom iz stava 1. 
ovog člana.
*Službeni glasnik RS, broj 45/2015
5. Vazduhoplovne meteorološke usluge
Pojam vazduhoplovnih meteoroloških usluga
Član 55.
Vazduhoplovne meteorološke usluge obuhvataju neprekidno praćenje meteoroloških 
uslova iznad aerodroma i u oblasti informisanja vazduhoplova u letu, radi 
postizanja bezbednosti, efikasnosti i redovnosti vazdušne plovidbe, kao i 
pripremanje ili pribavljanje meteoroloških informacija, njihovo odašiljanje 
korisnicima usluga i snabdevanje korisnika meteorološkim informacijama.
Meteorološke informacije obuhvataju meteorološke izveštaje, analize i 
prognoze ili bilo koje druge informacije koje se odnose na postojeće ili 
očekivane meteorološke uslove.
Vazduhoplovne meteorološke usluge i način pripremanja i pribavljanja 
meteoroloških informacija, način odašiljanja meteoroloških informacija i način 
snabdevanja korisnika usluga meteorološkim informacijama propisuje 
Direktorat.
*Službeni glasnik RS, broj 45/2015
Organizacioni oblici u kojima se pružaju vazduhoplovne meteorološke usluge
Član 56.
Vazduhoplovne meteorološke usluge pružaju vazduhoplovna meteorološka stanica, 
aerodromski meteorološki biro i biro za meteorološko bdenje.
Vazduhoplovna meteorološka stanica je stanica imenovana da vrši osmatranja i 
da izrađuje meteorološke izveštaje za korišćenje u vazduhoplovstvu. 

Aerodromski meteorološki biro je biro imenovan da 
pruža meteorološke usluge za aerodrome.
Biro za meteorološko bdenje je biro uspostavljen za pružanje vazduhoplovnih 
meteoroloških usluga unutar oblasti informisanja vazduhoplova u letu ili 
kontrolisane oblasti u kojoj se pružaju usluge u vazdušnom saobraćaju.
*Službeni glasnik RS, broj 83/2018
Dostupnost osmotrenih podataka
Član 57.
Pružalac vazduhoplovnih meteoroloških usluga na aerodromu dužan je da učini 
dostupnim osmotrene podatke kako bi se omogućilo pripremanje aerodromskih 
klimatoloških tabela za sve aerodrome i njihovo stavljanje na raspolaganje 
korisnicima usluga.
Aerodromska klimatološka tabela je tabela koja obezbeđuje statističke podatke 
o osmotrenoj pojavi jednog ili više meteoroloških elemenata na aerodromu.
Vrsta i oblik osmotrenih podataka, način i vreme na koje se oni čuvaju, način 
njihovog preuzimanja za obradu i stavljanje klimatoloških tabela na raspolaganje 
korisnicima usluga bliže se određuju propisom Direktorata.
Obaveštavanje o meteorološkim uslugama koje se zahtevaju
Član 58.
Avio-prevozilac dužan je da na odgovarajući način obavesti pružaoca 
vazduhoplovnih meteoroloških usluga o meteorološkim uslugama koje zahteva ili o 
promenama koje zahteva u pružanju meteoroloških usluga.
Način obaveštavanja propisuje Direktorat.
*Službeni glasnik RS, broj 45/2015
6. Usluge vazduhoplovnog informisanja
Pojam usluge vazduhoplovnog informisanja
Član 59.
Usluge vazduhoplovnog informisanja predstavljaju obezbeđivanje vazduhoplovnih 
informacija koje su neophodne za bezbedno, redovno i efikasno obavljanje vazdušne 
plovidbe.
Usluge vazduhoplovnog informisanja obuhvataju prijem, stvaranje, sređivanje, 
sakupljanje, obradu, formatiranje, objavljivanje, čuvanje i distribuciju 
vazduhoplovnih informacija i podataka.
Način pružanja usluga vazduhoplovnog informisanja, uključujući i zahteve koji se 
odnose na sistem kvaliteta, propisuje Direktorat.
*Službeni glasnik RS, broj 45/2015
Integrisani vazduhoplovni informativni paket
Član 60.
Odredbe zakona i drugih propisa kojima se uređuje domaći i međunarodni 
vazdušni saobraćaj, informacije koje se odnose na bezbednost, redovnost i 
efikasnost vazduhoplovstva, odstupanja od standarda koje je propisala Međunarodna 
organizacija civilnog vazduhoplovstva i drugi podaci koji su značajni za letenje 
vazduhoplova objavljuju se u Integrisanom vazduhoplovnom informativnom paketu.
Vazduhoplovni subjekti, organi državne uprave, organizacije i druga lica koja 
su izvor podataka značajnih za bezbedno, redovno i efikasno odvijanje vazdušne 
plovidbe dužni su da pružaocu usluga vazduhoplovnog informisanja blagovremeno 
dostavljaju podatke radi objavljivanja u Integrisanom vazduhoplovnom informativnom 
paketu.
Sadržaj i izgled elemenata Integrisanog vazduhoplovnog informativnog paketa, 
vrste podataka koji se unose u Integrisani vazduhoplovni informativni paket, 
izvore podataka, način prikupljanja, dostavljanja i objavljivanja podataka bliže 
propisuje Direktorat.
*Službeni glasnik RS, broj 45/2015
7. Usluge traganja za vazduhoplovom i spasavanje lica
Pojam traganja za vazduhoplovom i spasavanja lica
Član 61.
Uslugu traganja za vazduhoplovom i spasavanja lica čini 
sistem mera i postupaka koji se primenjuju kad je vazduhoplov u stanju nužde, kao 
i radi pronalaženja mesta udesa vazduhoplova, spasavanja lica koja su povređena u 
udesu ili koje je udes doveo u opasnost, pružanje prve medicinske pomoći tim 
licima i njihovo zbrinjavanje na bezbedno mesto, korišćenjem svih raspoloživih 
resursa. 
Uslugu traganja za vazduhoplovom i spasavanje lica 
organizuje i nadzire Direktorat u skladu sa međunarodnim standardima i 
preporučenom praksom.
Direktorat vodi i evidenciju registrovanih 
radio-predajnika za slučaj nužde.
Operaciju traganja za vazduhoplovom i spasavanja lica u 
civilnom vazduhoplovstvu pokreće i njome upravlja Direktorat, preko svog 
spasilačko-koordinacionog centra, koji i prima, prati, procenjuje i razmenjuje 
informacije kad je vazduhoplov u stanju nužde.
O vazduhoplovima koji su u stanju nužde 
spasilačko-koordinacionom centru informacije daju pružaoci usluga u vazdušnoj 
plovidbi, Cospas-Sarsat i drugi subjekti koji se 
određuju propisom iz člana 62. stav 3. ovog zakona.
Usluga traganja za vazduhoplovom i spasavanja lica mora 
da bude dostupna 24 časa dnevno.
Službu traganja i spasavanja za vojne vazduhoplove 
organizuje ministarstvo nadležno za poslove odbrane.
*Službeni glasnik RS, broj 83/2018
Oblast traganja i spasavanja
*Službeni glasnik RS, broj 83/2018
Član 61a
Oblast traganja i spasavanja obuhvata teritoriju 
Republike Srbije, a može da obuhvati i teritoriju druge države ako je to 
predviđeno međunarodnim ugovorom zaključenim sa tom državom.
U skladu sa međunarodnim ugovorom iz stava 1. ovog 
člana, organ druge države nadležan za traganje i spasavanje može učestvovati u 
operacijama traganja i spasavanja na teritoriji Republike Srbije.
*Službeni glasnik RS, broj 83/2018
Učesnici u traganju za vazduhoplovom i spasavanju lica
Član 62.
U pružanju usluge traganja za vazduhoplovom i spasavanja 
lica učestvuju ministarstva nadležna za poslove odbrane, unutrašnje poslove i 
poslove zdravlja, organi opština, gradova, grada Beograda i autonomnih pokrajina, 
specijalizovane jedinice za spasavanje, aerodromske službe (spasilačko-vatrogasna 
služba i služba hitne medicinske pomoći), pružaoci usluga u vazdušnoj plovidbi, 
javna preduzeća, zdravstvene ustanove, kao i sva druga pravna i fizička lica 
koja mogu da pomognu.
U cilju unapređenja usluge traganja i spasavanja u 
Republici Srbiji, Direktorat organizuje vežbe učesnika iz stava 1. ovog člana.

Pružanje usluge traganja za vazduhoplovom i spasavanja 
lica, kao i način sprovođenja vežbi iz stava 2. ovog člana propisuje Direktorat.
Način na koji se angažuju učesnici u traganju za 
vazduhoplovom i spasavanju lica, propisuje Vlada, na predlog ministra nadležnog 
za poslove saobraćaja.
*Službeni glasnik RS, broj 83/2018
Naknada troškova za učešće u traganju za vazduhoplovom i spasavanju lica
Član 63.
Učesnik u traganju za vazduhoplovom i spasavanju lica ima pravo na naknadu 
stvarnih troškova koji su nastali njegovim učešćem u traganju i spasavanju, od 
korisnika vazduhoplova za kojim se tragalo ili čiji su putnici i posada 
spasavani, u roku od 90 dana od kada korisniku vazduhoplova podnese zahtev za 
naknadu troškova.
Ako korisnik vazduhoplova ne može da naknadi troškove, oni se isplaćuju iz 
budžeta Republike Srbije.
Republika Srbija ima pravo da od korisnika vazduhoplova zahteva vraćanje 
iznosa koji je isplatila.
IV. PRUŽANJE USLUGA U VAZDUŠNOJ PLOVIDBI
Pojam pružaoca usluga u vazdušnoj plovidbi
Član 64.
Pružalac usluga u vazdušnoj plovidbi je privredno 
društvo, drugo pravno lice, organ državne uprave nadležan za hidrometeorološke 
poslove ili preduzetnik koji pruža usluge u vazdušnoj plovidbi za potrebe opšteg 
vazdušnog saobraćaja.
Za sticanje svojstva pružaoca usluga u vazdušnoj 
plovidbi neophodno je da privredno društvo, drugo pravno lice, organ državne 
uprave nadležan za hidrometeorološke poslove ili preduzetnik ima sertifikat za 
pružanje usluga, kao i da ga Vlada imenuje da pruža usluge u vazdušnom prostoru 
ili u delu vazdušnog prostora.
Izuzetno od stava 2. ovog člana, za pružanje usluga 
traganja za vazduhoplovom i spasavanja lica nije potreban sertifikat, ni imenovanje 
od Vlade, a za pružanje usluga komunikacije, navigacije i nadzora i 
vazduhoplovnog informisanja nije potrebno imenovanje od Vlade.
*Službeni glasnik RS, broj 45/2015
Uslovi za izdavanje sertifikata za pružanje usluga u vazdušnoj plovidbi
Član 65.
Sertifikat za pružanje usluga u vazdušnoj plovidbi izdaje se privrednom 
društvu, drugom pravnom licu, organu državne uprave nadležnom za 
hidrometeorološke poslove ili preduzetniku koji ima sedište u Republici Srbiji i 
koji ispunjava uslove koji se odnose na:
1) tehničku opremljenost i operativnu osposobljenost;
2) sistem upravljanja bezbednošću i upravljanja kvalitetom usluga;
3) finansijsku sposobnost;
4) osiguranje od odgovornosti za štetu;
5) odgovarajuću organizacionu i rukovodeću strukturu i sistem odgovornosti;
6) osposobljenost osoblja;
7) obezbeđivanje.
Izdavanje sertifikata za pružanje usluga u vazdušnoj 
plovidbi
*Službeni glasnik RS, broj 9/2020
Član 66.
Sertifikat za pružanje usluga u vazdušnoj plovidbi 
izdaje Direktorat, na neodređeno vreme. 
Sertifikat se izdaje pružaocu usluga za koga je 
utvrđeno da ispunjava propisane uslove za pružanje jedne ili više usluga u 
vazdušnoj plovidbi, kao i za pružanje usluge i funkcije upravljanja vazdušnim 
prostorom i upravljanja protokom vazdušnog saobraćaja.
Uslovi pod kojima se izdaje, menja, suspenduje i stavlja 
van snage sertifikat iz stava 2. ovog člana i obrazac sertifikata bliže se 
određuju propisom Direktorata.
Za postupanje po zahtevu za izdavanje i izmenu 
sertifikata iz stava 2. ovog člana plaća se taksa Direktoratu.
*Službeni glasnik RS, broj 9/2020
Pružanje usluga u vazdušnom prostoru drugih država
Član 67.
Pružalac usluga u vazdušnoj plovidbi može da pruža usluge u vazdušnom 
prostoru drugih država ako je to predviđeno međunarodnim ugovorom.
Кoordiniranje pružanja usluga u vazdušnoj plovidbi
Član 68.
Pružanje usluga u vazdušnoj plovidbi koordinira se tako što pružaoci usluga 
dogovaraju procedure po kojima obavljaju zajedničke poslove.
Кoordinirano pružanje usluga u vazdušnoj plovidbi obezbeđuje se ugovorom koji 
međusobno zaključuju pružaoci usluga.
Pružanje usluga za potrebe Vojske Srbije
Član 69.
Pružaoca usluga u vazdušnoj plovidbi za potrebe Vojske Srbije određuje Vlada, 
na predlog ministra nadležnog za poslove odbrane.
Uslovi pod kojima se pružaju usluge za potrebe Vojske Srbije i način i obim 
njihovog pružanja utvrđuju se ugovorima koji zaključuju određeni pružalac usluga u 
vazdušnoj plovidbi i ministarstvo nadležno za poslove odbrane i na koje 
prethodnu saglasnost daje Vlada.
Pružanje usluga od interesa za Republiku Srbiju
Član 70.
Vlada može odrediti lokacije unutar Republike Srbije na kojima je obavezno 
pružanje jedne ili više usluga u vazdušnoj plovidbi.
Istovremeno sa određivanjem obaveze pružanja usluga, Vlada određuje i pružaoca 
usluga.
Čuvanje snimaka i dokumentacije
Član 71.
Pružalac usluga u vazdušnoj plovidbi dužan je da elektronski snima ili na 
drugi način čuva sve podatke o pruženim uslugama.
Vrste podataka koji se snimaju ili čuvaju na drugi način, način na koji se 
podaci čuvaju i vreme na koje se snimci i podaci čuvaju, bliže propisuje 
Direktorat, a čuvanje snimaka i dokumentacije vezanih za vojne vazduhoplove 
propisuje ministar nadležan za poslove odbrane.
*Službeni glasnik RS, broj 45/2015
Priznavanje stranog dokumenta
Član 72.
Direktorat priznaje sertifikat za pružanje usluga u 
vazdušnoj plovidbi koji je izdat u stranoj državi, ako uslovi pod kojima je taj 
sertifikat izdat nisu blaži od uslova propisanih ovim zakonom.
Sertifikat za pružanje usluga u vazdušnoj plovidbi koji 
je izdalo ili priznalo nacionalno nadzorno telo države članice Evropske unije 
prihvata se bez vođenja postupka za priznavanje, u skladu sa potvrđenim 
međunarodnim ugovorom.
Za postupanje po zahtevu za priznavanje stranog 
sertifikata za pružanje usluga u vazdušnoj plovidbi plaća se taksa Direktoratu.
*Službeni glasnik RS, broj 45/2015
Naknada za pružanje usluga u vazdušnoj plovidbi
Član 73.
Кorisnici usluga u vazdušnoj plovidbi plaćaju pružaocima usluga u vazdušnoj 
plovidbi naknade za pružanje usluga u vazdušnoj plovidbi.
Naknade se obračunavaju i njihova visina određuje po merilima koja su 
predviđena potvrđenim međunarodnim ugovorima.
Glava peta
VAZDUŠNI SAOBRAĆAJ
1. Vrste vazdušnog saobraćaja
Član 74.
Vazdušni saobraćaj obuhvata komercijalno i 
nekomercijalno letenje vazduhoplova.
Кomercijalno letenje vazduhoplova obuhvata javni 
avio-prevoz i posebne delatnosti u vazdušnom saobraćaju koje se obavljaju uz 
naknadu.
Nekomercijalno letenje obuhvata letenje tokom koga 
operater vazduhoplova koristi vazduhoplov za sopstvene potrebe ili prevozi, bez 
naknade, svoju robu ili zaposlene i poslovne partnere i njihove stvari, kao i 
posebne delatnosti u vazdušnom saobraćaju koje se obavljaju bez naknade.
*Službeni glasnik RS, broj 45/2015
2. Кomercijalno letenje
*Službeni glasnik RS, broj 45/2015
a)Javni avio-prevoz
*Službeni glasnik RS, broj 45/2015
Član 75.
Javni avio-prevoz je let ili serija letova radi 
prevoza putnika, prtljaga, pošte i robe uz naplatu cene prevoza ili zakupnine.
Javni avio-prevoz može da bude redovan ili vanredan.
*Službeni glasnik RS, broj 45/2015
Redovan i vanredan avio-prevoz*
*Službeni glasnik RS, broj 45/2015
Član 76.
Redovan avio-prevoz je serija letova sa sledećim 
karakteristikama:
1) na svakom letu, sedišta ili kapaciteti za prevoz 
robe i/ili pošte dostupni su javnosti za pojedinačnu kupovinu, neposredno od 
avio-prevozioca ili od njegovih ovlašćenih zastupnika;
2) prevoz se obavlja između dva ista ili više istih 
aerodroma:
(1) prema objavljenom redu letenja ili
(2) letovima koji su toliko redovni ili učestali, da 
su prepoznatljivi kao sistematična serija letova.
Vanredan avio-prevoz jeste svaki javni avio-prevoz 
koji nije redovni avio-prevoz.
*Službeni glasnik RS, broj 45/2015
Operativna dozvola*
*Službeni glasnik RS, broj 45/2015
Član 77.
Javni avio-prevoz može da obavlja privredno društvo 
koje ima važeću operativnu dozvolu (avio-prevozilac).
Privrednom društvu izdaje se operativna dozvola ako:
1) ima sedište u Republici Srbiji;
2) poseduje važeći sertifikat vazduhoplovnog 
operatera;
3) raspolaže najmanje jednim vazduhoplovom po osnovu 
vlasništva ili na osnovu zakupa vazduhoplova bez posade;
4) je registrovano za obavljanje javnog avio-prevoza kao 
pretežne delatnosti;
5) njegova unutrašnja organizacija omogućava primenu 
odredaba ovog člana;
6) je u većinskom vlasništvu Republike Srbije ili 
državljana Republike Srbije i pod njihovom stvarnom kontrolom, neposrednom ili 
posrednom, ako potvrđenim međunarodnim ugovorom nije drukčije određeno;
7) ispunjava finansijske uslove iz člana 78. ovog 
zakona;
8) ispunjava uslove iz propisa o obaveznom osiguranju u 
saobraćaju;
9) ima poslovni ugled.
*Službeni glasnik RS, broj 45/2015
Brisan je raniji naziv odeljka 3. (vidi član 15. Zakona - 45/2015-8)
Finansijski uslovi za izdavanje operativne dozvole*
*Službeni glasnik RS, broj 45/2015
Član 78.
Privredno društvo koje prvi put podnosi zahtev za 
izdavanje operativne dozvole dužno je da dokaže da je:
1) u periodu od 24 meseca od otpočinjanja obavljanja 
javnog avio-prevoza sposobno da ispunjava svoje stvarne i moguće obaveze koje su 
realno procenjene;
2) za prva tri meseca od otpočinjanja obavljanja javnog 
avio-prevoza sposobno da pokrije svoje fiksne i operativne troškove nastale u 
poslovanju prema poslovnom planu, koji se zasnivaju na realnim procenama, pri 
čemu se ne uzimaju u obzir prihodi od poslovanja.
Кao dokaz ispunjenosti uslova iz stava 1. ovog člana, 
svaki podnosilac zahteva prilaže poslovni plan za najmanje prve tri godine 
poslovanja, koji sadrži finansijsku povezanost podnosioca zahteva sa drugim 
komercijalnim delatnostima u kojima učestvuje, neposredno ili preko povezanih 
privrednih društava i drugih pravnih lica, kao i druge zahtevane podatke o 
finansijskoj sposobnosti.
Izuzetno od st. 1. i 2. ovog člana, privredno društvo 
koje podnosi zahtev za izdavanje operativne dozvole radi obavljanja prevoza 
vazduhoplovima čija je maksimalna masa na poletanju manja od 10 t i/ili s manje od 
20 sedišta, dužno je da dokaže da njegov kapital iznosi najmanje 100.000 evra ili 
dinarsku protivvrednost te sume ili da, na zahtev Direktorata, priloži sve 
podatke potrebne za procenu njegove finansijske sposobnosti.
Odredbe st. 1. i 2. ovog člana primenjuju se na 
podnosioca zahteva iz stava 3. ovog člana ako on namerava da obavlja redovan 
avio-prevoz ili ako njegov promet premašuje 3.000.000 evra godišnje ili dinarsku 
protivvrednost te sume.
*Službeni glasnik RS, broj 45/2015
Izdavanje operativne dozvole*
*Službeni glasnik RS, broj 45/2015
Član 79.
Operativnu dozvolu izdaje Direktorat na neodređeno 
vreme i ona važi sve dok avio-prevozilac ispunjava uslove za njeno izdavanje.
Avio-prevozilac mora u svakom trenutku da bude 
sposoban da, na zahtev Direktorata, dokaže da ispunjava propisane uslove za 
izdavanje operativne dozvole.
Operativna dozvola se ne izdaje za:
1) prevoz vazduhoplovom bez motora ili ultralakim 
vazduhoplovom s motorom;
2) lokalne letove.
U slučaju iz stava 3. ovog člana izdaje se samo 
sertifikat vazduhoplovnog operatera.
*Službeni glasnik RS, broj 45/2015
Provera ispunjenosti uslova za izdavanje operativne dozvole*
*Službeni glasnik RS, broj 45/2015
Član 80.
Direktorat je dužan da po isteku 24 meseca od izdavanja 
operativne dozvole proveri da li avio-prevozilac i dalje ispunjava uslove koji su 
potrebni za njeno izdavanje, kao i uvek kada postoji sumnja u ispunjenost propisanih 
uslova.
Imalac operativne dozvole dužan je da Direktoratu, na 
njegov zahtev, dostavi podatke o ispunjenosti uslova koji su potrebni za izdavanje 
operativne dozvole.
Imalac operativne dozvole dužan je da Direktoratu 
dostavi godišnje finansijske izveštaje u roku od šest meseci od završetka 
finansijske godine, u skladu sa propisima kojima se uređuju računovodstvo i 
revizija.
U slučaju finansijske reorganizacije avio-prevozioca, 
Direktorat može da izda privremenu operativnu dozvolu sa rokom važenja do 12 
meseci, pod uslovom da se time ne ugrožava bezbednost delatnosti koju obavlja 
avio-prevozilac, da se u toj dozvoli navedu eventualne izmene sertifikata 
vazduhoplovnog operatera, kao i da je finansijska reorganizacija moguća u 
periodu za koji je privremena dozvola izdata.
*Službeni glasnik RS, broj 45/2015
Suspenzija, stavljanje van snage i izmena operativne dozvole
Član 81.
Direktorat suspenduje ili stavlja van snage operativnu dozvolu ako 
avio-prevozilac prestane da ispunjava neki uslov koji je potreban za izdavanje 
operativne dozvole.
Direktorat može, na zahtev avio-prevozioca, da izmeni operativnu dozvolu.
Poseban slučaj stavljanja van snage operativne dozvole
Član 82.
Direktorat stavlja van snage operativnu dozvolu avio-prevoziocu koji u roku od 
šest meseci od izdavanja operativne dozvole ne otpočne da obavlja javni 
avio-prevoz ili koji otpočeti javni avio-prevoz ne obavlja duže od šest meseci. 

Podzakonski propis
Član 83.
Uslovi i način pod kojima se izdaje, menja, suspenduje 
ili stavlja van snage operativna dozvola i privremena operativna dozvola i način 
na koji avio-prevozilac dostavlja finansijske izveštaje Direktoratu bliže se 
uređuju propisom Direktorata.
Direktorat svake kalendarske godine objavljuje u 
„Službenom glasniku Republike Srbije” listu akata o izdavanju, suspenziji ili 
stavljanju van snage operativnih dozvola.
Za postupanje po zahtevu za izdavanje ili izmenu 
operativne dozvole plaća se taksa Direktoratu.
*Službeni glasnik RS, broj 45/2015
Sertifikat vazduhoplovnog operatera*
*Službeni glasnik RS, broj 45/2015
Član 84.
Sertifikat vazduhoplovnog operatera je sertifikat koji 
se izdaje privrednom društvu, drugom pravnom licu, preduzetniku ili državnom 
organu koji ima opremu, osoblje i organizaciju za bezbedno obavljanje delatnosti 
navedene u tom sertifikatu.
Imalac sertifikata vazduhoplovnog operatera dužan je 
da prilikom obavljanja delatnosti postupa u skladu sa uslovima navedenim u tom 
sertifikatu.
Sertifikat vazduhoplovnog operatera izdaje Direktorat 
na neodređeno vreme.
Direktorat menja, suspenduje ili stavlja van snage 
sertifikat vazduhoplovnog operatera ako operater vazduhoplova prestane da 
ispunjava neki od uslova koji je potreban za izdavanje sertifikata.
*Službeni glasnik RS, broj 45/2015
Odnos sertifikata vazduhoplovnog operatera i operativne dozvole
*Službeni glasnik RS, broj 45/2015
Član 85.
Suspenzija ili stavljanje van snage sertifikata vazduhoplovnog operatera 
povlači obavezu Direktorata da po službenoj dužnosti suspenduje ili stavi van 
snage operativnu dozvolu.
Izmena sertifikata vazduhoplovnog operatera može, zavisno od okolnosti, da 
izazove izmenu operativne dozvole.
*Službeni glasnik RS, broj 45/2015
Podzakonski propis
Član 86.
Uslovi pod kojima se izdaje, menja, suspenduje ili 
stavlja van snage sertifikat vazduhoplovnog operatera i obrazac sertifikata bliže 
se određuju propisom Direktorata.
Za postupanje po zahtevu za izdavanje ili izmenu 
sertifikata vazduhoplovnog operatera plaća se taksa Direktoratu.
*Službeni glasnik RS, broj 45/2015
Zakup vazduhoplova
Član 87.
Vazduhoplov može da se zakupi s posadom ili bez nje.
Domaći avio-prevozilac dužan je da pre uzimanja vazduhoplova u zakup pribavi 
od Direktorata saglasnost za zaključenje ugovora o zakupu.
Кada domaći avio-prevozilac daje vazduhoplov u zakup stranom avio-prevoziocu 
dužan je da pribavi prethodnu saglasnost samo ako vazduhoplov daje u zakup bez 
posade, a ukoliko daje u zakup vazduhoplov sa 
posadom dužan je da o tome obavesti Direktorat.
Bitni elementi ugovora o zakupu vazduhoplova jesu i vrsta zakupa, uslovi za 
održavanje i korišćenje vazduhoplova i nadzor nad upotrebom vazduhoplova.
Uslovi pod kojima se izdaje prethodna saglasnost na zaključenje ugovora o 
zakupu vazduhoplova bliže se određuju propisom Direktorata
.
Odredbe ovog člana shodno se primenjuju i na zakup 
vazduhoplova koji se koristi u posebnim delatnostima u vazdušnom saobraćaju.
*Službeni glasnik RS, broj 45/2015
Prenošenje nadzornih prava i obaveza
Član 88.
Кada se vazduhoplov koji je upisan u Registar vazduhoplova Republike Srbije 
koristi u stranoj državi na osnovu ugovora o zakupu, čarteru ili drugog sličnog 
ugovora, Republika Srbija može da, u skladu sa Кonvencijom o međunarodnom 
civilnom vazduhoplovstvu, zaključi ugovor sa stranom državom kojim se na nju 
prenose sva ili neka nadzorna prava ili sve ili neke obaveze koje, kao država 
registracije, ima u pogledu vazduhoplova, posle čega Republika Srbija više nije 
odgovorna za vršenje prava i ispunjavanje obaveza koje je prenela.
Кada je vazduhoplov registrovan u stranoj državi, a koristi se u Republici 
Srbiji na osnovu ugovora o zakupu, čarteru ili drugog sličnog ugovora, država 
registracije vazduhoplova može, u skladu sa Кonvencijom o međunarodnom civilnom 
vazduhoplovstvu, na osnovu ugovora s Republikom Srbijom, da prenese na Republiku 
Srbiju sva ili neka nadzorna prava ili sve ili neke obaveze koje vazduhoplovne 
vlasti strane države imaju u pogledu vazduhoplova, čime Republika Srbija 
preuzima odgovornost za vršenje prava i ispunjavanje obaveza koje su joj prenesene.
Ugovor o prenošenju nadzornih prava i obaveza može da se zaključi samo s 
državom koja je članica Međunarodne organizacije civilnog vazduhoplovstva i 
podleže registraciji kod nadležnog organa Međunarodne organizacije civilnog 
vazduhoplovstva. 
Dokumenti o plovidbenosti, dozvole za rad radio-stanice i dozvole i potvrde 
članova posade koje je izdala država na koju su prenesena nadzorna prava 
priznaju se kao da ih je izdala država koja je prenela nadzorna prava.
Pravo domaćeg avio-prevozioca na izbor linije
Član 89.
Domaći avio-prevozilac samostalno odlučuje o tome na kojim linijama obavlja 
redovan avio-prevoz u Republici Srbiji.
Domaći avio-prevozilac može da obavlja prevoz na liniji u međunarodnom 
redovnom avio-prevozu pod uslovima koji su određeni potvrđenim međunarodnim 
ugovorom.
Domaći avio-prevozilac slobodno odlučuje o tome da li će obavljati međunarodni 
vanredni avio-prevoz.
Prevoz na liniji u javnom interesu
Član 90.
Ako prevoz drugim vidovima saobraćaja ne zadovoljava 
potrebe, a ne postoji komercijalni interes za obavljanje redovnog avio-prevoza na 
liniji koja je značajna za privredni i društveni razvoj Republike Srbije ili je 
potreba obavljanja takvog prevoza utvrđena posebnim bilateralnim ili 
multilateralnim sporazumom, Vlada može da obavljanje prevoza na liniji proglasi 
javnim interesom (u daljem tekstu: linija u javnom interesu).
Odluka o proglašenju linije u javnom interesu objavljuje 
se u „Službenom glasniku Republike Srbije”, pri čemu se objavljuju i uslovi i 
pogodnosti pod kojima može da se obavlja redovni avio-prevoz na liniji.
Pre donošenja odluke iz stava 2. ovog člana, o nameri 
proglašenja linije u javnom interesu i planiranom datumu njenog uvođenja, ministar 
nadležan za poslove saobraćaja obaveštava aerodrome koje linija povezuje i 
avio-prevozioce koji obavljaju avio-prevoz na toj liniji.
Ako nijedan avio-prevozilac ne započne ili ne pokaže 
da za kratko vreme može da započne redovni avio-prevoz pod uslovima iz odluke iz 
stava 2. ovog člana, ministarstvo nadležno za poslove saobraćaja može da pokrene 
postupak koji se sprovodi u skladu sa zakonom kojim se uređuju javne nabavke, u 
kome se bira avio-prevozilac koji će, uz kompenzaciju i u periodu do četiri 
godine, obavljati redovan avio-prevoz na liniji.
U slučaju iz stava 4. ovog člana, obavljanje 
avio-prevoza na liniji u javnom interesu je dozvoljeno samo avio-prevoziocu 
izabranom u postupku javne nabavke za izbor avio-prevozioca koji će obavljati 
redovan avio-prevoz na liniji proglašenoj za liniju u javnom interesu.
Odluka o proglašenju linije u javnom interesu se može 
odnositi na liniju sa više zaustavljanja, pri čemu se primerenost proglašenja 
linije u javnom interesu procenjuje za svaki deo linije zasebno.
Avio-prevozilac izabran u postupku javne nabavke za 
izbor avio-prevozioca koji će obavljati redovan avio-prevoz na liniji proglašenoj 
za liniju u javnom interesu može da zaključuje komercijalne aranžmane sa drugim 
avio-prevoziocima u vezi sa obavljanjem prevoza na liniji u javnom interesu.
U opravdanim slučajevima, period na koji se bira 
avio-prevozilac može se produžiti na najduže pet godina ako linija služi 
povezivanju udaljenih krajeva.
Odluka o proglašenju linije u javnom interesu prestaje 
da važi ako se redovni avio-prevoz na liniji na kojoj je obaveza uvedena ne 
obavlja u periodu od 12 meseci.
Bliže uslove za proglašenje linije u javnom interesu i 
definisanje kriterijuma za obavljanje prevoza na liniji u javnom interesu propisuje 
Vlada, na predlog ministra nadležnog za poslove saobraćaja.
*Službeni glasnik RS, broj 83/2018
**Službeni glasnik RS, broj 9/2020
Obavljanje međunarodnog javnog avio-prevoza s Republikom Srbijom
Član 91.
Za obavljanje međunarodnog javnog avio-prevoza s 
Republikom Srbijom strani avio-prevozilac mora da poseduje odobrenje, izuzev ako 
je drugačije predviđeno potvrđenim međunarodnim ugovorom.
Odobrenje iz stava 1. ovog člana Direktorat izdaje ako 
utvrdi:
1) da je međunarodnim ugovorom utvrđena mogućnost da 
se koriste saobraćajna prava neophodna za obavljanje zahtevanog javnog 
avio-prevoza;
2) da je podnosilac zahteva propisno ovlašćen za 
obavljanje zahtevanog javnog avio-prevoza; 
3) da država čiji je nadležni organ izdao ovlašćenje iz 
tačke 2) ovog stava i država registracije vazduhoplova ispunjavaju međunarodne 
standarde u oblasti bezbednosti i obezbeđivanja u vazduhoplovstvu;
4) da strani avio-prevozilac poseduje odgovarajuće 
osiguranje od odgovornosti za štetu;
5) da se strani avio-prevozilac ili vazduhoplov koji 
on namerava da koristi ne nalaze na listi avio-prevozilaca kojima je zabranjeno 
letenje u Evropskoj uniji.
U slučaju da nije ispunjen uslov iz stava 2. tačka 1) 
ovog člana, strani avio-prevozilac koji namerava da sa teritorije Republike 
Srbije obavi pojedinačni let ili seriju do četiri leta u vanrednom avio-prevozu 
putnika, izuzev hitnog medicinskog prevoza, dužan je da, uz zahtev za izdavanje 
odobrenja, dostavi i izjavu o saglasnosti domaćih avio-prevozilaca koji su 
ovlašćeni i osposobljeni za obavljanje zahtevanog javnog avio-prevoza. 
Ako domaći avio-prevozilac nije saglasan da strani 
avio-prevozilac obavi javni avio-prevoz iz stava 3. ovog člana dužan je da, u 
roku od 48 sati od prijema zahteva, o tome obavesti Direktorat i podnosioca 
zahteva, čime preuzima obavezu da zahtevani javni avio-prevoz obavi pod istim 
ili sličnim uslovima u pogledu kapaciteta vazduhoplova i vremena obavljanja leta.
Ako nije ispunjen uslov iz stava 2. tačka 1) ovog 
člana, a strani avio-prevozilac podnese zahtev za obavljanje redovnog avio-prevoza 
ili serije od više od četiri leta u vanrednom avio-prevozu putnika sa teritorije 
Republike Srbije za čije je obavljanje ovlašćen i osposobljen domaći 
avio-prevozilac, Direktorat pribavlja prethodnu saglasnost ministarstva nadležnog 
za poslove saobraćaja. 
Ministarstvo nadležno za poslove saobraćaja izdaje 
saglasnost iz stava 5. ovog člana ako oceni da je obavljanje zahtevanog javnog 
avio-prevoza u skladu sa politikom Vlade u oblasti vazdušnog saobraćaja, 
strategijom razvoja vazdušnog saobraćaja i u interesu domaćih vazduhoplovnih 
subjekata.
Direktorat stavlja van snage odobrenje iz stava 1. ovog 
člana ako utvrdi da strani avio-prevozilac ne obavlja saobraćaj u skladu sa 
uslovima utvrđenim u potvrđenom međunarodnom ugovoru i/ili odobrenju, ili ako 
strani avio-prevozilac više ne ispunjava neki od uslova propisanih ovim članom.
Bliže uslove i način izdavanja odobrenja stranom 
avio-prevoziocu za obavljanje međunarodnog javnog avio-prevoza s Republikom 
Srbijom propisuje Direktorat.
*Službeni glasnik RS, broj 83/2018
Objavljivanje ukupne cene avio-prevoza
*Službeni glasnik RS, broj 45/2015
Član 92.
Avio-prevozilac slobodno određuje cene prevoza putnika, prtljaga, pošte i robe 
u javnom avio-prevozu, izuzev kad je ta sloboda ograničena potvrđenim 
međunarodnim ugovorom.
Avio-prevozilac je obavezan da objavi ukupnu cenu 
avio-prevoza i da jasno navede elemente od kojih se ta ukupna cena sastoji.
U pogledu određivanja cene prevoza zabranjena je 
diskriminacija na osnovu državne pripadnosti ili identiteta avio-prevozioca 
koji, prema međunarodnom ugovoru, ima pravo da koristi saobraćajna prava u 
redovnom avio-prevozu za i iz Republike Srbije.
Prodavac putnih karata, bilo da je u pitanju 
avio-prevozilac, njegov zastupnik ili drugo lice ovlašćeno da prodaje te putne 
karte, dužan je da obezbedi pristup cenama prevoza za i sa aerodroma u Republici 
Srbiji bez diskriminacije na osnovu državljanstva ili prebivališta kupca ili na 
osnovu svog sedišta.
Uslove objavljivanja ukupne cene avio-prevoza i elemente 
te cene koji moraju da budu navedeni, kao i obaveze avio-prevozioca u pogledu 
pristupa javnosti cenama avio-prevoza, propisuje Direktorat.
*Službeni glasnik RS, broj 45/2015
**Službeni glasnik RS, broj 83/2018
Ograničenje ili obustavljanje javnog avio-prevoza na liniji
Član 93.
Direktorat, na predlog ministarstva nadležnog za 
poslove životne sredine, može da ograniči ili obustavi javni avio-prevoz na 
liniji ako su njime prekoračene granične vrednosti emisije zagađujućih materija u 
vazduhu ili granične vrednosti emisije buke u životnoj sredini, naročito ako 
prevoz u drugim vidovima saobraćaja pruža zadovoljavajući nivo usluga.
Ograničenje ili obustavljanje javnog avio-prevoza može da se primeni ako se njime 
ne utiče na konkurenciju među avio-prevoziocima i ako nije strože nego što 
prilike nalažu, s tim što ne može trajati duže od tri godine i što je Direktorat 
dužan da, po prestanku ograničenja ili obustavljanja javnog avio-prevoza, ponovo 
oceni potrebu za njima.
Bliže uslove pod kojima se ograničava i obustavlja javni avio-prevoz propisuje
Direktorat.
*Službeni glasnik RS, broj 45/2015
Usaglašavanje reda letenja i dodela slotova*

*Službeni glasnik RS, broj 45/2015
Član 94.
Red letenja u redovnom avio-prevozu utvrđuje se posebno 
za letnji i posebno za zimski saobraćajni period.
Avio-prevozilac je dužan da red letenja objavi 
najkasnije 15 dana pre početka njegovog važenja, a izmene u redu letenja – 
najkasnije deset dana pre početka važenja izmenjenog reda letenja.
Avio-prevozilac obavlja delatnost u skladu sa 
objavljenim redom letenja sve dok on važi.
Avio-prevozilac je dužan da o obustavi prevoza ili 
izmeni reda letenja odmah obavesti javnost
.
Na aerodromima sa usklađenim redom letenja usaglašavanje 
reda letenja, na način utvrđen propisom iz stava 7. ovog člana, vrši usklađivač 
reda letenja koga odredi operater aerodroma, a na koordinisanim aerodromima 
dodelu slotova vrši nezavisni koordinator.
Odluku o utvrđivanju ili promeni statusa aerodroma kao 
aerodroma sa usklađenim redom letenja ili koordinisanog aerodroma, kao i odluku o 
imenovanju nezavisnog koordinatora, na zahtev operatera aerodroma, donosi 
Direktorat, uz saglasnost ministarstva nadležnog za poslove saobraćaja.
Pravila za određivanje aerodroma sa usklađenim redom 
letenja, odnosno koordinisanih aerodroma, dodeljivanje slotova i usklađivanje reda 
letenja, planiranje saobraćaja na aerodromu sa usklađenim redom letenja ili na 
koordinisanom aerodromu, kao i rad koordinacionog odbora, koordinatora slotova i 
usklađivača reda letenja u cilju postizanja efikasnog, usklađenog i koordinisanog 
vazdušnog saobraćaja na aerodromima sa povećanim obimom saobraćaja, propisuje 
Direktorat.
*Službeni glasnik RS, broj 45/2015
**Službeni glasnik RS, broj 83/2018
Brisani su raniji nazivi odeljaka 4-6. (vidi član 25. Zakona - 45/2015-8)
b) Posebne delatnosti u vazdušnom saobraćaju koje se 
obavljaju uz naknadu
*Službeni glasnik RS, broj 45/2015
Član 95.
Za obavljanje posebnih delatnosti u vazdušnom saobraćaju 
uz naknadu operater vazduhoplova podnosi Direktoratu izjavu o osposobljenosti za 
obavljanje tih delatnosti, a ako se radi o obavljanju posebnih delatnosti u 
vazdušnom saobraćaju visokog rizika operater vazduhoplova mora da poseduje i 
potvrdu o ispunjavanju uslova za obavljanje tih delatnosti.
Potvrdu o ispunjavanju uslova iz stava 1. ovog člana 
izdaje Direktorat na neodređeno vreme.
Za proveru ispunjenosti uslova za obavljanje posebnih 
delatnosti u vazdušnom saobraćaju visokog rizika plaća se taksa Direktoratu.
*Službeni glasnik RS, broj 45/2015
Podzakonski propis

*Službeni glasnik RS, broj 45/2015
Član 96.
Vrste posebnih delatnosti u vazdušnom saobraćaju koje 
se obavljaju uz naknadu, pojam i vrste posebnih delatnosti visokog rizika, bliži 
uslovi i način obavljanja tih delatnosti, uslovi pod kojima se izdaje, menja, 
suspenduje ili stavlja van snage potvrda o ispunjavanju uslova za obavljanje tih 
delatnosti, kao i izgled i sadržaj te potvrde, bliže se određuju propisom 
Direktorata.
*Službeni glasnik RS, broj 45/2015
3. Nekomercijalno letenje i vazduhoplovne manifestacije
*Službeni glasnik RS, broj 45/2015
Nekomercijalno letenje
*Službeni glasnik RS, broj 45/2015
Član 97.
Operater vazduhoplova koji se bavi nekomercijalnim 
letenjem, a pri tome koristi složeni motorni vazduhoplov, dužan je da dostavi 
Direktoratu izjavu kojom potvrđuje da je odgovarajuće osposobljen i da raspolaže 
sredstvima za izvršavanje odgovornosti u vezi sa korišćenjem vazduhoplova.
Uslovi koje mora da ispuni operater vazduhoplova koji 
obavlja nekomercijalno letenje, kao i sadržaj izjave iz stava 1. ovog člana, bliže 
se određuju propisom koji donosi Direktorat.
*Službeni glasnik RS, broj 45/2015
Vazduhoplovne manifestacije
Član 98.
Vazduhoplovna manifestacija može da se održi ako je 
odobri Direktorat i ako jedinica za upravljanje vazdušnim prostorom organizatoru 
vazduhoplovne manifestacije alocira vazdušni prostor u tu svrhu.
Odobrenje iz stava 1. ovog člana Direktorat izdaje ako 
su ispunjeni uslovi koji se odnose na bezbedno odvijanje planiranih vazduhoplovnih 
aktivnosti.
Alokaciju vazdušnog prostora iz stava 1. ovog člana 
jedinica za upravljanje vazdušnim prostorom vrši u skladu sa propisom iz člana 30. 
stav 3. ovog zakona.
*Službeni glasnik RS, broj 83/2018
Glava šesta
AERODROMI
*Službeni glasnik RS, broj 45/2015
1. Кorišćenje i podela aerodroma
*Službeni glasnik RS, broj 45/2015
Кorišćenje aerodroma
*Službeni glasnik RS, broj 45/2015
Član 99.
Za poletanje, sletanje i kretanje vazduhoplova koriste se 
aerodromi.
Odredba stava 1. ovog člana se ne primenjuje na:
1) vazduhoplove čije se mesto sletanja zbog njihovih 
karakteristika ne može unapred odrediti (slobodni balon, paraglajder, zmaj bez 
motora);
2) vazduhoplove koji sleću u stanju nužde;
3) vazduhoplove koji obavljaju hitan medicinski prevoz;
4) vazduhoplove koji poleću ili sleću u svrhu traganja 
i spasavanja;
5) vazduhoplove koji učestvuju u gašenju požara;
6) letove koje obavljaju vojni vazduhoplovi;
7) letove za posebne namene koje obavlja ministarstvo 
nadležno za unutrašnje poslove u izvršavanju operativnih poslova.
Izuzetno od stava 1. ovog člana, avion koji nije 
složeni motorni vazduhoplov, kao i helikopter, mogu da za poletanje i sletanje 
koriste mesta koja se nalaze izvan aerodroma, pod uslovima koje propisuje 
Direktorat.
*Službeni glasnik RS, broj 45/2015
Podela aerodroma
*Službeni glasnik RS, broj 45/2015
Član 100.
Aerodromi mogu biti civilni, vojni i mešoviti.
Civilni aerodrom je aerodrom koji se koristi za 
civilni vazdušni saobraćaj i kojim upravlja operater aerodroma.
Civilni aerodromi se razvrstavaju prema fizičkim 
osobinama i opremljenosti poletno-sletne staze i rulne staze, u skladu sa 
propisom koji donosi Direktorat.
Vojni aerodrom je aerodrom koji se koristi za vojno 
letenje i kojim upravlja ministarstvo nadležno za poslove odbrane.
*Službeni glasnik RS, broj 45/2015
Кorišćenje vojnog aerodroma za civilni vazdušni saobraćaj
*Službeni glasnik RS, broj 45/2015
Član 101.
Vojni aerodrom ili deo vojnog aerodroma može da se 
koristi u civilne svrhe, kao mešoviti (vojno-civilni) aerodrom, ako o tome 
zaključe ugovor ministarstvo nadležno za poslove odbrane i 
fizičko ili pravno lice koje namerava da postane civilni operater na 
vojnom aerodromu.
Ugovorom iz stava 1. ovog člana se određuju 
poletno-sletne i rulne staze, parking pozicije, uređaji koji mogu da se 
upotrebljavaju za potrebe civilnog vazdušnog saobraćaja, način upotrebe i uslovi 
održavanja aerodroma ili pojedinih njegovih delova, uređaja ili sredstava i 
međusobna prava i obaveze ugovornih strana.
Ako se koristi u civilne svrhe vojni aerodrom ili deo 
vojnog aerodroma mora da ispunjava uslove koji su ovim zakonom i propisima 
donetim na osnovu njega propisani za civilni aerodrom, a operater aerodroma mora 
da ispunjava uslove propisane za civilnog operatera.
Izuzetno od stava 1. ovog člana, vojni aerodrom ili 
deo vojnog aerodroma može da se koristi za pojedinačne civilne letove, ako 
operater vazduhoplova dobije odobrenje od ministarstva nadležnog za poslove 
odbrane.
VVojnim delom mešovitog aerodroma upravlja ministarstvo 
nadležno za poslove odbrane.
*Službeni glasnik RS, broj 45/2015
**Službeni glasnik RS, broj 83/2018
Кorišćenje civilnog aerodroma za vojne letove
*Službeni glasnik RS, broj 45/2015
Član 102.
Civilni aerodrom ili deo civilnog aerodroma može da se 
koristi za vojne letove, ako o tome zaključe ugovor operater tog aerodroma i 
ministarstvo nadležno za poslove odbrane, uz prethodno pribavljeno mišljenje 
Direktorata o uticaju na bezbednost odvijanja civilnog vazdušnog saobraćaja.
U pogledu sadržaja ugovora o korišćenju civilnog 
aerodroma ili dela civilnog aerodroma za vojne letove primenjuje se odredba člana 
101. stav 2. ovog zakona.
Izuzetno od stava 1. ovog člana, civilni aerodrom se 
može koristiti za pojedinačne letove vojnih vazduhoplova na osnovu saglasnosti 
operatera aerodroma.
*Službeni glasnik RS, broj 45/2015
Кorišćenje aerodroma za međunarodni vazdušni 
saobraćaj.Vreme otvorenosti aerodroma
*Službeni glasnik RS, broj 45/2015
Član 103.
Aerodrom može da se koristi za međunarodni vazdušni 
saobraćaj ako operater aerodroma obezbedi uslove za prelazak državne granice u 
skladu sa zakonom kojim se uređuje zaštita državne granice i ako je aktom Vlade 
određen granični prelaz za međunarodni saobraćaj na aerodromu.
Izuzetno od stava 1. ovog člana, za međunarodni 
vazdušni saobraćaj se mogu koristiti drugi aerodromi, ako operater aerodroma, na 
zahtev i o svom trošku, obezbedi uslove za primenu zakona kojim se uređuje 
zaštita državne granice.
Vreme otvorenosti aerodroma je period u kome aerodrom 
koji je otvoren za javnu upotrebu mora biti otvoren za odvijanje vazdušnog 
saobraćaja i određuje ga Direktorat, na predlog operatera aerodroma.
Izvan vremena otvorenosti aerodroma vazduhoplov može 
da poleti sa aerodroma, odnosno sleti na aerodrom u terminu koji odredi operater 
aerodroma.
*Službeni glasnik RS, broj 45/2015
**Službeni glasnik RS, broj 83/2018
2. Sertifikat aerodroma, dozvola za korišćenje aerodroma i 
saglasnost za korišćenje aerodroma
*Službeni glasnik RS, broj 45/2015
Uslovi za korišćenje aerodroma u vazdušnom saobraćaju
*Službeni glasnik RS, broj 45/2015
Član 104.
Aerodrom može da se koristi u vazdušnom saobraćaju ako 
operater aerodroma ima sertifikat aerodroma, dozvolu za korišćenje aerodroma ili 
saglasnost za korišćenje aerodroma i ako u trenutku korišćenja aerodrom ispunjava 
sve uslove kako bi se vazdušni saobraćaj odvijao bezbedno, kao i sve uslove u 
pogledu obezbeđivanja u vazduhoplovstvu.
*Službeni glasnik RS, broj 45/2015
Sertifikat aerodroma
*Službeni glasnik RS, broj 45/2015
Član 105.
SSertifikat aerodroma se izdaje operateru aerodroma 
koji je otvoren za javnu upotrebu i koji se koristi za javni avio-prevoz i 
izvođenje operacija uz korišćenje procedura instrumentalnog prilaza ili odlaska, 
ako:
1) ima poletno-sletnu 
stazu sa kolovoznim zastorom dužine 800 m 
ili više, ili
2) isključivo opslužuje helikoptere.
Izuzetno, operateru aerodroma koji ispunjava uslove iz 
stava 1. ovog člana, ali u toku godine ne ostvari promet putnika veći od 10.000 
i ne ostvari više od 850 operacija povezanih sa prevozom tereta, Direktorat može 
izdati dozvolu za korišćenje aerodroma.
*Službeni glasnik RS, broj 45/2015
**Službeni glasnik RS, broj 83/2018
Dozvola za korišćenje aerodroma i saglasnost za korišćenje 
aerodroma
*Službeni glasnik RS, broj 45/2015
Član 106.
Dozvola za korišćenje se izdaje operateru aerodroma 
koji je namenjen za poletanje i sletanje vazduhoplova čija je maksimalna 
sertifikovana masa na poletanju (MSTOM) veća od 2.370 kg i koji je namenjen za 
obavljanje javnog avio-prevoza ili obuku pilota.
Izuzetno od stava 1. ovog člana, dozvola za korišćenje 
se izdaje operateru aerodroma koji je namenjen za poletanje i sletanje vazduhoplova 
čija je sertifikovana masa na poletanju (MSTOM) manja od 2.370 kg, ako je namenjen 
za obavljanje javnog avio-prevoza putnika ili obuku pilota.
Operateru aerodroma koji nije obuhvaćen st. 1 i 2. 
ovog člana izdaje se saglasnost za korišćenje aerodroma.
Osim ako je drugačije propisano, odredbe ovog zakona 
koje se odnose na dozvolu za korišćenje aerodroma shodno se primenjuju na 
sertifikat aerodroma.
Direktorat vodi evidenciju aerodroma kojima je izdata 
dozvola za korišćenje, odnosno saglasnost za korišćenje.
*Službeni glasnik RS, broj 45/2015
**Službeni glasnik RS, broj 83/2018
Izdavanje dozvole, odnosno saglasnosti za korišćenje 
aerodroma
*Službeni glasnik RS, broj 45/2015
Član 107.
Direktorat izdaje dozvolu, odnosno saglasnost za 
korišćenje aerodroma ako utvrdi da aerodrom i operater aerodroma ispunjavaju 
uslove predviđene ovim zakonom i propisima donetim na osnovu njega u pogledu: 
fizičkih karakteristika aerodroma, opremljenosti aerodroma vizuelnim pomoćnim 
sredstvima za navigaciju (oznake, svetla, znaci, markeri), prepreka i sredstava 
za obeležavanje prepreka i površina sa ograničenom upotrebom, električnih 
sistema, operativnih službi, opreme i instalacija aerodroma, u pogledu tehničkog 
održavanja aerodroma, kao i u pogledu obezbeđivanja.
Uz zahtev za izdavanje dozvole za korišćenje aerodroma 
operater aerodroma je dužan da Direktoratu dostavi aerodromski priručnik, a uz 
zahtev za izdavanje saglasnosti za korišćenje aerodroma operater aerodroma je 
dužan da Direktoratu dostavi uputstvo za korišćenje aerodroma.
Struktura, sadržaj, način vođenja i odobravanja 
aerodromskog priručnika i uputstva za korišćenje aerodroma, kao i druga 
dokumentacija koja je potrebna za odlučivanje o zahtevu, bliže se određuju 
propisom Direktorata.
Za proveru ispunjenosti uslova za izdavanje dozvole, 
odnosno saglasnosti za korišćenje aerodroma, plaća se taksa Direktoratu.
Specifikacija dozvole, odnosno saglasnosti za 
korišćenjeaerodroma
*Službeni glasnik RS, broj 45/2015
Član 108.
Aerodrom se može koristiti u vazdušnom saobraćaju samo 
u skladu sa uslovima koje Direktorat odredi u specifikaciji dozvole za 
korišćenje, odnosno specifikaciji saglasnosti za korišćenje aerodroma.
Sadržaj specifikacije dozvole, odnosno saglasnosti za 
korišćenje aerodroma bliže se određuje propisom koji donosi Direktorat.
*Službeni glasnik RS, broj 45/2015
Važenje dozvole, odnosno saglasnosti za korišćenje 
aerodroma
*Službeni glasnik RS, broj 45/2015
Član 109.
Dozvolu za korišćenje aerodroma i saglasnost za 
korišćenje aerodroma Direktorat izdaje na neodređeno vreme.
Po izdavanju dozvole za korišćenje aerodroma Direktorat 
vrši periodične provere imaoca dozvole, prema programu periodične provere.
Direktorat suspenduje ili stavlja van snage dozvolu, 
odnosno saglasnost za korišćenje aerodroma, ako imalac dozvole odnosno 
saglasnosti prestane da ispunjava neki od uslova koji je potreban za izdavanje 
dozvole, odnosno saglasnosti.
*Službeni glasnik RS, broj 45/2015
Obaveštavanje o promenama i prekid korišćenja aerodroma
*Službeni glasnik RS, broj 45/2015
Član 110.
Operater aerodroma koji je otvoren za javnu upotrebu 
je dužan da obavesti Direktorat i nadležnu jedinicu kontrole letenja o planiranim 
radovima većeg obima koji mogu da dovedu do zatvaranja aerodroma ili ograničenja 
njegovog korišćenja, kao i o svim drugim promenama koje se odnose na uslove pod 
kojim je izdata dozvola, odnosno saglasnost za korišćenje aerodroma.
Ako aerodrom ili operater aerodroma prestane da 
ispunjava, u celini ili delimično, neki od uslova u pogledu bezbednosti odvijanja 
vazdušnog saobraćaja ili obezbeđivanja u vazduhoplovstvu, operater aerodroma je 
dužan da ograniči ili da trajno ili privremeno prekine njegovo korišćenje i da o 
tome obavesti Direktorat i nadležnu jedinicu kontrole letenja.
*Službeni glasnik RS, broj 45/2015
Izmena dozvole, odnosno saglasnosti za korišćenje 
aerodroma
*Službeni glasnik RS, broj 45/2015
Član 111.
Ako operater aerodroma, u toku važenja dozvole, odnosno 
saglasnosti za korišćenje aerodroma, namerava da izvrši izmene na aerodromu koje 
mogu da utiču na specifikaciju dozvole, odnosno saglasnosti za korišćenje 
aerodroma, dužan je da podnese Direktoratu zahtev za izmenu dozvole, odnosno 
saglasnosti za korišćenje aerodroma, sa dokumentacijom na kojoj zasniva svoj 
zahtev.
Operater aerodroma je dužan da zahtev iz stava 1. ovog 
člana podnese Direktoratu najkasnije 60 dana pre planirane promene stanja.
Na osnovu zahteva za izmenu dozvole, odnosno 
saglasnosti za korišćenje aerodroma, Direktorat sprovodi proveru i to u obimu 
koji je neophodan da bi se donela odluka o izmeni dozvole, odnosno saglasnosti 
za korišćenje aerodroma.
Za proveru ispunjenosti uslova za izmenu dozvole, 
odnosno saglasnosti za korišćenje aerodroma, plaća se taksa Direktoratu.
*Službeni glasnik RS, broj 45/2015
Prenos dozvole, odnosno saglasnosti za korišćenje 
aerodroma
*Službeni glasnik RS, broj 45/2015
Član 112.
Operater aerodroma može, uz odobrenje Direktorata, da 
prenese važeću dozvolu, odnosno saglasnost za korišćenje aerodroma na drugog 
operatera, pri čemu prenosilac dozvole, odnosno saglasnosti za korišćenje 
aerodroma zadržava svu odgovornost za korišćenje aerodroma, sve dok Direktorat ne 
odobri prenos.
Direktorat odobrava prenos dozvole, odnosno 
saglasnosti za korišćenje aerodroma ako na osnovu izvršene provere utvrdi da 
primalac dozvole, odnosno saglasnosti za korišćenje aerodroma, ispunjava uslove za 
izdavanje dozvole, odnosno saglasnosti za korišćenje aerodroma propisane ovim 
zakonom i propisima donetim na osnovu njega.
Za proveru ispunjenosti uslova za prenos dozvole, 
odnosno saglasnosti za korišćenje aerodroma, plaća se taksa Direktoratu.
*Službeni glasnik RS, broj 45/2015
Privremena dozvola za korišćenje aerodroma
*Službeni glasnik RS, broj 45/2015
Član 113.
U toku postupka za izdavanje ili prenos dozvole za 
korišćenje aerodroma, Direktorat može, na predlog podnosioca zahteva za izdavanje, 
odnosno prenos dozvole, da izda privremenu dozvolu za korišćenje aerodroma.
Direktorat izdaje privremenu dozvolu za korišćenje 
aerodroma ako su ispunjeni sledeći uslovi:
1) ako je otpočeo postupak za utvrđivanje ispunjenosti 
uslova za izdavanje ili prenos dozvole i pri tome postoji znatna verovatnoća da 
će se taj postupak pozitivno okončati;
2) ako je izdavanje privremene dozvole od javnog 
značaja i ne ugrožava odvijanje vazdušnog saobraćaja u pogledu bezbednosti i 
obezbeđivanja.
Privremena dozvola za korišćenje aerodroma važi najduže 
jednu godinu od dana izdavanja i prestaje da važi:
1) donošenjem rešenja o izdavanju dozvole za korišćenje 
aerodroma ili odbijanju zahteva za izdavanje te dozvole; ili
2) donošenjem rešenja kojim se odobrava prenos dozvole 
za korišćenje aerodroma ili odbija zahtev za prenos dozvole;
3) istekom vremena na koje je privremena dozvola 
izdata.
Odredbe ovog zakona i propisa donetih na osnovu njega 
koji se odnose na operatera aerodroma primenjuju se i na imaoca privremene 
dozvole za korišćenje aerodroma.
*Službeni glasnik RS, broj 45/2015
Podzakonski propis
*Službeni glasnik RS, broj 45/2015
Član 114.
Uslovi i postupak za izdavanje dozvole za korišćenje 
aerodroma i saglasnosti za korišćenje aerodroma, uslovi i način pod kojima se 
menja, suspenduje ili stavlja van snage dozvola, odnosno saglasnost za korišćenje 
aerodroma, uslovi i postupak za izdavanje privremene dozvole za korišćenje 
aerodroma, uslovi i postupak za prenos dozvole, odnosno saglasnosti za korišćenje 
aerodroma, kao i uslovi pod kojima se aerodrom koristi u vazdušnom saobraćaju, 
bliže se uređuju propisom Direktorata.
*Službeni glasnik RS, broj 45/2015
3. Planiranje, projektovanje i izgradnja aerodroma
*Službeni glasnik RS, broj 45/2015
Posebni uslovi za planiranje, projektovanje, izgradnju, 
dogradnju, adaptaciju ili rekonstrukciju aerodroma
*Službeni glasnik RS, broj 45/2015
Član 115.
Aerodrom mora biti planiran, projektovan i izgrađen na 
način koji omogućava da se poletanje, sletanje i kretanje vazduhoplova, kao i 
pružanje usluga zemaljskog opsluživanja, obavlja bezbedno i koji omogućava ispunjenje 
zahteva u pogledu obezbeđivanja.
Investitor i operater aerodroma su dužni da obezbede 
da se planiranje, projektovanje, izgradnja, dogradnja, adaptacija i rekonstrukcija 
aerodroma vrši u skladu sa propisima o planiranju i izgradnji objekata, kao i 
posebnim uslovima koji su utvrđeni propisom iz člana 114. ovog zakona.
Pre stručne kontrole, nacrt planskog dokumenta za 
aerodromski kompleks i prostor koji se graniči sa aerodromskim kompleksom, 
dostavlja se Direktoratu radi pribavljanja mišljenja.
*Službeni glasnik RS, broj 45/2015
**Službeni glasnik RS, broj 83/2018
Potvrda dokumentacije
*Službeni glasnik RS, broj 83/2018
Član 116.
Pre vršenja stručne ili tehničke kontrole, odnosno pre 
podnošenja zahteva za izdavanje građevinske dozvole, tehnička dokumentacija koja 
se odnosi na izgradnju, dogradnju i rekonstrukciju aerodroma dostavlja se 
Direktoratu radi pribavljanja potvrde.
Operater aerodroma je dužan da o radovima na aerodromu 
koji ne podležu izdavanju građevinske dozvole, a koji mogu da utiču na bezbednost 
i obezbeđivanje u vazduhoplovstvu, obavesti Direktorat i da, na zahtev 
Direktorata, dostavi odgovarajuću dokumentaciju radi pribavljanja potvrde.
Investitor ili operater aerodroma su dužni da obaveste 
Direktorat o završetku radova iz st. 1. i 2. ovog člana. 
Ako posle izdavanja mišljenja iz člana 115. ovog zakona, 
odnosno posle izdavanja potvrde iz st. 1. i 2. ovog člana dođe do izmena, 
investitor ili operater aerodroma su dužni da od Direktorata pribave novo 
mišljenje, odnosno potvrdu. 
Za postupanje po zahtevu za izdavanje potvrde iz st. 1. 
i 2. ovog člana plaća se taksa Direktoratu.
*Službeni glasnik RS, broj 83/2018
Saglasnost za postavljanje objekata, instalacija i 
uređajakoji mogu biti prepreka
*Službeni glasnik RS, broj 45/2015
Član 117.
Prepreke koje ugrožavaju bezbednost vazdušnog 
saobraćaja moraju da se uklone ili sruše, a prepreke koje mogu da utiču na 
bezbednost vazdušnog saobraćaja moraju da se obeleže za uočavanje danju, noću i u 
uslovima smanjene vidljivosti.
Investitor može tek po pribavljenoj saglasnosti 
Direktorata da gradi ili postavi objekte, instalacije i uređaje na području ili 
izvan područja aerodroma, a koji kao prepreka mogu da utiču na bezbednost 
vazdušnog saobraćaja.
Direktorat izdaje saglasnost iz stava 2. ovog člana 
ako utvrdi da se tim objektima, instalacijama ili uređajima ne ugrožava 
bezbednost vazdušnog saobraćaja.
Za postupanje po zahtevu za izdavanje saglasnosti iz 
stava 2. ovog člana plaća se taksa Direktoratu.
*Službeni glasnik RS, broj 45/2015
Obeležavanje prepreka
*Službeni glasnik RS, broj 45/2015
Član 118.
Ako prepreka podleže obeležavanju, Direktorat u rešenju 
kojim izdaje saglasnost za postavljanje objekata, instalacija ili uređaja koji 
mogu biti prepreka, nalaže da se prepreka obeleži.
Prepreku obeležava:
1) vlasnik objekta, instalacije ili uređaja koji 
predstavlja prepreku, ako je prepreka izgrađena ili postavljena nakon izgradnje 
aerodroma, ako se prepreka nalazi izvan područja aerodroma ili ako je prepreka 
pokretna;
2) operater aerodroma, ako je aerodrom izgrađen u 
blizini prepreke.
Način na koji se utvrđuje da li objekat, instalacija 
ili uređaj predstavlja prepreku, kao i način obeležavanja prepreka bliže propisuje 
Direktorat.
*Službeni glasnik RS, broj 45/2015
Saglasnost za postavljanje objekata, instalacija i uređaja 
koji mogu da utiču na rad radio-uređaja
*Službeni glasnik RS, broj 45/2015
Član 119.
Investitor može tek po pribavljenoj saglasnosti 
Direktorata da gradi ili postavi objekte, instalacije i uređaje na području ili 
izvan područja aerodroma, a koji mogu da utiču na rad radio-uređaja koji se 
koriste u vazdušnoj plovidbi.
Direktorat izdaje saglasnost iz stava 1. ovog člana 
ako utvrdi da ti objekti, instalacije ili uređaji ne utiču na bezbednost 
vazdušnog saobraćaja.
Način na koji se utvrđuje da li objekat, instalacija 
ili uređaj može da utiče na rad radio-uređaja koji se koriste u vazdušnoj 
plovidbi bliže propisuje Direktorat.
Za postupanje po zahtevu za izdavanje saglasnosti iz 
stava 1. ovog člana plaća se taksa Direktoratu.
*Službeni glasnik RS, broj 45/2015
4. Održavanje aerodroma i aerodromske službe
*Službeni glasnik RS, broj 45/2015
Određivanje uslova za korišćenje aerodroma, pregledi 
održavanje aerodroma
*Službeni glasnik RS, broj 45/2015
Član 120.
Operater aerodroma je dužan da preduzme sve mere koje 
su potrebne za bezbedno poletanje, sletanje, kretanje i boravak vazduhoplova, kao i 
pružanje usluga zemaljskog opsluživanja na aerodromu.
Operater aerodroma koji je otvoren za javnu upotrebu 
je dužan da odredi uslove za korišćenje aerodroma, radi omogućavanja nesmetane 
upotrebe manevarskih površina i platformi, objekata, uređaja i opreme prema 
nameni, tehničkim svojstvima i kapacitetu aerodroma.
Operater aerodroma je dužan da na aerodromu obezbedi 
redovan pregled i održavanje poletno-sletnih, rulnih i drugih staza, platformi, 
objekata, instalacija, uređaja i opreme koji omogućavaju bezbedno poletanje, 
sletanje i kretanje vazduhoplova i da o njihovom stanju obaveštava nadležnu jedinicu 
kontrole letenja.
Direktorat donosi propis kojim se bliže određuje način 
na koji se vrše pregledi i održavanje aerodroma, vrste pregleda i održavanja, kao 
i planovi i programi pregleda i održavanja aerodroma.
*Službeni glasnik RS, broj 45/2015
Upravljanje platformom
*Službeni glasnik RS, broj 45/2015
Član 121.
Operater aerodroma je dužan da uspostavi upravljanje 
aktivnostima i kontrolu kretanja vazduhoplova i vozila na platformi aerodroma.
Usluge kojima se obezbeđuje upravljanje aktivnostima i 
kontrola kretanja vazduhoplova i vozila na platformi aerodroma operater aerodroma 
može ugovorom poveriti drugom privrednom društvu, drugom pravnom licu ili 
preduzetniku.
Privredno društvo, drugo pravno lice ili preduzetnik 
kome su poverene usluge upravljanja platformom je dužno da dostavi Direktoratu 
izjavu o osposobljenosti za pružanje tih usluga.
Direktorat donosi propis kojim se bliže određuju 
uslovi koje moraju da ispune pružaoci usluga upravljanja platformom, kao i uslovi 
koji se odnose na podnošenje i važenje izjave o osposobljenosti za pružanje tih 
usluga.
*Službeni glasnik RS, broj 45/2015
Smanjenje opasnosti od prisustva ptica i drugih životinja
*Službeni glasnik RS, broj 45/2015
Član 122.
Operater aerodroma je dužan da
preduzima mere za uklanjanje ili 
sprečavanje nastajanja deponija smeća ili drugih sadržaja koji mogu da privuku 
ptice i druge životinje na aerodrom ili njegovu okolinu, a u slučajevima kada 
uklanjanje sadržaja nije moguće, dužan je da obezbedi da svaki rizik za 
vazduhoplov bude procenjen i smanjen na najmanju moguću meru.
Nadležni organ državne uprave i lokalne samouprave je 
dužan da preduzima mere za uklanjanje ili sprečavanje nastajanja divljih deponija ili 
drugih sadržaja u okolini aerodroma, koji mogu da privuku ptice i druge 
životinje.
Operater aerodroma je dužan da obezbedi osmatranje 
kretanja i rasterivanje ptica i drugih životinja na području aerodroma i u njegovoj 
okolini, da obezbedi prikupljanje informacija od operatera vazduhoplova, 
aerodromskog osoblja i drugih izvora o prisustvu ptica ili drugih životinja na 
aerodromu i u njegovoj okolini, da vrši analizu tih informacija, kao i da 
preduzima druge mere kojima se verovatnoća sudara između ptica i drugih životinja 
i vazduhoplova svodi na najmanju moguću meru.
Direktorat donosi propis kojim se bliže uređuje način 
na koji se smanjuje opasnost od prisustva ptica i drugih životinja na aerodromu i 
u njegovoj okolini.
*Službeni glasnik RS, broj 45/2015
**Službeni glasnik RS, broj 83/2018
Zaštita aerodroma od nekontrolisanog pristupa ljudii 
životinja
*Službeni glasnik RS, broj 45/2015
Član 123.
Operater aerodroma koji poseduje sertifikat aerodroma 
je dužan da na aerodromu postavi ogradu ili drugu prikladnu prepreku, radi 
sprečavanja ulaska životinja koje su dovoljno velike da mogu predstavljati opasnost 
za vazduhoplov, kao i radi sprečavanja slučajnog ili namernog pristupa 
neovlašćenih lica na deo aerodroma koji ne 
predstavlja javnu zonu.
Operater aerodroma koji poseduje dozvolu, odnosno 
saglasnost za korišćenje je dužan da na aerodromu postavi ogradu ili drugu 
prikladnu prepreku ili da preduzme drugu odgovarajuću meru zaštite aerodroma, 
samo ako Direktorat prilikom provere uslova za izdavanje dozvole, odnosno 
saglasnosti proceni da je to postavljanje neophodno sa stanovišta bezbednosti 
vazdušnog saobraćaja i obezbeđivanja u 
vazduhoplovstvu.
Na prostoru od najmanje tri metra od ograde aerodroma 
ne može da postoji rastinje ili objekti koji onemogućavaju nadgledanje ograde 
aerodroma ili koji mogu da se iskoriste za neovlašćeni pristup aerodromu.
Direktorat donosi propis kojim se bliže uređuje način 
zaštite aerodroma od nekontrolisanog pristupa ljudi i životinja i propisuju 
kriterijumi za procenu iz stava 2. ovog člana.
*Službeni glasnik RS, broj 45/2015
**Službeni glasnik RS, broj 83/2018
Spasilačko-vatrogasna služba i 
spasilačko-vatrogasnoobezbeđenje
*Službeni glasnik RS, broj 45/2015
Član 124.
Operater aerodroma koji poseduje dozvolu za korišćenje 
aerodroma je dužan da na aerodromu organizuje, u zavisnosti od vatrogasne 
kategorije aerodroma, spasilačko-vatrogasnu službu ili spasilačko-vatrogasno 
obezbeđenje.
Operater aerodroma koji poseduje saglasnost za 
korišćenje je dužan da na aerodromu koji je otvoren za javnu upotrebu organizuje 
spasilačko-vatrogasno obezbeđenje.
Direktorat donosi propis kojim se određuju način 
utvrđivanja vatrogasne kategorije aerodroma, uslovi koje mora da ispunjava 
spasilačko-vatrogasna služba, odnosno spasilačko-vatrogasno obezbeđenje na 
aerodromu, minimalna oprema i sredstva za gašenje požara i spasavanje, minimalan 
broj i uslovi koje mora da ispunjava spasilačko-vatrogasno osoblje, minimum 
prostorija, uređaja i instalacija spasilačko-vatrogasne službe, kao i njeno 
postupanje u slučaju prinudnog sletanja, udesa ili ozbiljne nezgode na aerodromu.
Operater aerodroma može ugovorom da poveri obavljanje 
poslova spasilačko-vatrogasne službe, odnosno spasilačko-vatrogasnog obezbeđenja 
drugoj organizaciji (profesionalne vatrogasne jedinice grada i sl.), pri čemu ta 
organizacija mora da ispunjava uslove propisane ovim zakonom i propisima donetim 
na osnovu njega u pogledu osoblja, vozila, opreme i sredstava za gašenje požara i 
spasavanje.
*Službeni glasnik RS, broj 45/2015
Medicinsko obezbeđenje na aerodromu
*Službeni glasnik RS, broj 9/2020
Član 125.
Operater aerodroma koji poseduje sertifikat aerodroma 
ili dozvolu za korišćenje dužan je da na aerodromu organizuje medicinsko 
obezbeđenje.
Medicinsko obezbeđenje dužan je da organizuje i 
operater aerodroma koji poseduje saglasnost za korišćenje, ako je aerodrom 
otvoren za javnu upotrebu.
Medicinsko obezbeđenje na aerodromima iz st. 1. i 2. 
ovog člana bliže se određuje propisom Direktorata.
Operater aerodroma može ugovorom da poveri obavljanje 
poslova medicinskog obezbeđenja zdravstvenoj ustanovi, pri čemu ta ustanova mora 
da ispunjava uslove utvrđene propisom iz stava 3. ovog člana.
*Službeni glasnik RS, broj 9/2020
5. Usluge zemaljskog opsluživanja
*Službeni glasnik RS, broj 45/2015
Vrste usluga zemaljskog opsluživanja
*Službeni glasnik RS, broj 45/2015
Član 126.
Na aerodromima koji su namenjeni za javni avio-prevoz 
mogu da se pružaju sledeće usluge zemaljskog opsluživanja:
1) administrativni poslovi i kontrola;
2) opsluživanje putnika;
3) prihvat i otprema predatog prtljaga;
4) prihvat i otprema pošte i robe;
5) prihvat i otprema vazduhoplova na platformi;
6) opsluživanje vazduhoplova;
7) snabdevanje vazduhoplova gorivom i mazivom;
8) održavanje vazduhoplova;
9) priprema leta i usluge za posadu;
10) prevoz putnika i posade od vazduhoplova i do 
vazduhoplova;
11) snabdevanje vazduhoplova hranom i pićem.
*Službeni glasnik RS, broj 45/2015
Dozvola za pružanje usluga zemaljskog opsluživanja
*Službeni glasnik RS, broj 45/2015
Član 127.
Usluge zemaljskog opsluživanja može da pruža privredno 
društvo, drugo pravno lice ili preduzetnik koji je registrovan u Republici 
Srbiji i koji poseduje dozvolu za pružanje jedne ili više usluga zemaljskog 
opsluživanja koju izdaje Direktorat.
Izuzetno od stava 1. ovog člana, usluge zemaljskog 
opsluživanja može da pruža operater aerodroma ili telo koje upravlja aerodromom 
ako ispunjava uslove propisane za pružaoca usluga zemaljskog opsluživanja.
U slučaju iz stava 2. ovog člana, ne izdaje se posebna 
dozvola za pružanje usluga zemaljskog opsluživanja, već se te usluge navode u 
dozvoli za korišćenje aerodroma.
Direktorat izdaje dozvolu za pružanje usluga zemaljskog 
opsluživanja ako utvrdi da podnosilac zahteva ispunjava organizacione, 
finansijske, tehničke, tehnološke i personalne uslove za pružanje usluga 
zemaljskog opsluživanja.
Za proveru ispunjenosti uslova za izdavanje, izmenu i 
produženje roka važenja dozvole za pružanje usluga zemaljskog opsluživanja plaća se 
taksa Direktoratu.
*Službeni glasnik RS, broj 45/2015
Samoopsluživanje
*Službeni glasnik RS, broj 45/2015
Član 128.
Avio-prevozilac može da, za sopstvene potrebe, obavlja 
jednu ili više usluga zemaljskog opsluživanja (u daljem tekstu: samoopsluživanje).
Usluge iz člana 126. tač. 2)–5) i 7) ovog zakona 
podležu izdavanju dozvole za samoopsluživanje.
Direktorat izdaje dozvolu za samoopsluživanje ako 
utvrdi da podnosilac zahteva ispunjava organizacione, tehničke, tehnološke i 
personalne uslove za obavljanje samoopsluživanja.
Za proveru ispunjenosti uslova za izdavanje, izmenu i 
produženje roka važenja dozvole za samoopsluživanje plaća se taksa Direktoratu.
*Službeni glasnik RS, broj 45/2015
Važenje dozvole za pružanje usluga zemaljskog opsluživanja i 
dozvole za samoopsluživanje
*Službeni glasnik RS, broj 45/2015
Član 129.
Dozvola za pružanje usluga zemaljskog opsluživanja i 
dozvola za samoopsluživanje se izdaju na određeno vreme.
Direktorat suspenduje ili stavlja van snage dozvole iz 
stava 1. ovog člana, ako imalac dozvole prestane da ispunjava neki od uslova koji 
je potreban za izdavanje dozvole.
Direktorat donosi propis kojim se bliže uređuju uslovi 
i način pod kojima se izdaje, menja, suspenduje ili stavlja van snage dozvola za 
pružanje usluga zemaljskog opsluživanja i dozvola za samoopsluživanje, određuje 
vreme na koje se izdaju te dozvole, uređuje pristup tržištu usluga zemaljskog 
opsluživanja na aerodromima, određuju usluge zemaljskog opsluživanja i usluge 
samoopsluživanja kod kojih može da se ograniči broj njihovih pružalaca, bliže 
opisuju pojedine usluge od kojih se sastoji zemaljsko opsluživanje, određuju 
uslovi pod kojima može da se ograniči broj pružalaca usluga i broj 
avio-prevozilaca koji imaju pravo na samoopsluživanje, kao i merila i postupak po 
kojima se biraju pružaoci usluga.
*Službeni glasnik RS, broj 45/2015
Slobodan pristup tržištu. Pristup 
aerodromskojinfrastrukturi
*Službeni glasnik RS, broj 45/2015
Član 130.
Na aerodromu koji se koristi za javni avio-prevoz sa 
godišnjim prometom većim od 2.000.000 putnika ili 50.000 t robe, pružaoci usluga 
zemaljskog opsluživanja imaju slobodan pristup tržištu, radi pružanja jedne ili 
više usluga.
Izuzetno od stava 1. ovog člana, na pojedinim 
aerodromima Direktorat može ograničiti broj pružalaca usluga zemaljskog 
opsluživanja, odnosno pravo na samoopsluživanje pod uslovima predviđenim propisom 
iz člana 129. stav 3. ovog zakona.
Avio-prevozilac samostalno odlučuje o tome da li će i 
sa kim zaključiti ugovor o pružanju usluga zemaljskog opsluživanja.
Operater aerodroma je dužan da objavi listu 
aerodromske infrastrukture, da odredi naknadu za pristup toj infrastrukturi, da 
omogući pružaocima usluga zemaljskog opsluživanja pristup aerodromskoj 
infrastrukturi pod objektivnim, transparentnim i nediskriminatornim uslovima, 
kao i da sa pružaocima usluga zemaljskog opsluživanja zaključi ugovor o korišćenju 
aerodromske infrastrukture.
*Službeni glasnik RS, broj 45/2015

Obaveze pružalaca usluga zemaljskog opsluživanjai 
samoopsluživanja. Podugovaranje
*Službeni glasnik RS, broj 45/2015
Član 131.
Imalac dozvole za pružanje usluga zemaljskog opsluživanja 
ili dozvole za samoopsluživanje je dužan da obezbedi kontinuitet u pružanju usluga 
zemaljskog opsluživanja ili samoopsluživanja, kao i da usluge za koje mu je izdata 
dozvola pruža na pošten i nediskriminatoran način.
Pružalac usluga zemaljskog opsluživanja je dužan da 
računovodstveno razdvoji delatnosti pružanja usluga zemaljskog opsluživanja od 
ostalih delatnosti koje obavlja.
Imalac dozvole za pružanje usluga zemaljskog opsluživanja 
može ugovorom poveriti pružanje pojedinih usluga zemaljskog opsluživanja drugom 
pravnom licu ili preduzetniku (podugovaraču) koji poseduje važeću dozvolu za 
pružanje tih usluga zemaljskog opsluživanja.
U slučaju iz stava 3. ovog člana, podugovarač ne može 
ugovorom dalje poveravati njihovo vršenje drugim subjektima.
Savet avio-prevozilaca koji koriste aerodromske usluge
*Službeni glasnik RS, broj 45/2015
Član 132.
Operater aerodroma
na kome redovan avio-prevoz vrše najmanje dva 
avio-prevozioca 
dužan je da obrazuje Savet avio-prevozilaca koji koriste aerodromske usluge.
Savet iz stava 1. ovog člana zastupa interese 
korisnika aerodromskih usluga, predlaže poboljšanje uslova pod kojima se koristi 
aerodrom i odvija vazdušni saobraćaj, razmatra proširenje kapaciteta aerodroma, 
daje mišljenje o kandidatima za pružanje usluga zemaljskog opsluživanja i 
samoopsluživanja i daje mišljenje pri dodeli slotova vodeći računa o ravnopravnom 
položaju avio-prevozilaca koji koriste aerodromske usluge.
Način obrazovanja Saveta avio-prevozilaca koji koriste 
aerodromske usluge i način njegovog rada 
određuje operater aerodroma uz saglasnost Direktorata.
*Službeni glasnik RS, broj 45/2015
**Službeni glasnik RS, broj 9/2020
Aerodromske naknade
*Službeni glasnik RS, broj 45/2015
Član 133.
Operater aerodroma ima pravo na aerodromsku naknadu 
koju plaćaju korisnici aerodroma za korišćenje objekata, sredstava, uređaja i 
usluga, koje isključivo pruža operater aerodroma i koje se odnose na sletanje, 
poletanje, sisteme osvetljenja, boravak parkiranog vazduhoplova, kao i brigu o 
putnicima i robi.
Direktorat donosi propis kojim se bliže određuju 
usluge za koje se plaćaju naknade operateru aerodroma, osnovna merila za 
obračunavanje aerodromskih naknada i aerodromi na koje se ta merila primenjuju.
Aerodromske naknade su oslobođeni domaći državni 
vazduhoplovi na letovima posebne namene, kao 
i domaći i strani vazduhoplovi koji učestvuju u traganju i spasavanju na 
teritoriji Republike Srbije ili obavljaju humanitarne letove.
Operater aerodroma određuje visinu aerodromskih 
naknada na način kojim se neće diskriminisati pojedini korisnici aerodroma.
Operater aerodroma dužan je da o razlozima zbog kojih 
planira povećanje pojedine naknade i o njenoj planiranoj visini obavesti sve 
korisnike aerodromskih usluga najkasnije 60 dana pre planiranog početka primene 
povećane naknade.
Pre donošenja odluke o izmeni sistema obračunavanja ili 
visine aerodromskih naknada operater aerodroma obavlja konsultacije sa 
korisnicima aerodromskih usluga.
Ako operater aerodroma i korisnici aerodroma ne 
postignu dogovor o predloženim izmenama sistema obračunavanja ili visine 
aerodromskih naknada, svaka strana može da se obrati Direktoratu, koji procenjuje 
opravdanost razloga za izmenu sistema obračunavanja i visine aerodromskih 
naknada, vrši stručnu analizu, donosi odluku o izmeni sistema obračunavanja i 
visine aerodromskih naknada nakon konsultacija s operaterom aerodroma i 
korisnicima aerodroma, u skladu sa propisom iz stava 2. ovog člana.
*Službeni glasnik RS, broj 45/2015
**Službeni glasnik RS, broj 83/2018
6. Helidromi
*Službeni glasnik RS, broj 45/2015
Dozvola za korišćenje helidroma i saglasnost za 
korišćenjehelidroma
*Službeni glasnik RS, broj 45/2015
Član 134.
Odredbe ovog zakona koje se odnose na dozvolu, odnosno 
saglasnost za korišćenje aerodroma, shodno se primenjuju na helidrome.
Uslovi i postupak za izdavanje dozvole za korišćenje 
helidroma i saglasnosti za korišćenje helidroma, uslovi i način pod kojima se 
menja, suspenduje ili stavlja van snage dozvola za korišćenje helidroma, odnosno 
saglasnost za korišćenje helidroma, uslovi i postupak za izdavanje privremene 
dozvole za korišćenje helidroma, uslovi i postupak za prenos dozvole, odnosno 
saglasnosti za korišćenje helidroma, kao i uslovi pod kojima se helidrom koristi 
u vazdušnom saobraćaju, bliže se uređuju propisom Direktorata.
*Službeni glasnik RS, broj 45/2015
Glava sedma
VAZDUHOPLOVNI PROIZVODI, DELOVI, UREĐAJI I OPREMA
I. КORIŠĆENJE I RAZVRSTAVANJE VAZDUHOPLOVA
Кorišćenje vazduhoplova u vazdušnom saobraćaju
Član 135.
U vazdušnom saobraćaju sme da se koristi vazduhoplov koji je upisan u 
Registar vazduhoplova Republike Srbije, Evidenciju vazduhoplova Republike Srbije 
i Registar vojnih vazduhoplova Republike Srbije i koji je 
sposoban da bezbedno 
učestvuje u vazdušnom saobraćaju. 
U vazdušnom saobraćaju mogu da se koriste i strani vazduhoplovi upisani u 
registre vazduhoplova drugih država, a koje priznaje Direktorat.Vazduhoplov sme 
da se koristi u vazdušnom saobraćaju samo prema svojoj kategoriji, vrsti i 
nameni.
*Službeni glasnik RS, broj 45/2015
Razvrstavanje vazduhoplova
Član 136.
Razvrstavanje vazduhoplova prema kategoriji, vrsti i nameni propisuje 
Direktorat.
Razvrstavanje vojnih vazduhoplova propisuje ministar nadležan za poslove 
odbrane.
II. REGISTRI CIVILNIH VAZDUHOPLOVA
1. Registar vazduhoplova i Evidencija vazduhoplova
Član 137.
U Republici Srbiji vode se Registar vazduhoplova Republike Srbije (u daljem 
tekstu: Registar vazduhoplova) i Evidencija vazduhoplova Republike Srbije (u 
daljem tekstu: Evidencija vazduhoplova).
Registar vazduhoplova i Evidencija vazduhoplova su javne knjige koje vodi 
Direktorat.
Evidenciju državnih vazduhoplova iz člana 5. stav 2. 
ovog zakona, koje Avio-služba Vlade isključivo koristi za prevoz šefova država 
ili vlada i visokih državnih delegacija, vodi ta služba u skladu sa propisom 
Vlade.
*Službeni glasnik RS, broj 9/2020
2. Upis vazduhoplova u Registar vazduhoplova i Evidenciju vazduhoplova
Кategorije vazduhoplova koji se upisuju u registar i evidenciju vazduhoplova
Član 138.
U Registar vazduhoplova se upisuju sve kategorije 
vazduhoplova, izuzev ultralakih vazduhoplova, amaterski građenih vazduhoplova i 
bespilotnih vazduhoplova, koji se upisuju u Evidenciju vazduhoplova.
*Službeni glasnik RS, broj 83/2018
Uslovi za upis vazduhoplova u Registar vazduhoplova
Član 139.
U Registar vazduhoplova može da se upiše vazduhoplov koji nije upisan u 
strani registar vazduhoplova i koji ispunjava zahteve iz potvrde o tipu i 
sposoban je da bezbedno učestvuje u vazdušnom saobraćaju, ako je:
1) vlasnik vazduhoplova, u celini ili delimično, Republika Srbija, drugo 
pravno lice ili preduzetnik koji su registrovani u Republici Srbiji; 

2) vlasnik vazduhoplova, u celini ili delimično, državljanin Republike Srbije 
s prebivalištem u Republici Srbiji ili izvan nje, ako je matični aerodrom 
vazduhoplova u Republici Srbiji; 
3) korisnik vazduhoplova pravno lice, preduzetnik ili fizičko lice čije je 
sedište, odnosno prebivalište u Republici Srbiji;
4) vlasnik ili korisnik vazduhoplova strano fizičko 
ili pravno lice, uz saglasnost ministarstva nadležnog za poslove saobraćaja.
Brisani su raniji st. 2. i 3. (vidi član 36. Zakona - 
83/2018-41)
Za upis vazduhoplova koji je izbrisan iz stranog registra radi upisa u 
Registar vazduhoplova neophodno je da se priloži dokument o plovidbenosti za 
izvoz koji je izdala vazduhoplovna vlast strane države ili potvrda o 
plovidbenosti koju izdaje Direktorat na osnovu osnovnog pregleda vazduhoplova.
Vazduhoplov koji je uvezen u Republiku Srbiju upisuje se u Registar 
vazduhoplova pod istim uslovima kao da je proizveden u Republici Srbiji, ako 
nije bio upisan u strani registar vazduhoplova.
*Službeni glasnik RS, broj 83/2018
Uverenje o registraciji vazduhoplova
Član 140.
Vazduhoplov se upisuje u Registar vazduhoplova na zahtev vlasnika ili 
korisnika vazduhoplova, po ovlašćenju vlasnika.
Po upisu u Registar vazduhoplova, Direktorat izdaje uverenje o registraciji 
vazduhoplova.
Privremeni upis u Registar vazduhoplova
Član 141.
Vazduhoplov koji ne ispunjava uslove za upis u Registar vazduhoplova može da 
se privremeno upiše u Registar vazduhoplova: 
1) ako se uvozi u Republiku Srbiju i ima dokument o tipu koji je izdala 
vazduhoplovna vlast strane države;
2) ako je proizveden u Republici Srbiji, izvozi se iz nje i ima potvrdu o tipu 
koju je izdao Direktorat; 
3) ako je proizveden u Republici Srbiji, nema potvrdu o tipu, a ispunjava 
uslove za utvrđivanje letnih sposobnosti i tehničkih osobina. 
Privremeni upis može da traje do 24 meseca, izuzev u 
slučaju postojanja opravdanih okolnosti kada se ovaj rok može produžiti dok te 
okolnosti traju, a najduže još 12 meseci.
Po privremenom upisu u Registar vazduhoplova, Direktorat izdaje uverenje o 
privremenoj registraciji vazduhoplova.
*Službeni glasnik RS, broj 9/2020
Brisanje iz Registra vazduhoplova
Član 142.
Direktorat briše vazduhoplov iz Registra vazduhoplova na zahtev vlasnika ili 
korisnika vazduhoplova ili po službenoj dužnosti.
Ako vlasnik i korisnik vazduhoplova nisu isti, podnosilac zahteva za brisanje 
vazduhoplova dužan je da podnese i overenu pismenu izjavu svakog lica koje je 
upisano u vlasničko-korisnički list da je saglasno s brisanjem vazduhoplova.
Vlasnik ili korisnik vazduhoplova dužan je da uz zahtev za brisanje 
vazduhoplova podnese i overenu pismenu izjavu svakog lica koje je upisano u 
založni list da je saglasno s brisanjem vazduhoplova.
Direktorat po službenoj dužnosti briše iz Registra vazduhoplova svaki 
vazduhoplov koji je uništen, trajno neupotrebljiv, nestao, potpuno nedostupan ili 
čija potvrda o plovidbenosti ne važi duže od deset godina.
Ako se vazduhoplov briše iz Registra vazduhoplova radi 
upisa u strani registar Direktorat izdaje potvrdu o brisanju, a ako je 
vazduhoplov plovidben Direktorat, na zahtev stranke, izdaje i potvrdu o 
plovidbenosti za izvoz.
*Službeni glasnik RS, broj 45/2015
Sadržina Registra vazduhoplova
Član 143.
Registar vazduhoplova sastoji se od glavne knjige i zbirke isprava.
Glavna knjiga sastoji se od uložaka koji se obrazuju za svaki vazduhoplov. 

Jedan vazduhoplov može da ima samo jedan uložak. 
Uložak se sastoji od: 
1) opisnog lista, u koji se upisuju registarska oznaka, kategorija, vrsta, 
namena i glavne tehničke osobine vazduhoplova, ograničenja u korišćenju 
vazduhoplova i podaci o vazduhoplovnim proizvodima koji su ugrađeni u 
vazduhoplov; 
2) vlasničko-korisničkog lista, u koji se upisuju vlasnik i korisnik 
vazduhoplova i glavni podaci o vlasniku i korisniku vazduhoplova; 

3) založnog lista, u koji se upisuju glavni podaci o imaocu i osnovu založnog 
prava.
Zbirku isprava čine sve isprave koje su poslužile kao osnov za upis podataka 
u uloške Registra vazduhoplova. 
Osnov za upis prava svojine i založnog prava
Član 144.
Upis u vlasničko-korisnički i založni list Registra vazduhoplova, 
kao i izmena upisanih podataka, zasnivaju se 
na aktu stvarno nadležnog suda koji ima sedište u mestu u kome je sedište 
Direktorata.
Upis prava svojine u Evidenciju vazduhoplova zasniva se na overenoj pismenoj 
izjavi vlasnika ako je vazduhoplov proizveden u Republici Srbiji, odnosno na 
dokazu o plaćenoj carini ako je vazduhoplov proizveden u inostranstvu.
Upis prava svojine na amaterski proizvedenom vazduhoplovu zasniva se na 
overenoj pismenoj izjavi lica koje je proizvelo vazduhoplov.
Vlasnik, odnosno korisnik vazduhoplova koji je upisan 
u Registar vazduhoplova je obavezan da prijavi Direktoratu svaku promenu 
podataka upisanih u taj registar ako se o tome ne vodi službena evidencija.
*Službeni glasnik RS, broj 83/2018
3. Državna pripadnost vazduhoplova
Član 145.
Vazduhoplov koji je upisan u Registar vazduhoplova ili Evidenciju 
vazduhoplova ima državnu pripadnost Republike Srbije.
Vazduhoplov koji ima državnu pripadnost Republike Srbije mora da nosi znake 
državne pripadnosti, oznake registracije i obavezne natpise.
Znaci državne pripadnosti su Državna zastava Republike Srbije i oznaka 
državne pripadnosti koju dodeljuje Međunarodna organizacija civilnog 
vazduhoplovstva.
Oznake registracije i obavezne natpise i način na koji se oni i znaci državne 
pripadnosti nose propisuje Direktorat.
Vojni vazduhoplov koji je upisan u Registar vojnih vazduhoplova ima državnu 
pripadnost Republike Srbije i obavezan je da nosi znake državne pripadnosti i 
registarske oznake koje propiše ministar nadležan za poslove odbrane.
4. Shodna primena odredaba o Registru vazduhoplova na Evidenciju vazduhoplova
Član 146.
Odredbe ovog zakona o Registru vazduhoplova shodno se primenjuju na Evidenciju 
vazduhoplova.
Brisan je raniji stav 2. (vidi član 12. Zakona - 
9/2020-18)
5. Isprave i knjige vazduhoplova u letu
Član 147.
Dok vazduhoplov koji je upisan u Registar vazduhoplova leti, u njemu moraju da 
se nalaze uverenje o registraciji vazduhoplova, potvrda o plovidbenosti 
vazduhoplova, potvrda o proveri plovidbenosti vazduhoplova, dozvole za rad 
ugrađene opreme koja emituje radio signale i druge isprave i knjige. 

Isprave i knjige koje moraju da se nalaze u vazduhoplovu u letu, kao i 
sadržinu i način vođenja tih knjiga propisuje Direktorat.
Isprave vazduhoplova moraju biti napisane na srpskom i engleskom jeziku, a 
knjige vazduhoplova mogu da budu napisane i samo na engleskom jeziku.
6. Isprave i knjige vojnih vazduhoplova
Član 148.
Isprave i knjige vojnih vazduhoplova koje su izdali nadležni vojni organi važe 
i kad se oni koriste za letove koji se ne smatraju vojnim, ako su izdate prema 
ovom zakonu.
III. VAZDUHOPLOVNO-TEHNIČКE ORGANIZACIJE
1. Vazduhoplovno-tehničke delatnosti i organizacije
Pojam vazduhoplovno-tehničkih delatnosti i organizacija
Član 149.
Vazduhoplovno-tehničke delatnosti sastoje se od projektovanja, proizvodnje, 
ispitivanja koja prethode utvrđivanju tipa, održavanja i obezbeđivanja kontinuirane 
plovidbenosti vazduhoplova i drugih vazduhoplovnih proizvoda, delova, uređaja i 
opreme.
Vazduhoplovno-tehničku delatnost može da obavlja privredno društvo, drugo 
pravno lice ili preduzetnik koji ima dozvolu za obavljanje vazduhoplovno-tehničke 
delatnosti (u daljem tekstu: vazduhoplovno-tehnička organizacija) ili 
fizičko 
lice koje ne podleže pribavljanju dozvole zato što se amaterski bavi 
projektovanjem, proizvodnjom i održavanjem amaterski proizvedenog vazduhoplova. 

Vazduhoplovno–tehničke organizacije upisuju se u evidenciju koju vodi 
Direktorat, koji propisuje i sadržinu i način vođenja evidencije.
*Službeni glasnik RS, broj 45/2015
Dozvola za obavljanje vazduhoplovno-tehničke delatnosti
Član 150.
Dozvolu za obavljanje vazduhoplovno-tehničke delatnosti izdaje Direktorat na 
neodređeno vreme, privrednom društvu, drugom pravnom licu, organu državne uprave 
ili preduzetniku koji ima prostor za obavljanje delatnosti, sredstva za rad, 
odgovarajuće osoblje, priručnik za obavljanje delatnosti i ispunjava druge uslove 
koje propiše Direktorat.
Vazduhoplovno-tehničkoj organizaciji kojoj izda dozvolu za održavanje 
kontinuirane plovidbenosti vazduhoplova, Direktorat može izdati i dozvolu za 
obavljanje periodičnih pregleda vazduhoplova.
Uslove pod kojima se menja, suspenduje ili stavlja van snage dozvola za 
obavljanje vazduhoplovno-tehničke delatnosti i obrazac dozvole propisuje 
Direktorat.
Za postupanje po zahtevu za izdavanje ili izmenu dozvole za obavljanje 
vazduhoplovno-tehničke delatnosti plaća se taksa Direktoratu.
Direktorat vrši proveru 12 meseci po izdavanju dozvole 
za obavljanje vazduhoplovno-tehničke delatnosti, a posle toga svaka 24 meseca, da 
li lice iz stava 1. ovog člana i dalje ispunjava uslove za obavljanje te delatnosti.
Za proveru ispunjenosti uslova za obavljanje delatnosti 
plaća se taksa Direktoratu.
Izuzetno od stava 1. ovog člana, u skladu sa uslovima 
koji su utvrđeni potvrđenim međunarodnim ugovorom, dozvolu za obavljanje 
vazduhoplovno-tehničke delatnosti projektovanja određenih kategorija 
vazduhoplovnih proizvoda, delova, uređaja i opreme izdaje Evropska agencija za 
bezbednost vazdušnog saobraćaja (u daljem tekstu: EASA).
U slučaju kada Direktorat vrši proveru 
vazduhoplovno-tehničke organizacije u ime EASA, plaća se taksa Direktoratu.
*Službeni glasnik RS, broj 45/2015
Priznavanje stranog dokumenta
Član 151.
Direktorat može da prizna dokument koji je izdala vazduhoplovna vlast strane 
države, ako uslovi pod kojima je izdat nisu blaži od uslova koji su propisani za 
izdavanje dozvole za obavljanje vazduhoplovno-tehničke delatnosti.
Dokument koji je izdao ili priznao nadležan organ 
države članice Evropske unije ili EASA prihvata se, bez vođenja postupka za 
priznavanje, u skladu sa potvrđenim međunarodnim ugovorom.
Za postupanje po zahtevu za priznavanje stranog dokumenta plaća se 
taksa 
Direktoratu.
*Službeni glasnik RS, broj 45/2015
Projektovanje i proizvodnja vazduhoplovnog proizvoda, delova, uređaja i opreme
Član 152.
Projektovanje je postupak u kome se izrađuje dokumentacija koja je neophodna 
da bi se proizveo ili modifikovao vazduhoplovni proizvod, deo, uređaj i oprema.
Proizvodnja može da se odvija kao proizvodnja prototipa, serijska i amaterska 
proizvodnja.
Proizvodnja prototipa je proizvodnja vazduhoplovnog proizvoda kome još nije 
utvrđen tip, a serijska proizvodnja je proizvodnja vazduhoplovnog proizvoda kome 
je utvrđen tip.
Amaterska proizvodnja je proizvodnja vazduhoplovnog proizvoda koji, po pravilu, 
ne podleže utvrđivanju tipa, i koji nema kompletnu projektnu i proizvodnu 
dokumentaciju.
Uslove pod kojima se projektuju i proizvode vazduhoplovni proizvodi, delovi, 
uređaji i oprema propisuje Direktorat.
2. Utvrđivanje tipa vazduhoplovnog proizvoda
Ispitivanje tipa vazduhoplovnog proizvoda
Član 153.
Utvrđivanje tipa vazduhoplovnog proizvoda počinje ispitivanjem tipa koje obavlja 
vazduhoplovno-tehnička organizacija.
Ispitivanje tipa je postupak u kome se proverava da li novi tip i model 
vazduhoplovnog proizvoda u celini ili delimično ispunjava tehničke propise o 
plovidbenosti.
Pri ispitivanju tipa određuju se uslovi pod kojima vazduhoplovni proizvod sme 
da se koristi u vazdušnom saobraćaju i ograničenja u tome, tehnička dokumentacija 
o tipu vazduhoplovnog proizvoda i sastavljaju priručnici za korišćenje i održavanje 
vazduhoplovnog proizvoda, a za vazduhoplov određuje i nivo generisane buke i 
emisije štetnih gasova.
Uslove pod kojima se utvrđuje tip vazduhoplovnog 
proizvoda, kao i tehničke propise o plovidbenosti utvrđuje Direktorat.
*Službeni glasnik RS, broj 45/2015
Utvrđivanje tipa i potvrda o tipu
Član 154.
Po okončanju postupka ispitivanja tipa, vazduhoplovno-tehnička organizacija 
dostavlja dokumentaciju Direktoratu.
Direktorat, po prijemu dokumentacije, obavlja dodatne provere i zatim utvrđuje 
novi tip ili odbija zahtev da se utvrdi novi tip.
Vazduhoplovnom proizvodu kome bude utvrđen tip Direktorat izdaje potvrdu o 
tipu, a vazduhoplovu se pored toga izdaje i potvrda o generisanoj buci i 
potvrda o emisiji štetnih gasova. 
Potvrda o emisiji štetnih gasova izdaje se na osnovu specifikacija 
proizvođača vazduhoplova ili na osnovu rezultata posebnog ispitivanja.
Za postupanje po zahtevu za izdavanje ili menjanje potvrde o tipu, potvrde o 
generisanoj buci i potvrde o emisiji štetnih gasova plaća se 
taksa Direktoratu.
Izuzetno od stava 3. ovog člana, potvrdu o tipu, 
potvrdu o generisanoj buci i potvrdu o emisiji štetnih gasova za određene 
kategorije vazduhoplovnih proizvoda izdaje EASA, u skladu sa uslovima koji su 
utvrđeni potvrđenim međunarodnim ugovorom.
*Službeni glasnik RS, broj 45/2015
Priznavanje stranog dokumenta o tipu
Član 155.
Direktorat može da prizna dokument o tipu koji je izdala vazduhoplovna vlast 
strane države, ako uslovi pod kojima je on izdat nisu blaži od uslova koji su 
propisani za izdavanje potvrde o tipu vazduhoplovnog proizvoda.
Dokument o tipu koji je izdala ili priznala EASA 
prihvata se, bez vođenja postupka za priznavanje, u skladu sa potvrđenim 
međunarodnim ugovorom.
Za postupanje po zahtevu za priznavanje stranog dokumenta plaća se 
taksa 
Direktoratu.
*Službeni glasnik RS, broj 45/2015
3. Nalog za plovidbenost
*Službeni glasnik RS, broj 83/2018
Član 156.
Ako vazduhoplovni proizvod ima grešku u konstrukciji, ugrađenom materijalu, 
postupku gradnje, ispitivanju, korišćenju ili održavanju, a ona utiče na 
plovidbenost, Direktorat može korisniku takvog 
vazduhoplovnog proizvoda da izda nalog za plovidbenost kojim ga obavezuje da u 
određenom roku takvu grešku otkloni. 
Ako je Direktorat izdao potvrdu o tipu, on može da za grešku teže prirode 
suspenduje korišćenje potvrde o tipu dok se greška ne otkloni.
Ako korisnik vazduhoplovnog proizvoda ne otkloni grešku u roku, Direktorat 
može da stavi van snage potvrdu o plovidbenosti, potvrdu o proveri plovidbenosti 
ili dozvolu za let.
*Službeni glasnik RS, broj 83/2018
IV. КONTINUIRANA PLOVIDBENOST VAZDUHOPLOVA
1. Кontinuirana plovidbenost vazduhoplova i plovidbenost vazduhoplova
Pojam kontinuirane plovidbenosti vazduhoplova
Član 157.
Vazduhoplov je kontinuirano plovidben ako ispunjava zahteve iz potvrde o tipu, 
ako je sposoban da bezbedno učestvuje u vazdušnom saobraćaju i ako ispunjava 
druge uslove koje propiše Direktorat.
Кontinuirana plovidbenost vazduhoplova dokazuje se 
potvrdom o plovidbenosti i potvrdom o proveri plovidbenosti.
Brisan je raniji stav 3. (vidi član 36. Zakona - 45/2015-8)
*Službeni glasnik RS, broj 45/2015
Potvrda o plovidbenosti
Član 158.
Potvrda o plovidbenosti izdaje se ako se, posle osnovnog pregleda 
vazduhoplova, utvrdi da vazduhoplov ispunjava sve uslove koji su potrebni za 
kontinuiranu plovidbenost.
Potvrdu o plovidbenosti izdaje Direktorat, na neodređeno vreme.
Кad izdaje potvrdu o plovidbenosti, Direktorat izdaje i prvu potvrdu o 
proveri plovidbenosti, koja važi 12 meseci. 
Za postupanje po zahtevu za izdavanje potvrde o plovidbenosti plaća se 
taksa 
Direktoratu.
*Službeni glasnik RS, broj 45/2015
Osnovni pregled vazduhoplova
Član 159.
Osnovni pregled vazduhoplova obavlja se pre upisa vazduhoplova u Registar 
vazduhoplova ili Evidenciju vazduhoplova.
Osnovni pregled vazduhoplova obavlja se i kada korisnik vazduhoplova zahteva 
da mu se izda nova potvrda o plovidbenosti zato što je prethodna stavljena van 
snage usled:
1) većeg oštećenja vazduhoplova;
2) veće modifikacije vazduhoplova;
3) prekida kontinuirane plovidbenosti vazduhoplova dužeg od šest meseci;
4) prestanka ispunjavanja nekog uslova koji je potreban da bi se održala 
kontinuirana plovidbenost vazduhoplova;
5) korišćenja vazduhoplova mimo kategorije ili namene navedene u potvrdi o 
plovidbenosti;
6) promene namene vazduhoplova.
Ako osnovni pregled pokaže da vazduhoplov može da se koristi uz određeno 
ograničenje, ono se upisuje u potvrdu o plovidbenosti.
Osnovni pregled vazduhoplova obavlja Direktorat, kome se za to plaća 
taksa.
*Službeni glasnik RS, broj 45/2015
Izdavanje i produženje važenja potvrde o 
proveriplovidbenosti
*Službeni glasnik RS, broj 45/2015
Član 160.
U zavisnosti od utvrđenog tipa, namene i kategorije 
vazduhoplova, potvrdu o proveri plovidbenosti izdaje ili produžava 
vazduhoplovno-tehnička organizacija koja ima dozvolu za to ili Direktorat.
Vlasnik ili korisnik vazduhoplova koji namerava da 
održi kontinuiranu plovidbenost dužan je da obezbedi produženje važenja potvrde o 
proveri plovidbenosti na svakih 12 meseci.
Izuzetno od stava 1. ovog člana, za vazduhoplove koji 
nemaju potvrdu o tipu izdatu ili priznatu od strane EASA, potvrdu o proveri 
plovidbenosti izdaje Direktorat na svakih 12 meseci.
Ako izdavanje ili produženje važenja potvrde o proveri 
plovidbenosti vrši Direktorat, na postupanje po zahtevu za izdavanje, odnosno 
produženje važenja potvrde o proveri plovidbenosti plaća se taksa Direktoratu.
*Službeni glasnik RS, broj 45/2015
Periodični pregled vazduhoplova
Član 161.
U zavisnosti od utvrđenog tipa, namene i kategorije 
vazduhoplova, periodični pregled vazduhoplova radi izdavanja potvrde o proveri 
plovidbenosti obavlja Direktorat ili vazduhoplovno-tehnička organizacija koja ima 
dozvolu za to i koju izabere korisnik vazduhoplova.
Ako periodični pregled iz stava 1. ovog člana obavlja 
Direktorat, za njegovo obavljanje plaća se taksa Direktoratu.
*Službeni glasnik RS, broj 45/2015
Кontrolni pregled
Član 162.
Brisan je (vidi član 39. Zakona - 45/2015-8)
Dodatni uslovi za uspostavljanje i održavanje kontinuirane plovidbenosti u 
javnom avio-prevozu
Član 163.
Vazduhoplov kojim se obavlja javni avio-prevoz mora da ispuni dodatne uslove 
za uspostavljanje i održavanje kontinuirane plovidbenosti.
Dodatni uslovi odnose se na utvrđivanje liste minimalne ispravnosti opreme 
vazduhoplova i liste dozvoljenog odstupanja konfiguracije.
Obe liste utvrđuje korisnik vazduhoplova, a odobrava Direktorat. 

2. Program održavanja vazduhoplova
*Službeni glasnik RS, broj 45/2015
Član 164.
Da bi vazduhoplov ostao kontinuirano plovidben 
korisnik vazduhoplova je dužan da obavi radove održavanja vazduhoplova koji su 
predviđeni programom održavanja vazduhoplova.
Program održavanja vazduhoplova je skup mera i 
procedura koje se preduzimaju da bi se održala kontinuirana plovidbenost 
vazduhoplova i primenjuje se kada ga odobri Direktorat.
Za odobrenje programa održavanja vazduhoplova plaća se 
taksa Direktoratu.
*Službeni glasnik RS, broj 45/2015
3. Dozvola za let
*Službeni glasnik RS, broj 45/2015
Član 165.
Direktorat izdaje dozvolu za let vazduhoplova koji ne 
ispunjava ili za koji još nije dokazano da ispunjava tehničke propise za 
plovidbenost, ali je sposoban da bezbedno leti pod određenim uslovima.
Direktorat utvrđuje uslove i ograničenja pod kojima se 
odvija let vazduhoplova kome je izdata dozvola za let.
Za izdavanje dozvole za let plaća se taksa Direktoratu.
*Službeni glasnik RS, broj 45/2015
Probni let
Član 166.
Brisan je (vidi član 42. Zakona - 45/2015-8)
4. Podzakonski propis
Član 167.
Uslovi pod kojima se izdaju, menjaju, suspenduju ili stavljaju van snage 
potvrda o plovidbenosti i potvrda o proveri plovidbenosti, obrazac potvrde o 
plovidbenosti i potvrde o proveri plovidbenosti, ograničenja koja se upisuju u 
potvrdu o plovidbenosti, način na koji se obavljaju osnovni i periodični pregled 
vazduhoplova , sadržina programa održavanja vazduhoplova i način na koji se 
program održavanja primenjuje, način utvrđivanja liste minimalne ispravnosti opreme 
vazduhoplova i liste dozvoljenog odstupanja konfiguracije i uslovi pod kojima se 
izdaje dozvola za let bliže se određuju propisom Direktorata.
*Službeni glasnik RS, broj 45/2015
5. Plovidbenost drugih vazduhoplovnih proizvoda i padobrana
*Službeni glasnik RS, broj 45/2015
Član 168.
Plovidbenost ultralakih vazduhoplova, amaterski 
građenih vazduhoplova, drugih vazduhoplovnih proizvoda i padobrana bliže se 
određuje propisom Direktorata.
*Službeni glasnik RS, broj 45/2015
V. PREGLED STRANOG VAZDUHOPLOVA
Član 169.
Strani vazduhoplov tokom boravka na aerodromu u Republici Srbiji može biti 
podvrgnut unutrašnjem i spoljašnjem pregledu na platformi od strane ovlašćenog lica 
Direktorata, radi provere isprava i knjiga koje se nalaze u vazduhoplovu, isprava 
koje poseduje posada vazduhoplova i radi provere stanja vazduhoplova, njegove 
opreme i odeljaka namenjenih za prevoz putnika, prtljaga, pošte i robe.
Pregled stranog vazduhoplova odvija se prema procedurama i standardima koje 
je odredio nadležni organ Evropske unije.
Ako postoji opravdana sumnja da isprave i knjige koje se nalaze u vazduhoplovu 
ili isprave koje poseduje posada vazduhoplova, kao i da vazduhoplov, oprema ili 
odeljak namenjen za prevoz putnika, prtljaga, pošte i robe nisu u skladu sa 
odgovarajućim međunarodnim standardima bezbednosti, ovlašćeno lice Direktorata 
preduzima mere koje je propisao nadležni organ Evropske unije.
Glava osma
VAZDUHOPLOVNO OSOBLJE
1. Pojam vazduhoplovnog osoblja
Član 170.
Vazduhoplovno osoblje je osoblje čiji poslovi neposredno ili posredno utiču na 
bezbednost vazdušnog saobraćaja.
2. Кategorije vazduhoplovnog osoblja
Vazduhoplovno osoblje čiji poslovi neposredno utiču na bezbednost vazdušnog 
saobraćaja
Član 171.
Vazduhoplovno osoblje čiji poslovi neposredno utiču na 
bezbednost vazdušnog saobraćaja deli se na letačko, neletačko i kabinsko osoblje.
Letačko osoblje čine pilot vazduhoplova, inženjer letač, 
navigator letač i padobranac.
Neletačko osoblje čine kontrolor letenja, student 
kontrolor letenja, osoblje koje održava vazduhoplov, vazduhoplovno-tehničko osoblje 
kontrole letenja i vazduhoplovni dispečer.
Кabinsko osoblje je osoblje koje na osnovu dozvole 
obavlja određene poslove u vezi sa bezbednošću lica ukrcanih u vazduhoplov.
*Službeni glasnik RS, broj 45/2015
Dozvola
Član 172.
Vazduhoplovnom osoblju čiji poslovi neposredno utiču na bezbednost vazdušnog 
saobraćaja izdaje se odgovarajuća dozvola u koju se upisuju ovlašćenja imaoca 
dozvole.
Dozvola se izdaje licu koje je stručno osposobljeno i koje ispuni uslove 
vezane za godine života i druge uslove koje propiše Direktorat.
Dozvolu izdaje Direktorat na određeno ili neodređeno vreme, zavisno od vrste 
vazduhoplovnog osoblja.
Brisan je raniji stav 4. (vidi član 46. Zakona - 45/2015-8)
Provera stručne osposobljenosti
Član 173.
Stručnu osposobljenost vazduhoplovnog osoblja čiji 
poslovi neposredno utiču na bezbednost vazdušnog saobraćaja, u zavisnosti od 
vrste vazduhoplovnog osoblja, proverava Direktorat, kao i ispitivači i 
procenjivači koje on ovlasti.
Postupak po kome se proverava stručna osposobljenost propisuje Direktorat. 

Za proveru stručne osposobljenosti plaća se taksa 
Direktoratu.
Ispitivači i procenjivači iz stava 1. ovog člana imaju 
pravo na nadoknadu za svoj rad koja se isplaćuje iz takse propisane stavom 3. 
ovog člana.
*Službeni glasnik RS, broj 45/2015
**Službeni glasnik RS, broj 83/2018
Vazduhoplovno osoblje čiji poslovi posredno utiču na bezbednost vazdušnog 
saobraćaja
Član 174.
Vazduhoplovno osoblje čiji poslovi posredno utiču na bezbednost vazdušnog 
saobraćaja čine vazduhoplovno-meteorološko osoblje, vatrogasno-spasilačko 
osoblje, osoblje koje pruža usluge zemaljskog opsluživanja, osoblje koje kontroliše 
ispravnost površina za kretanje vazduhoplova, aerodromski dispečeri i 
osoblje obezbeđivanja. 
*Službeni glasnik RS, broj 45/2015
**Službeni glasnik RS, broj 9/2020
Potvrda o obučenosti. Sertifikat osoblja obezbeđivanja
*Službeni glasnik RS, broj 9/2020
Član 175.
Vazduhoplovnom osoblju čiji poslovi posredno utiču na bezbednost vazdušnog 
saobraćaja izdaje se odgovarajuća potvrda o obučenosti u koju se, 
izuzev u slučaju osoblja obezbeđivanja, upisuju 
ovlašćenja imaoca potvrde.
Potvrdu o obučenosti izdaje centar za obuku vazduhoplovnog osoblja koji je 
sproveo obuku, na određeno ili neodređeno vreme, zavisno od vrste vazduhoplovnog 
osoblja.
Uz potvrdu o obučenosti iz stava 2. ovog člana osoblje 
obezbeđivanja mora da poseduje i sertifikat sa odgovarajućim ovlašćenjima koji 
izdaje Direktorat.
Bliže razvrstavanje osoblja čiji poslovi posredno utiču 
na bezbednost vazdušnog saobraćaja, uslove pod kojima se izdaje, menja, 
suspenduje ili stavlja van snage potvrda o obučenosti, obrazac potvrde o 
obučenosti, kao i uslove pod kojima se izdaje i menja sertifikat iz stava 3. ovog 
člana, propisuje Direktorat.
Odredbe čl. 184–186. ovog zakona shodno se primenjuju 
na suspenziju i stavljanje van snage sertifikata iz stava 3. ovog člana.
Za izdavanje i izmenu sertifikata iz stava 3. ovog 
člana plaća se taksa Direktoratu.
*Službeni glasnik RS, broj 45/2015
**Službeni glasnik RS, broj 9/2020
Autorizacija
Član 176.
Autorizacija je posebna isprava kojom se jedno lice ovlašćuje da u ime 
Direktorata preduzme neku radnju ili obavlja određene poslove, izuzev odlučivanja u 
okviru poverenih poslova državne uprave, a izdaje se pod uslovima koje propiše 
Direktorat.
Autorizaciju izdaje Direktorat, na određeno vreme.
Podzakonski propis
Član 177.
Direktorat propisuje uslove pod kojima se izdaje dozvola i upisuje ovlašćenje 
u dozvolu, vreme na koje se izdaju dozvola i autorizacija, vreme na koje važe 
ovlašćenja koja su upisana u dozvolu, uslove pod kojima se menjaju, suspenduju ili 
stavljaju van snage dozvola i autorizacija, uslove pod kojima se suspenduju ili 
stavljaju van snage ovlašćenja koja su upisana u dozvolu i obrasce dozvole i 
autorizacije.
Za postupanje po zahtevu za izdavanje dozvole i autorizacije, za upis ovlašćenja 
u dozvolu i produženje važenja dozvole, autorizacije ili ovlašćenja koje je 
sadržano u dozvoli, kao i po zahtevu za izmenu autorizacije plaća se 
taksa 
Direktoratu. 
*Službeni glasnik RS, broj 45/2015
Upisnik i evidencije vazduhoplovnog osoblja
Član 178.
U Republici Srbiji vode se Upisnik vazduhoplovnog osoblja i evidencije 
vazduhoplovnog osoblja.
Upisnik vazduhoplovnog osoblja sadrži podatke o vazduhoplovnom osoblju koje 
neposredno utiče na bezbednost vazdušnog saobraćaja, a evidencija vazduhoplovnog 
osoblja sadrži podatke o ostalom vazduhoplovnom osoblju.
Upisnik vazduhoplovnog osoblja vodi Direktorat, a evidencije vazduhoplovnog 
osoblja vode centri za obuku.
Sadržinu i način vođenja upisnika i evidencija propisuje Direktorat. 

Upisnik vojnog vazduhoplovnog osoblja vodi ministarstvo nadležno za poslove 
odbrane, koje propisuje i sadržinu i način vođenja upisnika.
Centri za obuku vazduhoplovnog osoblja
i deklarisane organizacije
*Službeni glasnik RS, broj 9/2020
Član 179.
Obuka za sticanje, produženje ili obnovu važenja dozvola, 
ovlašćenja, sertifikata i potvrda o obučenosti vazduhoplovnog osoblja se vrši u 
centrima za obuku prema nastavnim programima koje odobrava Direktorat.
Izuzetno od stava 1. ovog člana, obuku za sticanje ili 
obnovu važenja dozvole kabinskog osoblja može da vrši i operater vazduhoplova u 
javnom avio-prevozu.
Svojstvo centra za obuku vazduhoplovnog osoblja stiče 
organizacija koja ima potvrdu o pravu na obučavanje vazduhoplovnog osoblja koju 
izdaje Direktorat.
Izuzetno od stava 3. ovog člana, za određene vrste 
obuke svojstvo centra za obuku mogu da steknu i organizacije koje su dostavile 
Direktoratu izjavu o osposobljenosti (deklarisane organizacije)
Uslove pod kojima se izdaje, menja, suspenduje i stavlja 
van snage potvrda o pravu na obučavanje vazduhoplovnog osoblja, vremenski period 
na koji se izdaje potvrda i obrazac potvrde, uslovi koje mora da ispuni 
deklarisana organizacija i vrste obuke koje ona može da obavlja, sadržina izjave 
deklarisane organizacije, kao i uslovi pod kojima prestaje pravo deklarisane 
organizacije da obavlja obuku propisuje Direktorat.
Za postupanje po zahtevu za izdavanje ili izmenu potvrde 
o pravu na obučavanje vazduhoplovnog osoblja plaća se taksa Direktoratu.
*Službeni glasnik RS, broj 45/2015
**Službeni glasnik RS, broj 9/2020
Uređaji za simuliranje letenja i druge vrste simulatoraza 
obuku
*Službeni glasnik RS, broj 45/2015
Član 180.
Ako obuka za sticanje, produženje ili obnovu važenja 
dozvola ili ovlašćenja vazduhoplovnog osoblja zahteva korišćenje odgovarajućeg 
uređaja za simuliranje letenja ili druge vrste simulatora za obuku, za korišćenje 
tog uređaja centar za obuku je dužan da pribavi dozvolu Direktorata.
Dozvola za korišćenje uređaja za simuliranje letenja 
izdaje se ukoliko uređaj ima odgovarajuće uverenje o gradaciji, koje je izdao ili 
prihvatio Direktorat.
Uslovi koji moraju da budu ispunjeni za izdavanje 
dozvole za korišćenje uređaja za simuliranje letenja ili druge vrste simulatora za 
obuku, kao i za izdavanje uverenja o gradaciji određuju se propisom Direktorata.
Za izdavanje dozvole za korišćenje uređaja za simuliranje 
letenja ili druge vrste simulatora za obuku i za izdavanje uverenja o gradaciji 
plaća se taksa Direktoratu.
*Službeni glasnik RS, broj 45/2015
Evidencija centara za obuku vazduhoplovnog osoblja
Član 181.
Evidenciju centara za obuku vazduhoplovnog osoblja vodi Direktorat.
Sadržinu i način vođenja evidencije propisuje Direktorat. 
Priznavanje obuke i zvanja stečenih u vojnoj službi
Član 182.
Obuka, zvanja i drugi uslovi koje je vojno vazduhoplovno osoblje ostvarilo za 
vreme obavljanja vojne službe priznaju se kod polaganja ispita za izdavanje dozvole 
i potvrde o obučenosti, pod uslovima koje propiše Direktorat. 
3. Priznavanje obuke, dozvola i ovlašćenja stečenih u stranoj državi
Član 183.
Direktorat može da prizna obuku koja je sprovedena u stranoj državi, ako ona 
odgovara obuci koja se sprovodi u Republici Srbiji.
Obuka koja je sprovedena u stranoj državi, a koja ne postoji u Republici 
Srbiji, priznaje se ako je obuka sprovedena prema međunarodnim standardima.
Direktorat može da prizna dozvolu i ovlašćenje koji su izdati u stranoj državi 
ako oni ispunjavaju uslove koji su propisani za izdavanje dozvole i ovlašćenja u 
Republici Srbiji.
Za postupanje po zahtevu za priznavanje obuke sprovedene u stranoj državi i 
stranih dozvola i ovlašćenja plaća se taksa Direktoratu.
*Službeni glasnik RS, broj 45/2015
4. Suspenzija korišćenja dozvole
Uslovi za suspenziju korišćenja dozvole
Član 184.
Ako se inspekcijskim nadzorom utvrdi da imalac dozvole odstupa od propisanih 
pravila ili procedura ili da neposredno ugrožava bezbednost vazdušnog 
saobraćaja, vazduhoplovni inspektor dužan je da na licu mesta donese pismeno 
rešenje kojim imaocu dozvole zabranjuje rad i da u narednih 72 sata dostavi 
direktoru Direktorata obrazloženi pismeni predlog da se imaocu dozvole potpuno 
ili delimično suspenduje korišćenje dozvole.
Direktor Direktorata je dužan da o predlogu odluči u roku od pet dana od 
kada je primio predlog, inače se smatra da je zabrana rada prestala.
*Službeni glasnik RS, broj 57/2011
Sadržina i trajanje rešenja o suspenziji korišćenja dozvole
Član 185.
Rešenjem o potpunoj suspenziji korišćenja dozvole zabranjuje se imaocu dozvole 
da koristi sva ovlašćenja koja su sadržana u dozvoli, a rešenjem o delimičnoj 
suspenziji korišćenja dozvole − da koristi samo određena ovlašćenja koja su 
sadržana u dozvoli.
Potpuna ili delimična suspenzija korišćenja dozvole traje najduže šest meseci, 
počev od dana kada je uručeno pismeno rešenje kojim je imaocu dozvole zabranjen 
rad.
Na rešenje o suspenziji korišćenja dozvole žalba nije dozvoljena.
Nalozi u rešenju o suspenziji korišćenja dozvole. Stavljanje van snage dozvole 
ili ovlašćenja
Član 186.
Imaocu dozvole može rešenjem o suspenziji dozvole biti naloženo da ispuni 
odgovarajuće obaveze (da se dodatno obuči u centru za obuku vazduhoplovnog 
osoblja i da položi odgovarajući teorijski ili praktični deo ispita koji se inače 
polaže radi izdavanja dozvole, da vanredno proveri zdravstvenu sposobnost i sl.).
Potpuna ili delimična suspenzija korišćenja dozvole ukida se ako imalac 
dozvole, pre isteka suspenzije, ispuni obaveze koje su mu naložene rešenjem o 
suspenziji.
Direktorat stavlja van snage dozvolu ili pojedina ovlašćenja koja su sadržana u 
dozvoli ako imalac dozvole, do isteka suspenzije, ne ispuni obaveze koje su mu 
naložene rešenjem o suspenziji.
5. Obaveza vazduhoplovnog osoblja da nosi potrebne isprave
Član 187.
Dok je na dužnosti, vazduhoplovno osoblje obavezno je da pri sebi ima dozvolu, 
sertifikat 
ili potvrdu o obučenosti, a letačko osoblje, kontrolori letenja i kabinsko osoblje 
i lekarsko uverenje.
Lice koje je na praktičnoj obuci dužno je da pri sebi ima ispravu kojom 
dokazuje da pohađa praktični deo obuke.
*Službeni glasnik RS, broj 83/2018
6. Zdravstvena sposobnost letačkog osoblja, kontrolora letenja i kabinskog 
osoblja
Dokazivanje zdravstvene sposobnosti
Član 188.
Letačko osoblje, kontrolori letenja,
studenti kontrolori letenja, kabinsko osoblje i 
osoblje obezbeđivanja mogu da obavljaju poslove na koje su ovlašćeni samo ako 
zdravstvenu sposobnost dokažu odgovarajućim lekarskim uverenjem.
Uslove pod kojima se ispituje zdravstvena sposobnost, postupak po kome se ona 
ispituje, vreme na koje se ona ispituje i klase i obrasce lekarskog uverenja 
propisuje Direktorat.
*Službeni glasnik RS, broj 45/2015
**Službeni glasnik RS, broj 9/2020
Ispitivanje zdravstvene sposobnosti i izdavanje lekarskih uverenja
Član 189.
Zdravstvena sposobnost vazduhoplovnog osoblja iz člana 
188. stav 1. ovog zakona utvrđuje se zdravstvenim pregledima koje obavljaju 
lekari i zdravstvene ustanove koji imaju potvrdu o pravu na ispitivanje 
zdravstvene sposobnosti, koju izdaje Direktorat.
Ovlašćeni lekari i ovlašćene zdravstvene ustanove 
(vazduhoplovno-medicinski centri) obavljaju zdravstvene preglede, vrše ocenu 
zdravstvene sposobnosti i izdaju lekarska uverenja pod uslovima koje propisuje 
Direktorat.
Izuzetno od st. 1. i 2. ovog člana, zdravstvena 
sposobnost padobranaca i pilota paraglajdera može se utvrditi i zdravstvenim 
pregledima propisanim za vozače motornih vozila, a zdravstvena sposobnost osoblja 
obezbeđivanja može se utvrditi zdravstvenim pregledima u zdravstvenim ustanovama 
koje obavljaju delatnost iz oblasti medicine rada, odnosno zdravstvenim 
pregledima koji se obavljaju u svrhu izdavanja fizičkom licu licence za vršenje 
poslova privatnog obezbeđenja.
*Službeni glasnik RS, broj 45/2015
**Službeni glasnik RS, broj 9/2020
Evidencija zdravstvenih ustanova i lekara
Član 190.
Evidenciju zdravstvenih ustanova i lekara koji imaju potvrdu o pravu na 
ispitivanje zdravstvene sposobnosti vodi Direktorat.
Direktorat propisuje sadržinu i način vođenja evidencije zdravstvenih ustanova 
i lekara.
Podzakonski propis
Član 191.
Uslove pod kojima se izdaje, menja, suspenduje ili stavlja van snage potvrda o 
pravu na ispitivanje zdravstvene sposobnosti, vreme na koje se potvrda izdaje i 
obrazac potvrde propisuje Direktorat.
Brisan je raniji stav 2. (vidi član 2. Zakona - 93/2012-30)
Drugostepeno razmatranje zdravstvene sposobnosti
*Službeni glasnik RS, broj 45/2015
Član 192.
Lice koje nije zadovoljno ocenom svoje zdravstvene 
sposobnosti može da podnese zahtev za drugostepeno razmatranje zdravstvene 
sposobnosti Direktoratu, koji obrazuje drugostepenu lekarsku komisiju sastavljenu 
od nezavisnih stručnjaka.
Zahtev za drugostepeno razmatranje zdravstvene 
sposobnosti podnosi se u roku od 15 dana od dana kada lice primi akt o oceni 
zdravstvene sposobnosti.
Za postupanje po zahtevu za drugostepeno razmatranje 
zdravstvene sposobnosti plaća se taksa Direktoratu.
Stručnjaci koji učestvuju u radu drugostepene lekarske 
komisije imaju pravo na nadoknadu za svoj rad koja se isplaćuje iz sredstava 
Direktorata.
*Službeni glasnik RS, broj 45/2015
**Službeni glasnik RS, broj 83/2018
7. Provera psihofizičkog stanja vazduhoplovnog osoblja
Član 193.
Prilikom obavljanja svojih poslova vazduhoplovno osoblje ne sme da bude pod 
uticajem alkohola ili psihoaktivnih supstanci niti u psihofizičkom stanju koje ga 
onemogućava da pravilno obavlja svoje poslove.
Psihofizičko stanje vazduhoplovnog osoblja proverava lice koje ovlasti 
poslodavac vazduhoplovnog osoblja, pre nego što vazduhoplovno osoblje počne da 
obavlja poslove, kao i tokom obavljanja poslova, na način koji ne ometa njihov rad.
8. Posada vazduhoplova
Sastav i broj članova posade vazduhoplova
Član 194.
Posadu vazduhoplova čine lica koja obavljaju pojedine 
stručne poslove u vezi s letom vazduhoplova i sastoji se od letačke posade, 
kabinske posade i dodatnih članova posade.
Broj članova i sastav posade vazduhoplova utvrđen je potvrdom o tipu 
vazduhoplova, priručnikom za upravljanje vazduhoplovom, operativnim priručnikom 
korisnika vazduhoplova i propisom Direktorata. 
Prava i obaveze posade vazduhoplova određeni su operativnim priručnikom 
korisnika vazduhoplova.
*Službeni glasnik RS, broj 45/2015
Pilot vazduhoplova
Član 195.
Pilot vazduhoplova je član posade vazduhoplova koji upravlja vazduhoplovom ili 
učestvuje u upravljanju vazduhoplovom.
Pilot koji je u višečlanoj posadi vazduhoplova ovlašćen da upravlja 
vazduhoplovom može odrediti da vazduhoplovom upravlja drugi pilot koji je na to 
ovlašćen, ako je član posade.
Starosna granica za obavljanje poslova pilota u 
javnomavio-prevozu
*Službeni glasnik RS, broj 45/2015
Član 196.
Lice koje je navršilo 60 godina života može da obavlja 
poslove pilota vazduhoplova u javnom avio-prevozu samo:
1) ako je član višečlane posade;
2) ako je taj pilot jedini član posade koji je navršio 
60 godina života.
Lice koje je navršilo 65 godina života ne može da 
obavlja poslove pilota vazduhoplova u javnom avio-prevozu.
*Službeni glasnik RS, broj 45/2015
Otkazni rok
*Službeni glasnik RS, broj 9/2020
Član 196a
Avio-prevozilac, u svojstvu poslodavca, može da 
ugovorom o radu ili opštim aktom, u smislu zakona kojim se uređuju radni odnosi, 
predvidi da u slučaju kada pilot vazduhoplova otkazuje ugovor o radu, otkaz 
ugovora o radu dostavi poslodavcu u roku koji je, po proceni poslodavca, 
potreban da se obezbedi kontinuirano pružanje usluga, a koji ne može biti duži od 
90 dana (otkazni rok).
*Službeni glasnik RS, broj 9/2020
Vođa vazduhoplova
Član 197.
Vođa vazduhoplova je pilot koji, po pravilu, upravlja vazduhoplovom i odgovara 
za let u celini.
Odgovornost vođe vazduhoplova počinje kad se preuzmu dokumenta o utovarenom 
prtljagu, pošti ili robi ili kad se jedno ili više lica ukrca u vazduhoplov s 
namerom da leti, a okončava se kad se sva lica iskrcaju, a dokumenta o prtljagu, 
pošti ili robi predaju službama na aerodromu odredišta.
Vođu vazduhoplova određuje korisnik vazduhoplova za svaki let ili deo leta.
Vođa vazduhoplova može ovlastiti člana posade vazduhoplova da ga menja dok se 
on ne nalazi u vazduhoplovu koji je na zemlji.
Vođa vazduhoplova predstavlja korisnika vazduhoplova.
Prava i dužnosti vođe vazduhoplova, članova posade i drugih lica
*Službeni glasnik RS, broj 83/2018
Član 198.
Vođa vazduhoplova dužan je da pre leta proveri da li 
su vazduhoplov i posada spremni za let, da li se u vazduhoplovu nalaze sve 
potrebne isprave i knjige i da preduzme mere koje su određene operativnim 
priručnikom korisnika vazduhoplova.
Članovi posade vazduhoplova i druga lica dužni su da 
se povinuju naređenjima vođe vazduhoplova.
Ako je ugrožena bezbednost leta vazduhoplova, vođa 
vazduhoplova može zabraniti ukrcavanje lica, utovar prtljaga, pošte ili robe, 
zahtevati iskrcavanje ili istovar.
Vođa vazduhoplova je dužan da na najcelishodniji 
način, uključujući i vezivanje, onesposobi lice koje se nalazi u vazduhoplovu da 
svojim postupcima ugrožava bezbednost vazdušnog saobraćaja ili bezbednost lica i 
imovine ili da krši red i disciplinu u vazduhoplovu i može ga iskrcati iz 
vazduhoplova na prvom aerodromu na koji vazduhoplov sleti.
Ako za vreme leta član posade vazduhoplova ili drugo 
lice u vazduhoplovu priprema, pokuša da izvrši ili izvrši radnju kojom se 
ugrožava bezbednost vazduhoplova ili lica u njemu, vođa vazduhoplova je dužan da 
preduzme mere da se takva radnja spreči, a ako je radnja izvršena, da ublaži njene 
posledice, vodeći računa o bezbednosti putnika, posade i vazduhoplova.
Vođa vazduhoplova može zahtevati pomoć drugih članova 
posade ili ih na to ovlastiti, a takođe može zamoliti za pomoć ili ovlastiti na 
to putnike radi primene prinudnih mera koje ima pravo da preduzme. 
Ako se neko lice mora iskrcati iz vazduhoplova zbog 
radnje kojom se ugrožava bezbednost lica i imovine, zbog kršenja reda i discipline 
u vazduhoplovu, zbog neizvršavanja naređenja vođe vazduhoplova ili zbog drugih 
postupaka kojima se ugrožava bezbednost vazdušnog saobraćaja, vođa vazduhoplova 
je dužan da pre sletanja na aerodrom u Republici Srbiji o tome obavesti, preko 
nadležnog pružaoca usluga kontrole letenja, ministarstvo nadležno za unutrašnje 
poslove, da posle sletanja na aerodrom tom organu preda lice i eventualno 
prikupljene dokaze i da mu pruži potrebna obaveštenja.
Кad vazduhoplov iz stava 7. ovog člana sleće na 
aerodrom u inostranstvu, vođa vazduhoplova dužan je da, preko nadležnog pružaoca 
usluga kontrole letenja, obavesti o tome nadležni organ te zemlje i da posle 
sletanja na aerodrom tom organu preda lice i eventualno prikupljene dokaze i da mu 
pruži potrebna obaveštenja.
*Službeni glasnik RS, broj 83/2018
Radno vreme, vreme letenja, odmor i slobodni dani 
članovaposade vazduhoplova
*Službeni glasnik RS, broj 45/2015
Član 199.
Radno vreme člana posade vazduhoplova u komercijalnom 
letenju ne može da bude duže od:
1) 60 sati u sedam uzastopnih kalendarskih dana;
2) 110 sati u 14 uzastopnih kalendarskih dana;
3) 190 sati u 28 uzastopnih kalendarskih dana;
4) 2.000 sati u jednoj kalendarskoj godini.
Vreme letenja člana posade vazduhoplova u komercijalnom 
letenju ne može da bude duže od:
1) 100 sati u 28 uzastopnih kalendarskih dana;
2) 900 sati u jednoj kalendarskoj godini;
3) 1.000 sati u 12 uzastopnih kalendarskih meseci.
Član posade vazduhoplova u komercijalnom letenju ima 
pravo na plaćeni godišnji odmor u trajanju od najmanje 28 kalendarskih dana.
Operater vazduhoplova je dužan da članu posade 
vazduhoplova u komercijalnom letenju obezbedi odmor u trajanju od:
1) najmanje 36 sati neprekidno (uključujući dve lokalne 
noći i lokalni dan), pri čemu između dva uzastopna odmora ne sme da prođe više 
od 168 sati;
2) najmanje sedam lokalnih dana u kalendarskom mesecu, 
koji mogu da obuhvate odmor iz tačke 1) ovog stava;
3) najmanje 96 lokalnih dana u svakoj kalendarskoj 
godini, koji mogu da obuhvate odmor iz tačke 2) ovog stava.
Bliže uslove u pogledu radnog vremena, vremena letenja, 
trajanja letačke dužnosti, odmora i slobodnih dana članova posade vazduhoplova 
propisuje Direktorat.
Operater vazduhoplova u komercijalnom letenju je dužan 
da obezbedi poštovanje odredbi o radnom vremenu, vremenu letenja, trajanju letačke 
dužnosti, odmoru i slobodnim danima članova posade vazduhoplova, kao i da vodi 
evidenciju o tome.
*Službeni glasnik RS, broj 45/2015
Radno vreme i pravo na plaćeno odsustvo kontrolora letenja
*Službeni glasnik RS, broj 45/2015
Član 199a
Radno vreme kontrolora letenja ne može da bude duže od 
40 sati nedeljno, s tim da u toku 30 uzastopnih kalendarskih dana ne može da 
iznosi više od 160 sati.
Кontrolor letenja ima pravo na 15 kalendarskih dana 
posebnog plaćenog odsustva (rekreativni odmor) u toku kalendarske godine, radi 
održavanja psihofizičke kondicije.
Trajanje smena u toku radnog dana, trajanje neprekidnog 
rada i dužina dnevnog odmora kontrolora letenja određuju se propisom Direktorata.
Pružalac usluga u vazdušnoj plovidbi dužan je da 
obezbedi poštovanje odredbi o radnom vremenu, trajanju smena u toku radnog dana, 
trajanju neprekidnog rada i dužini dnevnog odmora kontrolora letenja.
*Službeni glasnik RS, broj 45/2015
Glava deveta
ZAŠTITA OD BUКE I EMISIJE IZDUVNIH GASOVA
Zaštita životne sredine
Član 200.
Vazduhoplovni subjekti obavezni su da preduzimaju mere zaštite životne 
sredine od buke vazduhoplova i ostalih eksternih faktora koji utiču na buku, a 
posledica su obavljanja delatnosti i pružanja usluga u vazduhoplovstvu.
Brisan je raniji stav 2. (vidi 
član 43. Zakona - 83/2018-38)
Dužnost operatera aerodroma
Član 201.
Operater aerodroma dužan je da obezbedi da se pri korišćenju aerodroma 
primenjuju mere zaštite životne sredine, prema ovom zakonu i propisima kojima se 
uređuje zaštita životne sredine.
Dopušteni nivoi buke i emisije izduvnih gasova na aerodromima
Član 202.
Brisan 
je(vidi član 44. Zakona - 83/2018-41).
Operativna ograničenja koja se odnose na zaštitu od buke na 
aerodromima 
*Službeni glasnik RS, broj 83/2018
Član 203.
Operater aerodroma na kojem je u toku prethodne 
kalendarske godine obavljeno više od 50.000 poletanja i sletanja civilnih 
vazduhoplova je dužan da obezbedi stalno merenje buke koja se na aerodromu i 
njegovoj okolini stvara pri poletanju i sletanju vazduhoplova.
Ako je na aerodromu utvrđen nivo buke iznad propisane 
granične vrednosti, Direktorat može da donese 
odluku o operativnim ograničenjima koja se odnose na buku na aerodromima.
Ministarstvo nadležno za 
poslove rada donosi propis kojim se bliže utvrđuju uslovi za 
donošenje odluke o operativnim ograničenjima koja se odnose na zaštitu od buke na 
aerodromima.
*Službeni glasnik RS, broj 83/2018
**Službeni glasnik RS, broj 9/2020
Glava deseta
UDESI I OZBILJNE NEZGODE VAZDUHOPLOVA
Čl. 204-217.
Prestali su da važe (vidi član 56. Zakona - 66/2015-3)
Glava deseta
TRANSPORT OPASNE ROBE VAZDUŠNIM PUTEM
*Službeni glasnik RS, broj 83/2018
Transport opasne robe vazdušnim putem – osnovne odredbe
*Službeni glasnik RS, broj 83/2018
Član 204.
Transport opasne robe vazdušnim putem u domaćem i 
međunarodnom vazdušnom saobraćaju obavlja se u skladu sa odredbama ovog zakona i 
međunarodnim standardima i preporučenom praksom sadržanim u Aneksu 18 Кonvencije 
o međunarodnom civilnom vazduhoplovstvu, kao i u skladu sa važećim izdanjem 
Dokumenta 9284 Međunarodne organizacije civilnog vazduhoplovstva – Tehničke 
instrukcije za bezbedan transport opasne robe vazdušnim putem (u daljem tekstu: 
Tehničke instrukcije).
Izuzetno od stava 1. ovog člana, odredbe ovog zakona 
se ne primenjuju na one predmete i materije koji se, u skladu sa članom 207. ovog 
zakona, klasifikuju kao opasna roba, ali za koje propisi koji regulišu 
plovidbenost ili obavljanje vazdušnog saobraćaja zahtevaju da se nalaze u 
vazduhoplovu za vreme leta ili koji se koriste u posebne svrhe utvrđene u 
Tehničkim instrukcijama. 
Predmeti i materije koji su namenjeni kao zamena za 
predmete i materije iz stava 2. ovog člana, kao i predmeti i materije iz stava 
2. ovog člana koji su uklonjeni radi zamene, prevoze se vazdušnim putem u skladu 
sa odredbama ovog zakona, osim ako je drugačije utvrđeno u Tehničkim 
instrukcijama.
Određeni predmeti i materije koje nose putnici ili 
članovi posade vazduhoplova izuzimaju se od primene ovog zakona u skladu sa 
Tehničkim instrukcijama.
Transport opasne robe koji se obavlja vojnim 
vazduhoplovima uređuje se propisom koji donosi ministar nadležan za poslove 
odbrane.
*Službeni glasnik RS, broj 83/2018
Posebna izuzeća
*Službeni glasnik RS, broj 83/2018
Član 205.
Zabranjen je transport vazdušnim putem predmeta i 
materija:
1) koji su po nazivu ili generičkom opisu određeni u 
Tehničkim instrukcijama kao zabranjeni za transport vazdušnim putem pod bilo 
kojim okolnostima;
2) koji su u Tehničkim instrukcijama navedeni kao 
zabranjeni za transport vazdušnim putem u uobičajenim okolnostima;
3) zaraženih živih životinja.
Izuzetno od stava 1. ovog člana, predmeti i materije 
iz stava 1. tač. 2) i 3) ovog člana mogu da se transportuju vazdušnim putem ako 
Tehničke instrukcije određuju da se oni mogu transportovati uz odobrenje države 
porekla ili ako je Direktorat dao izuzeće od zabrane transporta.
Izuzeće iz stava 2. ovog člana Direktorat može dati 
ako su u pitanju izuzetno hitni slučajevi, ako su drugi vidovi saobraćaja 
neodgovarajući ili ako bi poštovanje propisanih uslova bilo u suprotnosti sa 
javnim interesom, pri čemu je neophodno preduzeti sve mere kako bi se dostigao 
ekvivalentan nivo bezbednosti u vazdušnom saobraćaju.
U slučaju transporta opasne robe u kojem je Republika 
Srbija samo država preleta, a pri tome nisu ispunjeni kriterijumi za davanje 
izuzeća iz stava 3. ovog člana, Direktorat može dati izuzeće na osnovu uverenja 
da je dostignut odgovarajući nivo bezbednosti u vazdušnom saobraćaju.
Rešenje Direktorata kojim se odlučuje o zahtevu za 
transport opasne robe može da sadrži uslove u pogledu količine opasne robe, 
načina njenog pakovanja ili druge uslove koje Direktorat smatra neophodnim za 
bezbedno obavljanje takvog transporta.
*Službeni glasnik RS, broj 83/2018
Odobrenje koje se izdaje stranom avio-prevoziocu
*Službeni glasnik RS, broj 83/2018
Član 206.
Strani avio-prevozilac može da transportuje opasnu 
robu na teritoriju Republike Srbije i sa teritorije Republike Srbije na osnovu 
odobrenja koje izdaje Direktorat.
Zahtev za izdavanje odobrenja iz stava 1. ovog člana 
podnosi se najkasnije 30 dana pre nego što avio-prevozilac planira da otpočne sa 
obavljanjem transporta.
Odobrenje iz stava 1. ovog člana izdaje se sa rokom 
važenja od 12 meseci od dana izdavanja.
Izdavanje odobrenja iz stava 1. ovog člana ne oslobađa 
stranog avio-prevozioca obaveze da pribavi izuzeće iz člana 205. stav 2. ovog 
zakona. 
Za izdavanje odobrenja iz stava 1. ovog člana plaća se 
taksa Direktoratu.
Uslovi za izdavanje odobrenja stranom avio-prevoziocu za 
transport opasne robe i dokumentacija koja se podnosi uz zahtev za izdavanje 
odobrenja, utvrđuju se propisom koji donosi Direktorat.
*Službeni glasnik RS, broj 83/2018
Кlasifikacija opasne robe
*Službeni glasnik RS, broj 83/2018
Član 207.
Opasna roba koja se transportuje vazdušnim putem 
klasifikuje se u skladu sa Tehničkim instrukcijama.
*Službeni glasnik RS, broj 83/2018
Pakovanje opasne robe
*Službeni glasnik RS, broj 83/2018
Član 208.
Ambalaža koja se koristi za transport opasne robe 
vazdušnim putem mora da ispunjava sledeće uslove:
1) da bude dobrog kvaliteta, izrađena i zatvorena tako 
da spreči curenje do kojeg može doći u uobičajenim uslovima prevoza usled 
vibracija ili promena temperature, vlažnosti ili pritiska;
2) da bude pogodna za sadržaj za koji je namenjena i 
otporna na hemijske i druge uticaje opasne robe sa kojom dolazi u dodir;
3) da ispunjava zahteve Tehničkih instrukcija u pogledu 
materijala i izrade i da bude ispitana u skladu sa tim instrukcijama;
4) ako je prvenstveno namenjena za zadržavanje tečnosti, 
mora da bude takva da bez curenja izdrži pritisak koji je utvrđen u Tehničkim 
instrukcijama.
*Službeni glasnik RS, broj 83/2018
Unutrašnja ambalaža i prazna ambalaža
*Službeni glasnik RS, broj 83/2018
Član 209.
Unutrašnja ambalaža koja se koristi za transport opasne 
robe vazdušnim putem mora da bude zapakovana, učvršćena ili zaštićena jastucima 
tako da se spreči njeno lomljenje ili curenje i da se može kontrolisati njeno kretanje 
unutar spoljne ambalaže tokom uobičajenih uslova vazdušnog saobraćaja, a zaštitni 
jastuci i upijajući materijali ne mogu da izazivaju opasnu reakciju sadržaja 
ambalaže. 
Ambalaža koja se iskoristi za transport opasne robe 
vazdušnim putem se ne može ponovo koristiti sve dok se ne pregleda i ustanovi da 
nema korozije ili drugih oštećenja, a ako se ponovo koristi, moraju se preduzeti 
sve neophodne mere za sprečavanje kontaminacije novog sadržaja. 
Ako zbog prirode njenog prethodnog sadržaja neočišćena 
prazna ambalaža može predstavljati opasnost, ona mora da bude dobro zatvorena i s 
njom se mora postupati u skladu sa opasnošću koju predstavlja.
Opasne materije se ne mogu prislanjati na spoljašnjost 
komada u količini koja može da bude štetna.
*Službeni glasnik RS, broj 83/2018
Označavanje i obeležavanje opasne robe
*Službeni glasnik RS, broj 83/2018
Član 210.
Svaki komad opasne robe mora da bude označen sa 
odgovarajućim oznakama koje su utvrđene u Tehničkim instrukcijama i na način 
koji je utvrđen u tim instrukcijama.
Osim ako je drugačije utvrđeno u Tehničkim 
instrukcijama, svaki komad opasne robe mora da bude obeležen tačnim nazivom 
sadržaja pošiljke i UN brojem (ako je dodeljen), kao i drugim oznakama koje su 
određene u tim instrukcijama. 
Svaka ambalaža proizvedena prema specifikaciji koja je 
sadržana u Tehničkim instrukcijama mora da bude označena u skladu sa 
odgovarajućim odredbama tih instrukcija, osim ako je samim instrukcijama 
drugačije utvrđeno.
Ambalaža koja ne ispunjava odgovarajuće specifikacije 
pakovanja utvrđene u Tehničkim instrukcijama se ne sme označiti oznakama 
specifikacija pakovanja.
Za označavanje opasne robe se koristi engleski jezik.
*Službeni glasnik RS, broj 83/2018
Obaveze pošiljaoca opasne robe
*Službeni glasnik RS, broj 83/2018
Član 211.
Pre upućivanja opasne robe na transport vazdušnim putem 
pošiljalac te robe je dužan:
1) da se uveri da roba nije zabranjena za transport 
vazdušnim putem pod bilo kojim okolnostima ili da pribavi od Direktorata izuzeće 
od zabrane transporta, ako se radi o robi čiji je transport zabranjen bez 
prethodnog izuzeća;
2) da obezbedi da je roba klasifikovana, zapakovana, 
označena i obeležena u skladu sa ovim zakonom i Tehničkim instrukcijama i da je 
prati ispravno popunjena dokumentacija koja se odnosi na transport opasne robe.
Ako nije drugačije određeno u Tehničkim instrukcijama, 
pošiljalac popunjava, potpisuje i dostavlja operateru vazduhoplova dokument koji se 
odnosi na transport opasne robe, koji mora da sadrži informacije koje se tim 
instrukcijama zahtevaju. 
Dokument koji se odnosi na transport opasne robe mora 
da sadrži izjavu potpisanu od strane pošiljaoca u kojoj se navodi da je opasna 
roba potpuno i tačno opisana odgovarajućim nazivom, da je klasifikovana, 
zapakovana, označena i obeležena i da je u ispravnom stanju za transport 
vazdušnim putem u skladu sa odgovarajućim propisima.
Dokument koji se odnosi na transport opasne robe mora 
da bude na engleskom jeziku.
*Službeni glasnik RS, broj 83/2018
Obaveze operatera vazduhoplova
*Službeni glasnik RS, broj 83/2018
Član 212.
Operater vazduhoplova je dužan da:
1) odbije da primi na transport opasnu robu ako nju ne 
prati popunjen dokument koji se odnosi na transport opasne robe, izuzev ako 
Tehničke instrukcije predviđaju da takav dokument nije potreban;
2) odbije da primi na transport opasnu robu ako komad, 
objedinjena ambalaža ili kontejner nisu provereni u skladu sa procedurama za 
prihvat opasne robe na transport, utvrđenim u Tehničkim instrukcijama;
3) izradi i koristi kontrolnu listu za prihvat opasne 
robe na transport;
4) obezbedi da se utovar u vazduhoplov i razmeštanje 
komada i objedinjene ambalaže koji sadrže opasnu robu, kao i kontejnera koji 
sadrže radioaktivne materije, vrši u skladu sa Tehničkim instrukcijama;
5) pre utovara u vazduhoplov ili u jedinicu za utovar 
robe proveri da li postoje oštećenja ili tragovi curenja na komadima i objedinjenoj 
ambalaži koji sadrže opasnu robu, kao i na kontejnerima koji sadrže radioaktivne 
materije i da odbije da ih utovari u vazduhoplov ako ustanovi oštećenje ili 
tragove curenja;
6) odbije da utovari u vazduhoplov jedinicu za utovar 
robe koja nije pregledana ili na kojoj postoje oštećenja ili tragovi curenja; 
7) ukloni komad sa opasnom robom iz vazduhoplova ako 
utvrdi da postoje oštećenja ili tragovi curenja ili da organizuje njegovo uklanjanje 
od strane nadležnog organa ili organizacije, kao i da utvrdi da je preostali deo 
pošiljke u ispravnom stanju za transport i da ostali komadi nisu kontaminirani;
8) prilikom istovara iz vazduhoplova ili iz jedinice 
za utovar robe proveri da li postoje znaci oštećenja ili tragovi curenja na 
komadima ili objedinjenoj ambalaži koji sadrže opasnu robu, odnosno kontejnerima 
koji sadrže radioaktivne materije, kao i da proveri prostor na kome su oni bili 
smešteni radi utvrđivanja štete ili kontaminacije;
9) obezbedi da se opasna roba ne prevozi u pilotskoj 
kabini ili putničkoj kabini u kojoj su prisutni putnici, osim u slučajevima kada 
je to dozvoljeno Tehničkim instrukcijama;
10) obezbedi da se hitno otkloni svaka opasna 
kontaminacija vazduhoplova nastala usled oštećenja, odnosno curenja opasne robe;
11) odmah isključi iz saobraćaja vazduhoplov koji je 
kontaminiran radioaktivnim materijama i da ga ne vrati u saobraćaj sve dok su 
nivo radijacije na svim dostupnim površinama i kontaminacija viši od vrednosti 
koje su utvrđene Tehničkim instrukcijama;
12) obezbedi da se komadi koji sadrže opasnu robu ne 
smeštaju jedan pored drugog i ne stavljaju u takav položaj koji može da dovede do 
međusobne reakcije u slučaju curenja; 
13) obezbedi da se otrovne, zarazne i radioaktivne 
materije smeštaju u vazduhoplov u skladu sa Tehničkim instrukcijama, kao i da 
radioaktivne materije budu odvojene od ljudi, živih životinja i nerazvijenih 
filmova;
14) zaštiti opasnu robu koja se nalazi u vazduhoplovu 
od oštećenja i da preduzme mere kojima će sprečiti da se u toku leta komad pomeri 
i promeni položaj;
15) obezbedi da se komadi sa opasnom robom koji nose 
oznaku „Cargo aircraft only” utovaruju u teretni 
vazduhoplov tako da letačka posada ili druga ovlašćena lica mogu da ih vide, 
rukuju njima, i ako veličina i težina komada dozvole, da ih odvoje od drugog 
tereta u vazduhoplovu, izuzev ako je drugačije utvrđeno u Tehničkim 
instrukcijama;
16) pre poletanja vazduhoplova kojim se transportuje 
opasna roba, što je ranije moguće, dostavi pisano obaveštenje vođi vazduhoplova o 
opasnoj robi, u skladu sa Tehničkim instrukcijama;
17) u svoj operativni priručnik unese informacije koje 
letačkoj posadi omogućavaju da izvršava dužnosti u vezi sa transportom opasne 
robe i uputstva o merama koje treba preduzeti u slučaju vanrednih situacija koje 
proističu iz transporta opasne robe;
18) informiše putnike o vrstama opasne robe koja je 
zabranjena za transport vazduhoplovom, u skladu sa Tehničkim instrukcijama;
19) u slučaju udesa ili ozbiljne nezgode vazduhoplova 
koji mogu biti povezani sa transportom opasne robe:
(1) hitno obavesti odgovarajuće službe nadležne za 
reagovanje u slučaju udesa ili ozbiljne nezgode o opasnoj robi u vazduhoplovu, kao 
što je navedeno u informaciji koja je dostavljena vođi vazduhoplova,
(2) o tome što pre obavesti nadležne organe države 
operatera i države u kojoj se dogodio udes ili ozbiljna nezgoda;
20) u slučaju nezgode vazduhoplova koji transportuje 
opasnu robu, ako se to od njega zahteva, odmah dostavi informacije o opasnoj robi 
u vazduhoplovu odgovarajućim službama nadležnim za reagovanje u slučaju nezgode, 
kao i nadležnim organima države u kojoj se nezgoda dogodila, kao što je navedeno 
u informaciji koja je dostavljena vođi vazduhoplova.
*Službeni glasnik RS, broj 83/2018
Obaveza vođe vazduhoplova
*Službeni glasnik RS, broj 83/2018
Član 213.
U slučaju primene vanrednih postupaka u toku leta vođa 
vazduhoplova je dužan da, čim situacija to dozvoli, posredstvom odgovarajuće 
jedinice pružaoca usluga u vazdušnom saobraćaju, obavesti operatera aerodroma o 
prisustvu opasne robe u vazduhoplovu, u skladu sa Tehničkim instrukcijama.
*Službeni glasnik RS, broj 83/2018
Obaveštavanje zaposlenih
*Službeni glasnik RS, broj 83/2018
Član 214.
Operater vazduhoplova, pošiljalac i druge organizacije 
koje učestvuju u transportu opasne robe vazdušnim putem su dužni da svojim 
zaposlenima dostave informacije koje im omogućavaju da izvršavaju dužnosti u 
vezi sa transportom opasne robe i uputstva o merama koje treba preduzeti u 
slučaju vanrednih situacija koje proističu iz transporta opasne robe.
*Službeni glasnik RS, broj 83/2018
Stručna obuka zaposlenih na poslovima u transportu opasne 
robe
*Službeni glasnik RS, broj 83/2018
Član 215.
Lica koja obavljaju poslove u transportu opasne robe u 
vazdušnom saobraćaju moraju da budu obučena prema programu stručnog 
osposobljavanja koji odobrava Direktorat.
Program iz stava 1. ovog člana su dužni da utvrde i 
sprovode: 
1) pošiljaoci, uključujući pakere i lica ili 
organizacije koja preuzimaju obaveze pošiljaoca;
2) operateri vazduhoplova;
3) pružaoci usluga zemaljskog opsluživanja koji za 
potrebe operatera vazduhoplova obavljaju poslove prihvata, rukovanja, utovara, 
istovara, premeštanja ili drugog opsluživanja tereta ili pošte;
4) pružaoci usluga zemaljskog opsluživanja na aerodromu 
koji za potrebe operatera vazduhoplova obavljaju poslove prihvata i otpreme 
putnika;
5) pružaoci usluga zemaljskog opsluživanja izvan 
aerodroma koji za potrebe operatera vazduhoplova obavljaju poslove registracije 
putnika za let;
6) organizatori transporta;
7) operater aerodroma ili pravno lice koje sa njim 
zaključi ugovor o obavljanju pregleda obezbeđivanja putnika, posade i njihovog 
prtljaga i/ili tereta ili pošte;
8) imenovani poštanski operateri.
Program iz stava 1. ovog člana mora da bude izrađen u 
skladu sa Tehničkim instrukcijama i da sadrži nastavne teme i jedinice, njihovo 
trajanje, kao i sredstva koja se koriste tokom obuke.
Za odobrenje programa iz stava 1. ovog člana plaća se 
taksa Direktoratu.
*Službeni glasnik RS, broj 83/2018
Instruktor za transport opasne robe
*Službeni glasnik RS, broj 83/2018
Član 216.
Stručnu obuku lica koja obavljaju poslove u transportu 
opasne robe u vazdušnom saobraćaju vrši instruktor za transport opasne robe, na 
osnovu ovlašćenja koje izdaje Direktorat.
Ovlašćenje iz stava 1. ovog člana se izdaje na 
neodređeno vreme, s tim da prestaje da važi ako instruktor svake dve godine ne 
obuči najmanje jedno lice ili ne završi obuku za osveženje znanja.
Za izdavanje ovlašćenja iz stava 1. ovog člana plaća se 
taksa Direktoratu.
*Službeni glasnik RS, broj 83/2018
Potvrda o stručnoj osposobljenosti
*Službeni glasnik RS, broj 83/2018
Član 217.
Licu koje uspešno završi obuku za obavljanje poslova u 
transportu opasne robe u vazdušnom saobraćaju instruktor za transport opasne 
robe izdaje potvrdu o stručnoj osposobljenosti, sa rokom važenja od 24 meseca.
O izdatim potvrdama iz stava 1. ovog člana instruktor 
vodi evidenciju koju stavlja na uvid Direktoratu, na njegov zahtev.
Učesnici u transportu opasne robe iz člana 215. stav 
2. ovog zakona su dužni da za obavljanje poslova u transportu opasne robe odrede 
zaposlene koji poseduju važeću potvrdu o stručnoj osposobljenosti.
Učesnici u transportu opasne robe iz člana 215. stav 
2. ovog zakona su dužni da čuvaju podatke o stručnom osposobljavanju zaposlenih 
koji obavljaju poslove u transportu opasne robe u vazdušnom saobraćaju i da ih 
dostave Direktoratu, na njegov zahtev.
Uslove za izdavanje ovlašćenja instruktoru za transport 
opasne robe u vazdušnom saobraćaju, obrazac tog ovlašćenja, kao i uslove za 
izdavanje potvrde licu koje obavlja poslove u transportu opasne robe i obrazac 
potvrde o stručnoj osposobljenosti propisuje Direktorat.
*Službeni glasnik RS, broj 83/2018
Glava jedanaesta
OLAКŠICE
Nacionalni program za olakšice u vazdušnom saobraćaju
Član 218.
Nacionalni program za olakšice u vazdušnom saobraćaju čini skup mera, 
aktivnosti i tehnoloških postupaka kojima se olakšava obavljanje međunarodnog 
javnog avio-prevoza i ubrzavaju protok putnika, prtljaga, pošte i robe.
Nacionalnim programom za olakšice u vazdušnom saobraćaju utvrđuju se državni 
organi, organizacije, pravna lica, operateri aerodroma, avio-prevozioci i drugi 
subjekti koji sprovode program i određuju njihove obaveze i odgovornosti u 
sprovođenju programa.
Nacionalni program za olakšice u vazdušnom saobraćaju donosi Vlada, na 
predlog ministra nadležnog za poslove saobraćaja. 
Nacionalni komitet za olakšice u vazdušnom saobraćaju

Član 219.
Radi koordinacije sprovođenja Nacionalnog programa za olakšice u vazdušnom 
saobraćaju i davanja preporuka za unapređenje mera predviđenih programom, Vlada 
osniva Nacionalni komitet za olakšice u vazdušnom saobraćaju, kao povremeno 
radno telo Vlade.
Za članove Nacionalnog komiteta za olakšice u vazdušnom saobraćaju Vlada 
imenuje predstavnike ministarstava nadležnih za poslove saobraćaja, spoljnih 
poslova, unutrašnjih poslova, finansija, carine, poljoprivrede, turizma, zdravlja i 
zaštite životne sredine, predstavnike Direktorata i predstavnike operatera 
aerodroma i avio-prevozilaca.
Rad Nacionalnog komiteta za olakšice u vazdušnom saobraćaju bliže se uređuje 
propisom Vlade, na predlog ministra nadležnog za poslove saobraćaja.
Glava dvanaesta
OBEZBEĐIVANJE U VAZDUHOPLOVSTVU
Pojam obezbeđivanja u vazduhoplovstvu i radnje nezakonitog ometanja
Član 220.
Obezbeđivanje u vazduhoplovstvu je skup mera i ljudskih i materijalnih 
potencijala kojima se vazduhoplovstvo obezbeđuje od radnji nezakonitog ometanja.
Кao radnje nezakonitog ometanja naročito se smatraju: nasilje protiv lica u 
vazduhoplovu u letu, ako ono može da ugrozi bezbednost vazduhoplova; uništenje 
vazduhoplova koji se koristi u vazdušnom saobraćaju ili takvo nanošenje štete 
vazduhoplovu koje bi moglo da vazduhoplov učini nesposobnim za let ili da ugrozi 
bezbednost leta; postavljanje naprave ili materije na vazduhoplov u upotrebi, 
kojima vazduhoplov može biti uništen ili kojima bi mogla da se prouzrokuje šteta 
koja bi vazduhoplov učinila nesposobnim za let ili ugrozila bezbednost leta; 
uništenje ili oštećenje tehničkih sistema vazdušnog saobraćaja ili ometanje njihovog 
rada, ako to može da ugrozi bezbednost vazduhoplova u letu; davanje lažnih 
obaveštenja kojima se ugrožava bezbednost vazduhoplova u letu; nezakonita i 
namerna upotreba bilo koje naprave, materije ili oružja za izvršenje dela nasilja 
protiv lica na aerodromu koje ima ili može da ima za posledicu tešku telesnu 
povredu ili smrt lica ili koje za posledicu može da ima uništenje ili teško 
oštećenje objekata, opreme ili sredstava na aerodromu ili vazduhoplova van 
upotrebe koji se na njemu nalazi, ako se time ugrožava ili može da se ugrozi 
bezbednost na aerodromu. 
Nacionalni program za obezbeđivanje u vazduhoplovstvu
Član 221.
U cilju primene međunarodnih standarda i preporuka 
sadržanih u Aneksu 17 Кonvencije o međunarodnom civilnom vazduhoplovstvu i 
Dokumentu 30 (Deo II) Evropske konferencije civilnog vazduhoplovstva (ECAC), 
Vlada, na predlog ministra nadležnog za poslove saobraćaja, donosi Nacionalni 
program za obezbeđivanje u vazduhoplovstvu po kome su dužni da postupaju državni 
organi i vazduhoplovni subjekti. 
Nacionalni program za obezbeđivanje u vazduhoplovstvu 
utvrđuje: preventivne, pojačane i alternativne mere i postupke kojima se 
omogućava obezbeđivanje u vazduhoplovstvu, naročito sprečavanje različitih oblika 
radnji nezakonitog ometanja i obaveze državnih organa i drugih subjekata koje se 
odnose na sprovođenje mera obezbeđivanja; plan za delovanje u vanrednim 
situacijama; način određivanja javnih, kontrolisanih i obezbeđivano-restriktivnih 
zona na aerodromima i uslove za ulazak u te zone i kretanje u njima; kontrolu 
načina na koji se preduzimaju mere obezbeđivanja; kontrolu efikasnosti mera 
obezbeđivanja; obuku u oblasti obezbeđivanja; 
uslove koje mora da ispuni osoblje obezbeđivanja; uslove koje mora da ispuni oprema za 
obezbeđivanje u vazduhoplovstvu; način određivanja kritičnih objekata, delova 
infrastrukture i sistema koji se koriste za potrebe civilnog vazduhoplovstva i 
zaštitu od elektronskih pretnji.
Primenu Nacionalnog programa za obezbeđivanje u 
vazduhoplovstvu obezbeđuje Direktorat.
Na osnovu Nacionalnog programa za obezbeđivanje u 
vazduhoplovstvu Direktorat donosi i sprovodi Program za kontrolu kvaliteta mera 
obezbeđivanja u vazduhoplovstvu i Program obuke u oblasti obezbeđivanja u 
vazduhoplovstvu.
*Službeni glasnik RS, broj 83/2018
**Službeni glasnik RS, broj 9/2020
Nacionalni komitet za obezbeđivanje u vazduhoplovstvu
Član 222.
Radi usklađivanja delovanja organa i organizacija koje sprovode mere 
obezbeđivanja u vazduhoplovstvu i davanja preporuka kako da se one poboljšavaju, 
Vlada obrazuje Nacionalni komitet za obezbeđivanje u vazduhoplovstvu, kao 
povremeno radno telo Vlade.
Sastav i način rada Nacionalnog komiteta za obezbeđivanje u vazduhoplovstvu 
propisuje Vlada, na predlog ministra nadležnog za poslove saobraćaja.
Aerodromski komitet za obezbeđivanje u vazduhoplovstvu
Član 223.
Operater aerodroma
dužan je da obrazuje Aerodromski komitet za obezbeđivanje u vazduhoplovstvu, da 
bi koordinirao sprovođenje mera obezbeđivanja utvrđenih Nacionalnim programom za 
obezbeđivanje u vazduhoplovstvu i programom za obezbeđivanje u vazduhoplovstvu 
koji sačini operater aerodroma, kao i da bi predlagao nove mere obezbeđivanja u 
vazduhoplovstvu.
Za članove Aerodromskog komiteta za obezbeđivanje u vazduhoplovstvu imenuju se 
predstavnici svih subjekata koji su uključeni u sprovođenje mera obezbeđivanja na 
aerodromu.
*Službeni glasnik RS, broj 45/2015
**Službeni glasnik RS, broj 9/2020
Programi za obezbeđivanje u vazduhoplovstvu
Član 224.
Operater aerodroma
,
avio-prevozioci, pružaoci usluga u 
vazdušnoj plovidbi, kao i drugi subjekti određeni Nacionalnim programom za 
obezbeđivanje u vazduhoplovstvu, dužni su da, u skladu s tim programom, sačine i 
primenjuju sopstvene programe za obezbeđivanje u vazduhoplovstvu.
Programi iz stava 1. ovog člana se primenjuju kada ih 
odobri Direktorat.
Strani avio-prevozilac koji obavlja s Republikom 
Srbijom redovni međunarodni javni avio-prevoz ili seriju čarter letova u 
međunarodnom javnom avio-prevozu dužan je da, pre stupanja na snagu reda letenja 
za svaki saobraćajni period, podnese Direktoratu svoj program za obezbeđivanje u 
vazduhoplovstvu, kao i odobrenje tog programa izdato od strane nadležnog organa 
države avio-prevozioca.
Program iz stava 3. ovog člana prihvata se bez vođenja 
postupka za odobravanje, ako ga je odobrio nadležni organ države avio-prevozioca, 
osim u slučaju kada je neophodno da avio-prevozilac, u skladu s Nacionalnim 
programom za obezbeđivanje u vazduhoplovstvu, dopuni svoj program za obezbeđivanje 
izradom lokalnih procedura.
Brisan je raniji stav 5. (vidi član 22. Zakona - 
9/2020-18)
Za postupanje po zahtevu za izdavanje odobrenja na 
program za obezbeđivanje u vazduhoplovstvu i za njegove izmene ili dopune plaća se 
taksa Direktoratu.
*Službeni glasnik RS, broj 45/2015
**Službeni glasnik RS, broj 83/2018
***Službeni glasnik RS, broj 9/2020
Mere obezbeđivanja u vazduhoplovstvu i bezbednosna procena 
rizika
*Službeni glasnik RS, broj 83/2018
Član 224a
Operateri aerodroma, avio-prevozioci i ostali subjekti 
određeni Nacionalnim programom za obezbeđivanje u vazduhoplovstvu su dužni da 
primenjuju mere obezbeđivanja u vazduhoplovstvu propisane tim programom, koje 
moraju da budu odgovarajuće, objektivne, nediskriminatorne, 
nasumične, nepredvidive u sprovođenju i proporcionalne 
procenjenom riziku.
Ako je na osnovu bezbednosne procene rizika ocenjeno da 
ne postoji ugroženost sistema obezbeđivanja u vazduhoplovstvu, subjekti iz stava 
1. ovog člana su dužni da primenjuju preventivne mere obezbeđivanja u 
vazduhoplovstvu.
Izuzetke od primene preventivnih mera obezbeđivanja u 
vazduhoplovstvu odobrava Direktorat, pod uslovima određenim u Nacionalnom 
programu za obezbeđivanje u vazduhoplovstvu.
Ako bezbednosna procena rizika ukazuje da postoji 
ugroženost nekog dela sistema obezbeđivanja u vazduhoplovstvu, subjekti iz stava 
1. ovog člana su dužni da primenjuju pojačane mere obezbeđivanja u 
vazduhoplovstvu.
U izuzetnim slučajevima, uzimajući u obzir 
specifičnosti pojedinih aerodroma i saobraćaja koji se na njima obavlja, 
Direktorat može da odobri primenu alternativnih mera obezbeđivanja ako je na 
osnovu bezbednosne procene rizika utvrđeno da one pružaju odgovarajući nivo 
zaštite.
Bezbednosnu procenu rizika obavlja Tim za procenu 
rizika po civilno vazduhoplovstvo, koji obrazuje Vlada, kao koordinaciono telo u 
skladu sa zakonom kojim se uređuje državna uprava.
Bezbednosna procena rizika se obavlja svake godine, a 
po potrebi i češće.
*Službeni glasnik RS, broj 83/2018
**Službeni glasnik RS, broj 9/2020
Javna, kontrolisana i obezbeđivano-restriktivna zona 
aerodroma
*Službeni glasnik RS, broj 83/2018
Član 225.
U skladu sa bezbednosnom procenom rizika i po 
pribavljenoj saglasnosti ministarstva nadležnog za unutrašnje poslove, 
Bezbednosno-informativne agencije, a u slučaju mešovitih aerodroma i vojnih 
službi bezbednosti, operater aerodroma je dužan da odredi i razgraniči javnu, 
kontrolisanu i obezbeđivano-restriktivnu zonu i obeleženi prostor na aerodromu, 
da odredi službene prolaze i prolaze za putnike i da za to pribavi saglasnost 
Direktorata.
Operater aerodroma iz stava 1. ovog člana je dužan da 
obeleži službene prolaze i prolaze za putnike i da postavi odgovarajuće znake 
obaveštenja, upozorenja ili zabrane neovlašćenog pristupa u kontrolisanu i 
obezbeđivano-restriktivnu zonu.
*Službeni glasnik RS, broj 83/2018
**Službeni glasnik RS, broj 9/2020
Кontrola pristupa, nadgledanje i patroliranje. Pregled 
obezbeđivanja
*Službeni glasnik RS, broj 9/2020
Član 226.
U skladu sa bezbednosnom procenom rizika, operater 
aerodroma je dužan da obezbedi obavljanje kontrole pristupa lica i vozila u 
kontrolisanu i obezbeđivano-restriktivnu zonu aerodroma, nadgledanje i 
patroliranje.
Pored kontrole pristupa, na ulazu u 
obezbeđivano-restriktivnu zonu aerodroma ili unutar ove zone, operater aerodroma 
mora da, u skladu sa bezbednosnom procenom rizika, obezbedi i obavljanje pregleda 
obezbeđivanja svih putnika i njihovog ručnog prtljaga, lica koja nisu putnici i 
stvari koje ona nose sa sobom, predatog prtljaga, robe i pošte, zaliha namenjenih 
potrošnji na aerodromu, zaliha namenjenih potrošnji tokom leta, materijala i pošte 
avio-prevozioca, kao i pregled vozila.
Izuzetno od stava 2. ovog člana, pregled obezbeđivanja 
nije obavezan:
1) za robu i poštu za koje je avio-prevozilac, 
regulisani agent ili poznati pošiljalac potvrdio da je izvršen pregled 
obezbeđivanja, odnosno da su izvršene druge kontrole obezbeđivanja iz Nacionalnog 
programa za obezbeđivanje u vazduhoplovstvu;
2) za zalihe namenjene potrošnji na aerodromu za koje je 
poznati snabdevač tih zaliha izvršio kontrole obezbeđivanja iz Nacionalnog 
programa za obezbeđivanje u vazduhoplovstvu;
3) za zalihe namenjene potrošnji tokom leta za koje je 
avio-prevozilac ili regulisani snabdevač tih zaliha izvršio kontrole 
obezbeđivanja iz Nacionalnog programa za obezbeđivanje u vazduhoplovstvu;
4) za transferni predati prtljag i za transfernu robu i 
poštu u slučajevima predviđenim u Nacionalnom programu za obezbeđivanje u 
vazduhoplovstvu;
5) u drugim slučajevima predviđenim u Nacionalnom 
programu za obezbeđivanje u vazduhoplovstvu.
U slučaju potrebe za dodatnim pregledom obezbeđivanja, 
taj pregled obavljaju policijski službenici, s tim da je za obavljanje dodatnog 
pregleda predatog prtljaga, izuzev nepraćenog predatog prtljaga, neophodno 
obezbediti prisustvo lica koje je predalo prtljag.
Кontrolu pristupa, nadgledanje, patroliranje i pregled 
obezbeđivanja vrši operater aerodroma ili pravno lice koje sa operaterom 
aerodroma zaključi ugovor o obavljanju tih poslova.
Zabranjen je ulazak u kontrolisanu i 
obezbeđivano-restriktivnu zonu, kao i u vazduhoplov, licu koje verbalno ili 
fizički napadne osoblje obezbeđivanja, preti, nedolično se ponaša, remeti javni 
red i mir ili koje odbije pregled obezbeđivanja, kao i licu za koje osoblje 
obezbeđivanja ima osnovanu sumnju u pogledu njegovih namera, njegovog prtljaga ili 
stvari koje nosi sa sobom.
Ako za obavljanje pregleda obezbeđivanja pravno lice koje 
obavlja pregled obezbeđivanja koristi tehničku opremu, ona mora da ispunjava 
standarde propisane za tu vrstu opreme i da se za njeno korišćenje pribavi 
odobrenje Direktorata.
Za izdavanje odobrenja za korišćenje tehničke opreme 
kojom se obavlja pregled obezbeđivanja plaća se taksa Direktoratu.
*Službeni glasnik RS, broj 9/2020
Dozvola za obavljanje kontrole pristupa, pregleda 
obezbeđivanja, nadgledanje i patroliranje
*Službeni glasnik RS, broj 83/2018
Član 227.
Za obavljanje kontrole pristupa, pregleda obezbeđivanja, 
nadgledanje i patroliranje operater aerodroma ili pravno lice koje sa operaterom 
aerodroma zaključi ugovor o obavljanju tih poslova mora da poseduje dozvolu koju 
izdaje Direktorat, na određeno vreme.
Izuzetno od stava 1. ovog člana dozvolu za obavljanje 
kontrole pristupa, pregleda obezbeđivanja, nadgledanje i patroliranje ne mora da 
poseduje:
1) regulisani agent
ili poznati pošiljalac, ako obavlja pregled obezbeđivanja 
isključivo robe i pošte;
2) regulisani snabdevač zaliha namenjenih potrošnji 
tokom leta, ako obavlja pregled obezbeđivanja isključivo zaliha namenjenih potrošnji 
tokom leta.
Za sticanje statusa regulisanog agenta, poznatog 
pošiljaoca i regulisanog snabdevača zaliha namenjenih potrošnji tokom leta potrebno 
je odobrenje koje izdaje Direktorat. 
Uslovi pod kojima se izdaje, menja, produžava važenje, 
suspenduje ili stavlja van snage dozvola za obavljanje kontrole pristupa, pregleda 
obezbeđivanja, nadgledanje i patroliranje, vreme na koje se dozvola izdaje i 
obrazac dozvole, kao i uslovi za izdavanje odobrenja za sticanje statusa 
regulisanog agenta, poznatog pošiljaoca i regulisanog snabdevača zaliha namenjenih 
potrošnji tokom leta, bliže se određuju propisom Direktorata. 
Za postupanje po zahtevu za izdavanje, produženje važenja 
ili izmenu dozvole za obavljanje kontrole pristupa, pregleda obezbeđivanja, 
nadgledanje i patroliranje, kao i za izdavanje, 
produženje važenja ili izmenu odobrenja za sticanje statusa 
regulisanog agenta, poznatog pošiljaoca i regulisanog snabdevača zaliha namenjenih 
potrošnji tokom leta, plaća se taksa Direktoratu.
*Službeni glasnik RS, broj 83/2018
**Službeni glasnik RS, broj 9/2020
Obaveze operatera aerodroma
*Službeni glasnik RS, broj 45/2015
Član 228.
Operater aerodroma
dužan je da, u skladu sa bezbednosnom procenom 
rizika, 
obavlja pregled i zaštitu objekata, instalacija, uređaja i opreme na aerodromu i 
dužan je da obezbedi: prostor za pregled vazduhoplova koji je predmet 
nezakonitog ometanja; uslove za kontrolu i sprečavanje neovlašćenog pristupa u 
kontrolisanu i obezbeđivano-restriktivnu zonu aerodroma; odgovarajuće prostorije 
i tehničku opremu za obavljanje pregleda obezbeđivanja, kao i odgovarajući prostor 
za uništavanje otkrivenih eksplozivnih naprava ili opremu za bezbedan transport 
eksplozivnih naprava.
Pregled obezbeđivanja vazduhoplova koji je predmet 
nezakonitog ometanja ili za koji se sumnja da je predmet nezakonitog ometanja, 
iskrcavanje i pregled obezbeđivanja putnika, istovar i pregled obezbeđivanja 
prtljaga, robe i pošte iz takvog vazduhoplova, kao i uklanjanje otkrivenih 
eksplozivnih, zapaljivih ili opasnih materija obavlja ministarstvo nadležno za 
unutrašnje poslove.
*Službeni glasnik RS, broj 83/2018
**Službeni glasnik RS, broj 9/2020
Naknada za obezbeđivanje
Član 229.Troškovi ostvarivanja materijalno tehničkih uslova za sprovođenje pregleda 
obezbeđivanja i troškovi sprovođenja pregleda obezbeđivanja nadoknađuju se iz 
naknade za obezbeđivanje koju putnici u vazdušnom saobraćaju u odlasku plaćaju 
operateru aerodroma.
Visinu naknade za obezbeđivanje određuje operater aerodroma, uz prethodnu 
saglasnost ministarstva nadležnog za poslove saobraćaja.
Unošenje oružja i zabranjenih predmeta
Član 230.
U putničku kabinu vazduhoplova i u obezbeđivano-restriktivnu zonu ne smeju da 
se unose hladno ili vatreno oružje, municija, eksplozivne, zapaljive ili opasne 
materije, kao i sredstva i predmeti koji se nalaze na listi zabranjenih predmeta 
koju propiše Direktorat.
Nošenje i korišćenje oružja i municije dozvoljeno je samo izuzetno, pod uslovima 
koje propiše ministar nadležan za unutrašnje poslove.
Lice koje poseduje hladno ili vatreno oružje ili municiju dužno je da ih 
prijavi pri registraciji za let i preda ovlašćenom pripadniku ministarstva 
nadležnog za unutrašnje poslove na aerodromu, s tim što mu se hladno ili vatreno 
oružje i municija vraćaju po iskrcavanju.
Način predaje i način vraćanja hladnog ili vatrenog oružja i municije 
propisuje ministar nadležan za unutrašnje poslove.
NNačin postupanja sa eksplozivnim, zapaljivim ili opasnim materijama, kao i 
sredstvima i predmetima koji se nalaze na listi zabranjenih predmeta propisuje 
Direktorat.
Lista putnika neprihvatljivog ponašanja
*Službeni glasnik RS, broj 83/2018
Član 230a
Avio-prevozilac ima pravo da formira listu putnika 
neprihvatljivog ponašanja i u skladu sa njom da uskrati pravo na prevoz takvim 
putnicima.
*Službeni glasnik RS, broj 83/2018
Znak identifikacije
*Službeni glasnik RS, broj 9/2020
Član 231.
Zabranjen je ulazak i kretanje licima koja nisu putnici 
i vozilima u kontrolisanoj i obezbeđivano-restriktivnoj zoni aerodroma, kao i u 
kritičnim objektima, delovima infrastrukture i sistemima koji se koriste za 
potrebe civilnog vazduhoplovstva, bez odgovarajućeg znaka identifikacije, izuzev 
ako se lice ili vozilo nalazi u pratnji lica ovlašćenog za pratnju.
Izuzetno od stava 1. ovog člana, znak identifikacije 
nije potreban za:
1) predsednika Republike, predsednika Narodne 
skupštine i predsednika i članove Vlade;
2) vazduhoplovnog inspektora i proverivača koji 
poseduju važeću legitimaciju i nose je vidno istaknutu.
Znak identifikacije za ulazak i kretanje u 
kontrolisanoj i obezbeđivano-restriktivnoj zoni aerodroma izdaje operater 
aerodroma, a znak identifikacije za ulazak i kretanje u kritičnim objektima, 
delovima infrastrukture i sistemima izvan navedenih zona i izvan aerodroma 
izdaje njihov korisnik. 
Znak identifikacije se izdaje licu u pogledu koga je 
utvrđeno da ne postoje bezbednosne smetnje iz člana 231b ovog zakona i koje je 
podnelo dokaz da je završilo odgovarajuću obuku iz oblasti obezbeđivanja u 
vazduhoplovstvu.
Znak identifikacije za lica i vozila izdaje se ako 
operater aerodroma utvrdi da postoji operativna potreba ili drugi opravdani 
razlog ulaska i boravka u kontrolisanoj i obezbeđivano-restriktivnoj zoni 
aerodroma, kao i kritičnim objektima, delovima infrastrukture i sistemima koji 
se koriste za potrebe civilnog vazduhoplovstva, a može se koristiti samo radi 
vršenja poslova, ovlašćenja ili dužnosti.
Izdavalac znaka identifikacije iz stava 3. ovog člana 
obrađuje sledeće podatke o licu kome se izdaje znak identifikacije: ime i 
prezime, jedinstveni matični broj građana, datum i mesto rođenja, broj lične 
karte, odnosno broj putne isprave ako je reč o stranom državljaninu, 
državljanstvo, prebivalište i podatke o zaposlenju.
Znak identifikacije se izdaje sa rokom važenja koji 
nije duži od pet godina.
Izdavalac znaka identifikacije je dužan da vodi 
evidenciju o izdatim znakovima identifikacije i da je čuva najmanje pet godina po 
prestanku važenja znaka identifikacije, kao i da na mesečnom nivou obaveštava 
ministarstvo nadležno za unutrašnje poslove i Direktorat o izdatim znakovima 
identifikacije i rokovima njihovog važenja.
Lice kome je izdat znak identifikacije je dužno da u 
slučaju isteka važenja znaka identifikacije, promene radnog mesta, prestanka 
radnog odnosa ili na zahtev izdavaoca vrati znak identifikacije izdavaocu, 
odnosno da u slučaju gubitka znaka identifikacije o tome odmah obavesti 
izdavaoca.
Pravno lice koje koristi vozilo za koje je izdat znak 
identifikacije je dužno da po isteku važenja znaka identifikacije, prestanku 
korišćenja tog vozila ili na zahtev izdavaoca vrati znak identifikacije 
izdavaocu, odnosno da u slučaju gubitka znaka identifikacije o tome odmah 
obavesti izdavaoca.
*Službeni glasnik RS, broj 9/2020
Bezbednosna provera
*Službeni glasnik RS, broj 9/2020
Član 231a
U cilju utvrđivanja postojanja ili nepostojanja 
bezbednosne smetnje iz člana 231b ovog zakona, ministarstvo nadležno za unutrašnje 
poslove u saradnji sa nadležnim službama bezbednosti vrši bezbednosnu proveru 
svih lica kojima se izdaje znak identifikacije.
Pored lica kojima se izdaje znak identifikacije, 
bezbednosna provera se vrši i za vazduhoplovne inspektore i proverivače, lica 
koja obavljaju kontrole obezbeđivanja, instruktore u oblasti obezbeđivanja, 
odgovorne rukovodioce za obezbeđivanje u vazduhoplovstvu, lica kojima je u skladu 
sa članom 248. ovog zakona povereno obavljanje pojedinih poslova unutar provere u 
oblasti obezbeđivanja (validatore obezbeđivanja u vazduhoplovstvu), kontrolore 
letenja, članove posade vazduhoplova, kao i za lica koja imaju pristup 
bezbednosno osetljivim informacijama od značaja za obezbeđivanje u 
vazduhoplovstvu.
Bezbednosna provera lica iz st. 1. i 2. ovog člana 
vrši se pre izdavanja znaka identifikacije, odnosno pre nego što lice počne da 
obavlja dodeljene poslove ili pre nego što se licu dozvoli pristup bezbednosno 
osetljivim informacijama od značaja za obezbeđivanje u vazduhoplovstvu.
Bezbednosna provera lica iz st. 1. i 2. ovog člana se 
vrši najmanje svake pete godine ili ranije u slučaju sumnje da postoje bezbednosne 
smetnje, a zahtev za njeno sprovođenje se mora podneti najkasnije 30 dana pre 
planiranog angažovanja lica, odnosno pre isteka važenja znaka identifikacije ili 
pre isteka važenja prethodno obavljene bezbednosne provere.
Za lica kojima se izdaje znak identifikacije zahtev za 
vršenje bezbednosne provere podnosi izdavalac znaka identifikacije iz člana 231. 
stav 3. ovog zakona, za vazduhoplovne inspektore i proverivače, instruktore u 
oblasti obezbeđivanja i validatore obezbeđivanja u vazduhoplovstvu zahtev podnosi 
Direktorat, dok za ostala lica iz stava 2. ovog člana zahtev podnosi njihov 
poslodavac.
Na način podnošenja zahteva za vršenje bezbednosne 
provere, kao i na način njenog vršenja primenjuju se odredbe zakona kojim se 
uređuju ovlašćenja i rad policije.
Uz zahtev za vršenje bezbednosne provere, podnosilac 
zahteva dostavlja, ako poseduje, i dokaz da je u prethodnih 12 meseci lice koje 
se proverava bilo podvrgnuto bezbednosnoj proveri koju ministarstvo nadležno za 
unutrašnje poslove vrši po osnovu drugog zakona.
Odbijanje lica da da saglasnost za vršenje bezbednosne 
provere ili postojanje bezbednosne smetnje za posledicu ima neizdavanje znaka 
identifikacije ili neodložno oduzimanje znaka identifikacije, odnosno neodložnu 
zabranu pristupa bezbednosno osetljivim informacijama od značaja za obezbeđivanje 
u vazduhoplovstvu ili zabranu obavljanja poverenih poslova.
Odbijanje lica da potpiše saglasnost za vršenje 
bezbednosne provere ili postojanje bezbednosne smetnje može da predstavlja osnov za 
prestanak radnog odnosa ili drugog prava.
Bezbednosna provera se ne vrši za sledeća lica:
1) policijskog i carinskog službenika i pripadnika 
službi bezbednosti koji poseduje legitimaciju ovlašćenog službenog lica;
2) stranog državljanina koji priloži dokaze izdate od 
strane nadležnog organa svoje države da nema bezbednosnih smetnji ili kome je od 
strane međunarodne ili strane organizacije izdat identifikacioni znak u skladu 
sa propisima iz oblasti vazduhoplovstva;
3) lica koja poseduju važeći sertifikat za pristup 
tajnim podacima stepena tajnosti „STROGO POVERLJIVOˮ i „DRŽAVNA TAJNAˮ, izdat u 
skladu sa zakonom kojim se uređuje tajnost podataka.
O angažovanju lica iz stava 10. tačka 2) ovog člana, 
poslodavac obaveštava ministarstvo nadležno za unutrašnje poslove i 
Bezbednosno-informativnu agenciju.
*Službeni glasnik RS, broj 9/2020
Bezbednosna smetnja
*Službeni glasnik RS, broj 9/2020
Član 231b
Bezbednosna smetnja postoji u sledećim slučajevima:
1) ako je lice pravosnažno osuđeno za krivično delo iz 
grupe dela protiv života i tela, protiv sloboda i prava čoveka i građanina, 
protiv polne slobode, protiv braka i porodice, protiv imovine, protiv zdravlja 
ljudi, protiv opšte sigurnosti ljudi i imovine, protiv ustavnog uređenja i 
bezbednosti Republike Srbije, protiv državnih organa, protiv javnog reda i mira, 
protiv bezbednosti javnog saobraćaja, protiv čovečnosti i drugih dobara 
zaštićenih međunarodnim pravom; 
2) ako se protiv lica vodi krivični postupak za neko 
od krivičnih dela iz tačke 1. ovog člana za koje se goni po službenoj dužnosti 
ili je lice za ova dela sa nadležnim organom zaključilo sporazum o priznanju 
krivičnog dela;
3) ako je lice u poslednje četiri godine pravosnažno 
kažnjavano za prekršaj iz oblasti javnog reda i mira sa elementima nasilja ili za 
prekršaj iz zakona kojim se uređuju oružje i municija;
4) ako je lice član ili učestvuje u aktivnostima ili 
na bilo koji način podržava organizacije čije su aktivnosti ili ciljevi 
zabranjeni;
5) ako je na osnovu bezbednosne provere u mestu 
prebivališta, boravišta ili mestu rada utvrđeno da lice, svojim ponašanjem, 
navikama i sklonostima ukazuje da će predstavljati opasnost za sebe ili druge i 
javni red i mir;
6) ako o licu postoji negativno mišljenje službi 
bezbednosti.
*Službeni glasnik RS, broj 9/2020
Test mera obezbeđivanja. Ispitivanje obezbeđivanja
*Službeni glasnik RS, broj 83/2018
Član 231v
U cilju kontrole kvaliteta mera obezbeđivanja u 
vazduhoplovstvu Direktorat sprovodi test mera obezbeđivanja, kao i ispitivanje 
obezbeđivanja.
Test mera obezbeđivanja je simulacija radnje nezakonitog 
ometanja koja ima za cilj kontrolu primene mera obezbeđivanja u vazduhoplovstvu. 
Za korišćenje replike oružja ili simulaciju 
eksplozivnog sredstva pri sprovođenju testa mera obezbeđivanja, potrebno je 
ovlašćenje ministarstva nadležnog za unutrašnje poslove, kao i prisustvo 
predstavnika tog ministarstva. 
Test mera obezbeđivanja i ispitivanje obezbeđivanja se 
sprovode u skladu sa zahtevima iz Nacionalnog programa za obezbeđivanje u 
vazduhoplovstvu i Programa za kontrolu kvaliteta mera obezbeđivanja u 
vazduhoplovstvu.
*Službeni glasnik RS, broj 83/2018
**Službeni glasnik RS, broj 9/2020
Odgovorni rukovodioci za obezbeđivanje u vazduhoplovstvu
*Službeni glasnik RS, broj 9/2020
Član 231g
Lice koga vazduhoplovni subjekt, kao poslodavac, 
namerava da imenuje za odgovornog rukovodioca za obezbeđivanje u vazduhoplovstvu 
mora da poseduje ovlašćenje koje izdaje Direktorat, na određeno vreme.
Ovlašćenje za obavljanje poslova odgovornog rukovodioca 
za obezbeđivanje u vazduhoplovstvu izdaje se licu u pogledu koga ne postoji 
bezbednosna smetnja, koje ispunjava uslove u pogledu radnog iskustva u primeni 
mera obezbeđivanja i koje završi odgovarajuću obuku u ovlašćenom centru za obuku.
Zahtev za izdavanje ovlašćenja licu iz stava 1. ovog 
člana, u ime tog lica, podnosi poslodavac.
Za izdavanje ovlašćenja za obavljanje poslova odgovornog 
rukovodioca za obezbeđivanje u vazduhoplovstvu plaća se taksa Direktoratu.
Bliže uslove za izdavanje, suspenziju i stavljanje van 
snage ovlašćenja za obavljanje poslova odgovornog rukovodioca za obezbeđivanje u 
vazduhoplovstvu, kao i rok važenja ovlašćenja propisuje Direktorat.
*Službeni glasnik RS, broj 9/2020
Obuka iz oblasti obezbeđivanja u vazduhoplovstvu koju 
organizuju vazduhoplovni subjekti. Instruktori u oblasti obezbeđivanja
*Službeni glasnik RS, broj 9/2020
Član 231d
Pored osoblja obezbeđivanja i odgovornog rukovodioca za 
obezbeđivanje, odgovarajuću obuku iz oblasti obezbeđivanja moraju da završe i sva 
druga lica koja kod vazduhoplovnih subjekata, kao poslodavaca, obavljaju poslove 
koji mogu da imaju uticaja na obezbeđivanje u vazduhoplovstvu.
Obuku iz stava 1. ovog člana dužan je da organizuje 
poslodavac u redovnim vremenskim intervalima, a ona mora da bude primerena vrsti 
poslova koje zaposleni obavlja.
Obuku iz stava 1. ovog člana, pored ovlašćenih centara 
za obuku, mogu da vrše i instruktori u oblasti obezbeđivanja u vazduhoplovstvu 
koji su ovlašćeni od strane Direktorata za obavljanje takve obuke. 
Licu koje uspešno završi obuku iz stava 1. ovog člana, 
centar za obuku ili ovlašćeni instruktor izdaje odgovarajuću potvrdu o završenoj 
obuci. 
Poslodavac je dužan da vodi evidenciju o završenim 
obukama svojih zaposlenih.
Ovlašćenje instruktora u oblasti obezbeđivanja u 
vazduhoplovstvu izdaje se licu u pogledu koga ne postoji bezbednosna smetnja, 
koje ispunjava uslove u pogledu stručne spreme, radnog iskustva u oblasti za koju 
vrši obuku i koje uspešno završi odgovarajuću obuku koju organizuje Direktorat.

Ovlašćenje iz stava 6. ovog člana se izdaje na određeno 
vreme.
Za izdavanje ovlašćenja iz stava 6. ovog člana plaća se 
taksa Direktoratu.
Vrste osoblja koje mora da završi odgovarajuću obuku iz 
oblasti obezbeđivanja, vreme na koje se obuka sprovodi, vrste i sadržaj obuke iz 
oblasti obezbeđivanja, uslove za izdavanje, suspenziju i stavljanje van snage 
ovlašćenja instruktora u oblasti obezbeđivanja u vazduhoplovstvu, kao i rok važenja 
ovlašćenja instruktora propisuje Direktorat.
*Službeni glasnik RS, broj 9/2020
Glava trinaesta
ORGAN I ORGANIZACIJA NADLEŽNI ZA VAZDUŠNI SAOBRAĆAJ
I. MINISTARSTVO NADLEŽNO ZA POSLOVE SAOBRAĆAJA
Član 232.
Ministarstvo nadležno za poslove saobraćaja obavlja poslove državne uprave 
koji se odnose na oblikovanje i vođenje politike Vlade u oblasti vazdušnog 
saobraćaja, strategiju razvoja vazdušnog saobraćaja, uređenje sistema vazdušnog 
saobraćaja, nadzor nad radom Direktorata u vršenju poverenih javnih ovlašćenja i 
druge poslove koji su određeni ovim i drugim zakonom.
*Službeni glasnik RS, broj 57/2011
II. DIREКTORAT CIVILNOG VAZDUHOPLOVSTVA REPUBLIКE SRBIJE
Osnivanje i pravni položaj
Član 233.
Ovim zakonom osniva se Direktorat civilnog vazduhoplovstva Republike Srbije, 
kao javna agencija nad kojom osnivačka prava vrši Vlada u ime Republike Srbije i 
koja, kao javno ovlašćenje, obavlja poslove državne uprave koji su joj ovim 
zakonom povereni.
Direktorat ima svojstvo pravnog lica sa pravima, obavezama i odgovornostima 
utvrđenim ovim zakonom i drugim propisima.
Direktorat za svoje obaveze odgovara svojom imovinom.
Sedište Direktorata je u Beogradu.
Poslovi Direktorata
Član 234.
Direktorat donosi propise i prvostepene upravne akte kad je na to ovlašćen 
ovim zakonom ili drugim propisom, izdaje javne isprave i vodi evidencije za koje 
je ovlašćen ovim zakonom ili drugim propisom, obavlja odit (proveru) 
i 
inspekcijski nadzor nad vazduhoplovnim subjektima, učestvuje u radu 
međunarodnih vazduhoplovnih organizacija i institucija i njihovih radnih tela, 
sarađuje s nadležnim organima drugih država i obavlja druge poslove određene ovim 
zakonom ili drugim propisom.
Direktoratu se poveravaju poslovi državne uprave za koje je ovlašćen ovim 
zakonom, a koji se odnose na donošenje propisa i prvostepenih upravnih akata, 
obavljanje inspekcijskog nadzora, izdavanje javnih isprava i vođenje evidencija.
Direktorat je nacionalno nadzorno telo Republike Srbije u vazdušnoj plovidbi, 
prema propisima Evropske unije, i kao takav izdaje sertifikat
za pružanje 
usluga u vazdušnoj plovidbi i proverava da li pružaoci usluga u vazdušnoj 
plovidbi i dalje ispunjavaju uslove za pružanje usluga.
*Službeni glasnik RS, broj 57/2011
Propisi Direktorata
Član 235.
Propisi koje donosi Direktorat moraju po prirodi i nazivu da odgovaraju 
propisima organa državne uprave. 
Propisi Direktorata objavljuju se u „Službenom glasniku Republike Srbije”, bez 
plaćanja naknade za objavljivanje.
Propis Direktorata izuzetno može da uputi na međunarodne akte i propise, 
međunarodne standarde i preporučenu praksu koji se u tom slučaju neposredno 
primenjuju. U tom slučaju propis Direktorata obavezno sadrži informaciju na koji 
način su međunarodni akti i propisi, međunarodni standardi i preporučena praksa 
na koje on upućuje dostupni (putem Interneta ili na drugi pogodan način).
Protiv prvostepenih upravnih akata koje Direktorat donese u upravnom postupku 
može se izjaviti žalba ministru nadležnom za poslove saobraćaja.

Žalba iz stava 4. ovog člana ne odlaže izvršenje 
upravnog akta.
*Službeni glasnik RS, broj 57/2011
Organi Direktorata
Član 236.
Organi Direktorata su upravni odbor i direktor.
Delokrug upravnog odbora
Član 237.
Upravni odbor:
1) usvaja godišnji program rada Direktorata;
2) usvaja finansijski plan i izveštaje koje Direktorat podnosi Vladi;
3) brisana je (vidi član 67. Zakona - 45/2015-8)
4) donosi opšte akte za koje nije nadležan direktor;
5) usmerava rad direktora i izdaje mu uputstva za rad;
6) nadzire poslovanje Direktorata;
7) vrši druge poslove određene zakonom kojim se uređuju javne agencije.
Sastav upravnog odbora
Član 238.
Upravni odbor ima pet članova koje, na predlog 
ministra nadležnog za poslove saobraćaja, imenuje Vlada na period od pet godina 
i koji mogu biti ponovo imenovani.
Upravni odbor ima predsednika koga, na predlog 
ministra nadležnog za poslove saobraćaja, imenuje Vlada među članovima upravnog 
odbora koje je imenovala.
Članovi upravnog odbora imaju pravo na naknadu za svoj 
rad čiji neto iznos ne može biti viši od jednostruke ukupne prosečne zarade po 
zaposlenom bez poreza i doprinosa, koja je isplaćena u Republici Srbiji u 
oktobru mesecu u godini koja prethodi godini u kojoj se vrši isplata naknade, 
prema podacima republičkog organa nadležnog za poslove statistike.
*Službeni glasnik RS, broj 45/2015
Direktor
Član 239.
Direktor zastupa i predstavlja Direktorat, rukovodi radom i poslovanjem 
Direktorata, donosi propise i pojedinačne pravne akte Direktorata, donosi 
pravilnik o unutrašnjem uređenju i sistematizaciji radnih mesta u Direktoratu, 
odlučuje o pravima, obavezama i odgovornostima zaposlenih u Direktoratu, izdaje 
direktive kojima određuje način rada, postupanja i ponašanja zaposlenih u 
Direktoratu, priprema i sprovodi odluke upravnog odbora i obavlja druge poslove 
određene zakonom kojim se uređuju javne agencije i drugim propisima i opštim 
aktima.
*Službeni glasnik RS, broj 45/2015
Zamenik direktora
Član 240.
Direktor ima zamenika koji ga zamenjuje dok je odsutan ili sprečen da obavlja 
dužnost, koji se imenuje po istom postupku kao i direktor.
Finansiranje Direktorata
Član 241.
Direktorat obezbeđuje sredstva za obavljanje poslova iz svog delokruga iz: 

1) taksa za koje je ovim zakonom propisano da se plaćaju Direktoratu;
2) dela naknada koje se plaćaju u skladu sa Multilateralnim sporazumom o 
rutnim naknadama ili drugim potvrđenim međunarodnim ugovorima i dela terminalnih 
naknada, utvrđenih godišnjom troškovnom bazom na ime izvršavanja regulatornih i 
nadzornih poslova;
3) naknade koju, za unapređenje vazdušnog saobraćaja, plaćaju svi putnici u 
javnom avio-prevozu u odlasku, posredstvom operatera aerodroma;
4) naknade koju, za unapređenje vazdušnog saobraćaja, plaćaju korisnici 
vazduhoplova po toni prevezene pošte i robe u avio-prevozu u odlasku, 
posredstvom operatera aerodroma;
5) ostalih izvora, u skladu sa zakonom.
Propis Direktorata o visini taksi za koje je ovim zakonom određeno da se 
plaćaju Direktoratu, visini naknade koju plaćaju svi putnici u javnom 
avio-prevozu u odlasku i visini naknade koju plaćaju korisnici vazduhoplova po 
toni prevezene pošte i robe u avio-prevozu u odlasku stupa na snagu po 
pribavljenoj saglasnosti Vlade. 
Sredstva iz stava 1. ovog člana uplaćuju se neposredno 
na poslovni račun.
*Službeni glasnik RS, broj 45/2015
Primena ostalih propisa na Direktorat
Član 242.
Na sve što ovim zakonom nije uređeno, u pogledu položaja Direktorata 
primenjuje se zakon kojim se uređuju javne agencije. 
Na prava, obaveze i odgovornosti direktora Direktorata, zamenika direktora i 
zaposlenih u Direktoratu primenjuju se opšti propisi o radu.

Glava četrnaesta
ODIT (PROVERA) I INSPEКCIJSКI NADZOR
I. NADLEŽNOST I PRIMENA PROPISA
Član 243.
Odit (proveru) i inspekcijski nadzor obavlja Direktorat
. 
Na sve što ovim zakonom nije uređeno, u pogledu odita (provere) i 
inspekcijskog nadzora primenjuje se zakon kojim se uređuje opšti upravni 
postupak, a na inspekcijski nadzor – i zakon kojim se uređuje inspekcijski 
nadzor.
*Službeni glasnik RS, broj 57/2011
II. ODIT (PROVERA)
Objekat odita (provere), pojam i vrste odita (provere)
Član 244.
Oditu (u daljem tekstu: provera) podležu privredno društvo, drugo pravno lice, 
organ državne uprave, organizacija i preduzetnik koji obavljaju delatnosti ili 
pružaju usluge u vazduhoplovstvu (u daljem tekstu: objekat provere).
Proverom se utvrđuje da li objekat provere ispunjava uslove za obavljanje 
delatnosti ili pružanje usluga u vazduhoplovstvu.
Osnovnom proverom ispituje se da li objekat provere ispunjava uslove za 
sticanje dozvole ili drugog pojedinačnog pravnog akta. 
Periodična provera obavlja se dok dozvola ili drugi pojedinačni pravni akt 
važi.
Za sprovođenje osnovne i periodične provere plaća se 
taksa Direktoratu, izuzev u slučaju periodične provere koja se finansira u 
skladu sa potvrđenim međunarodnim ugovorom.
Provera se obavlja kao povereni posao državne uprave.
*Službeni glasnik RS, broj 45/2015
**Službeni glasnik RS, broj 83/2018
Program periodične provere
Član 245.Direktorat sastavlja program periodične provere za svaku godinu i o vremenu 
provere obaveštava odgovorno lice u objektu provere. 
Direktorat obaveštava odgovorno lice u objektu provere i o predmetu, planu i 
načinu provere.
Proverivači
Član 246.
Proveru sprovode ovlašćena lica Direktorata (proverivači).
Proverivač ima pravo i dužnost da proveri objekte, opremu, uređaje, projekte, 
dokumentaciju i javne isprave objekta provere; da načini uvid u proces rada i 
kvalitet usluga koje pruža objekat provere i da uzme sve izjave koje su potrebne 
da bi utvrdio činjenično stanje.
Dok obavlja proveru, proverivač je dužan da nosi službenu legitimaciju kojom 
dokazuje svoje svojstvo.
Izveštaj proverivača, korektivne mere i postupanje direktora Direktorata
Član 247.
Proverivači izrađuju pismeni izveštaj o proveri koji sadrži činjenično stanje i 
utvrđene, opisane i dokumentovane nepravilnosti.
Pismeni izveštaj se dostavlja direktoru Direktorata i objektu provere.
Zavisno od sadržine izveštaja, Direktorat može naložiti objektu provere da 
predloži korektivne mere za otklanjanje nepravilnosti i rokove za njihovo 
preduzimanje.
Direktorat je dužan da proceni korektivne mere koje je predložio objekat 
provere i da ih prihvati ako su pogodne za otklanjanje nepravilnosti, a objekat 
provere dužan je da primeni korektivne mere koje je prihvatio Direktorat.
Rok u kome objekat provere preduzima korektivne mere određuju sporazumno 
Direktorat i objekat provere.
Po okončanju rada proverivača, konačnu odluku o ishodu provere donosi direktor 
Direktorata.
*Službeni glasnik RS, broj 57/2011
Poveravanje pojedinih poslova unutar provere. Priznavanje stranog dokumenta
Član 248.
Direktorat može da fizičkom ili pravnom licu poveri pojedine poslove unutar 
provere, pod uslovom da ono ima dozvolu za sprovođenje pojedinih poslova unutar 
provere. 
Dozvolu za sprovođenje pojedinih poslova unutar provere izdaje Direktorat, na 
određeno vreme.
Direktorat može da prizna dokument o pravu na sprovođenje provere koji je 
izdala strana država ili međunarodna organizacija, ako uslovi pod kojima je on 
izdat nisu blaži od uslova koji su propisani za sprovođenje provere u Republici 
Srbiji.
Za postupanje po zahtevu za izdavanje, produženje važenja ili izmenu dozvole za 
sprovođenje pojedinih poslova unutar provere i za postupanje po zahtevu za 
priznavanje stranog dokumenta o pravu na sprovođenje provere plaća se 
taksa 
Direktoratu.
*Službeni glasnik RS, broj 45/2015
Podzakonski propis
Član 249.
Bliži način sprovođenja provere, bliže uslove za sticanje svojstva proverivača, 
bliži način ostvarivanja prava i obaveze proverivača i obrazac njihove službene 
legitimacije, bliži način ostvarivanja prava i obaveze objekta provere i sadržina 
izveštaja o proveri bliže se određuju propisom Direktorata.
Direktorat propisuje i poslove unutar provere koji mogu da se povere fizičkim 
ili pravnim licima, bliže uslove koje fizička ili pravna lica moraju da ispune 
da bi im se izdala dozvola, vreme na koje se dozvola izdaje, bliže uslove pod 
kojima se menja, suspenduje ili stavlja van snage dozvola i obrazac dozvole. 

III. INSPEКCIJSКI NADZOR
1. Pojam inspekcijskog nadzora. Vazduhoplovni inspektor
Član 250.
Inspekcijski nadzor nad sprovođenjem ovog zakona, podzakonskih akata donetih 
na osnovu ovog zakona, međunarodnih akata i prihvaćenih domaćih i međunarodnih 
standarda i preporučene prakse, vrši Direktorat, preko vazduhoplovnog 
inspektora.
Obavljanje pojedinih stručnih poslova vazduhoplovne 
inspekcije Direktorat može, u skladu sa članom 48. stav 3. Zakona o 
inspekcijskom nadzoru („Službeni glasnik RS”, br. 36/15 i 44/18 – dr. zakon) 
poveriti licu koje ne ispunjava sve uslove za sticanje zvanja vazduhoplovnog 
inspektora, ali poseduje specijalističko znanje kakvo je neophodno za vršenje tih 
stručnih poslova.
Inspekcijski nadzor se vrši nad pružaocem usluga u vazdušnoj plovidbi, 
avio-prevoziocem, vlasnikom ili korisnikom vazduhoplova, operaterom aerodroma,
investitorom aerodroma, vazduhoplovno-tehničkom 
organizacijom, vazduhoplovnim osobljem, kao i nad drugim privrednim društvima, 
drugim pravnim licima, preduzetnicima i fizičkim licima koja obavljaju 
delatnosti, poslove ili pružaju usluge u vazduhoplovstvu (u daljem tekstu: 
nadzirani subjekat).
Dok obavlja inspekcijski nadzor vazduhoplovni inspektor je dužan da nosi 
službeno odelo i službenu legitimaciju.
Izgled i korišćenje službenog odela i obrazac službene legitimacije 
vazduhoplovnog inspektora propisuje Direktorat.
Vazduhoplovni inspektor ne može da izrađuje ili učestvuje u izradi planske 
ili tehničke dokumentacije i tehničkoj kontroli tehničke dokumentacije predmeta 
inspekcijskog nadzora i da vrši stručni nadzor nad proizvodnjom, izgradnjom, 
odnosno izvođenjem radova na predmetu inspekcijskog nadzora.
*Službeni glasnik RS, broj 57/2011
**Službeni glasnik RS, broj 83/2018
2. Prava i dužnosti vazduhoplovnog inspektora
Član 251.
Vazduhoplovni inspektor vodi postupak, donosi rešenja i 
preduzima mere u okviru prava i dužnosti određenih zakonom. 
Vazduhoplovni inspektor ima pravo i dužnost da u 
vršenju inspekcijskog nadzora:
1) pregleda opšte i pojedinačne akte, evidencije i 
drugu dokumentaciju nadziranog subjekta, koju nije mogao da pribavi po službenoj 
dužnosti;
2) pregleda: 
(1) aerodrome, 
(2) vazduhoplove i vazduhoplovne proizvode, 
(3) komunikacione, navigacione i nadzorne sisteme, 
uređaje, opremu i objekte,
(4) poslovne prostorije, postrojenja, instalacije, 
sredstva rada i proizvode,
(5) druge objekte, uređaje i predmete nadziranog 
subjekta;
3) sasluša i uzima izjave od odgovornih lica 
nadziranog subjekta i drugih lica;
4) zahteva izveštaje i podatke o radu nadziranog 
subjekta;
5) obavi neposredni uvid u rad osoblja nadziranog 
subjekta;
6) podnese zahtev za pokretanje prekršajnog postupka za 
prekršaje iz člana 258. st. 1–3. i člana 260. stav 1. ovog zakona;
7) izda prekršajni nalog za prekršaje iz člana 258. 
st. 4. i 5. i člana 260. stav 2. ovog zakona;
8) podnese krivičnu prijavu;
9) preduzima druge mere i radnje za koje je ovlašćen.
Vazduhoplovni inspektor je dužan da o svom prisustvu 
obavesti odgovorno lice nadziranog subjekta.
Odgovorno lice nadziranog subjekta dužno je da postupi 
po nalogu vazduhoplovnog inspektora.
*Službeni glasnik RS, broj 83/2018
3. Ovlašćenja vazduhoplovnog inspektora
Ovlašćenje da se naloži otklanjanje nepravilnosti
Član 252.
Vazduhoplovni inspektor ovlašćen je da, ako uoči 
nepravilnosti u radu nadziranog subjekta, zapisnikom o inspekcijskom nadzoru, 
odnosno rešenjem naloži nadziranom subjektu da otkloni nepravilnosti i da odredi 
rok u kome je nadzirani subjekat dužan da otkloni nepravilnosti.
Nadzirani subjekat je dužan da izvrši mere za 
otklanjanje nepravilnosti naložene zapisnikom, odnosno rešenjem vazduhoplovnog 
inspektora.
Nadzirani subjekat je dužan da, u roku od 48 sati od 
časa kada je protekao rok koji je određen za otklanjanje nepravilnosti, pismeno 
obavesti vazduhoplovnog inspektora da li su nepravilnosti otklonjene.
*Službeni glasnik RS, broj 83/2018
Ovlašćenje na privremenu zabranu i ograničenje
Član 253.
Zavisno od ishoda inspekcijskog nadzora i težine neposrednog ugrožavanja 
bezbednosti i obezbeđivanja u vazduhoplovstvu, vazduhoplovni inspektor ovlašćen 
je da odmah donese rešenje kojim:
1) privrednom društvu, drugom pravnom licu ili preduzetniku privremeno 
zabranjuje obavljanje delatnosti ili pružanje usluga; 
2) privrednom društvu, drugom pravnom licu, preduzetniku ili fizičkom licu 
zabranjuje radnje koje mogu da budu opasne po bezbednost i obezbeđivanje u 
vazduhoplovstvu, život i zdravlje ljudi, životnu sredinu i imovinu;
3) privrednom društvu, drugom pravnom licu ili preduzetniku privremeno 
ograničava ili privremeno zabranjuje korišćenje vazduhoplova, aerodroma, objekata, 
prostorija, sredstava za rad, opreme, sistema ili uređaja koji ne ispunjavaju 
uslove koji su propisani za njihovo korišćenje.
Vazduhoplovni inspektor ovlašćen je da privremeno zabrani rad licu koje spada 
u vazduhoplovno osoblje čiji poslovi neposredno utiču na bezbednost vazdušnog 
saobraćaja, pod uslovima koji su određeni u članu 184. ovog zakona. 

Ovlašćenje na podnošenje predloga direktoru Direktorata
Član 254.
Vazduhoplovni inspektor može uz pismeno obrazloženje da predloži direktoru 
Direktorata: 
1) izmenu, suspenziju ili stavljanje van snage dozvole ili drugog pojedinačnog 
pravnog akta kojim se utvrđuje da privredno društvo, drugo pravno lice ili 
preduzetnik ispunjava uslove za obavljanje delatnosti ili pružanje usluga u 
vazduhoplovstvu; 
2) da naloži da centar za obuku izmeni, suspenduje ili 
stavi van snage potvrdu o obučenosti lica koje spada u vazduhoplovno osoblje čiji 
poslovi posredno utiču na bezbednost vazdušnog saobraćaja ili da sprovede 
vanrednu proveru stručne obučenosti tih lica;
3) vanrednu proveru stručne obučenosti ili zdravstvene sposobnosti lica koje 
spada u vazduhoplovno osoblje čiji poslovi neposredno utiču na bezbednost 
vazdušnog saobraćaja.
*Službeni glasnik RS, broj 57/2011
4. Zapisnik o inspekcijskom nadzoru
Član 255.
Vazduhoplovni inspektor dužan je da u roku od osam 
radnih dana od završetka inspekcijskog nadzora sastavi zapisnik o inspekcijskom 
nadzoru.
Izuzetno, vazduhoplovni inspektor koji pismenim rešenjem zabrani rad licu koje 
spada u vazduhoplovno osoblje čiji poslovi neposredno utiču na bezbednost 
vazdušnog saobraćaja dužan je da sastavi zapisnik o inspekcijskom nadzoru u roku 
od 24 sata po okončanju nadzora iz člana 184. ovog zakona.
Zapisnik se dostavlja nadziranom subjektu.
*Službeni glasnik RS, broj 83/2018
5. Ostale odredbe o inspekcijskom nadzoru
Dužnost avio-prevozioca da obezbedi mesto za vazduhoplovnog inspektora
Član 256.
Avio-prevozioc dužan je da, po najavi, obezbedi mesto u vazduhoplovu za 
vazduhoplovnog inspektora koji nadzire rad posade vazduhoplova ili proverava 
ispravnost vazduhoplova u letu.
Pravo na žalbu protiv rešenja vazduhoplovnog inspektora
*Službeni glasnik RS, broj 57/2011
Član 257.
Na rešenje vazduhoplovnog inspektora može se izjaviti 
žalba ministru nadležnom za poslove saobraćaja.
Žalba na rešenje vazduhoplovnog inspektora ne odlaže 
izvršenje rešenja, s tim da vazduhoplovni 
inspektor može iz opravdanih razloga odrediti da žalba odlaže izvršenje rešenja.
*Službeni glasnik RS, broj 57/2011
**Službeni glasnik RS, broj 83/2018
Glava petnaesta
КAZNENE ODREDBE
Prekršaji
Član 258.
Novčanom kaznom od 500.000 do 2.000.000 dinara kazniće 
se za prekršaj pravno lice ako:
1) obavlja vazdušni saobraćaj suprotno međunarodnim 
aktima, ovom zakonu i drugim propisima (član 4. stav 2);
2) se ne pridržava pravila letenja (član 4a stav 1);
3) obavlja saobraćaj ili leti iznad gradova, naseljenih 
mesta i industrijskih objekata ispod visine utvrđene propisom o klasama 
vazdušnog prostora iz člana 37. ovog zakona (član 8. stav 1);
4) leti iznad gradova, naseljenih mesta i industrijskih 
objekata ispod propisane visine bez odobrenja Direktorata (član 8. stav 2);
5) iz vazduhoplova za vreme leta izbacuje predmete i 
tečnosti suprotno članu 9. ovog zakona;
6) koristi bespilotni vazduhoplov, vazduhoplovni 
model, raketu ili drugi leteći objekat na takav način da ugrožava bezbednost 
vazdušnog saobraćaja (član 10. stav 1) ili suprotno uslovima utvrđenim propisom 
iz člana 10. stav 3. ovog zakona; 
7) lansira raketu ili drugi leteći objekat bez 
prethodne saglasnosti pružaoca usluga u vazdušnoj plovidbi (član 10. stav 2);
8) leti vazduhoplovom u zabranjenoj zoni ili suprotno 
uslovima za odvijanje letenja u uslovno zabranjenoj zoni (član 13. stav 1);
9) leti vazduhoplovom u uslovno zabranjenoj zoni bez 
odobrenja Direktorata (član 13. stav 3);
10) ne prijavi Direktoratu svaki događaj, iako je na 
to obavezan na osnovu propisa iz člana 17. stav 4. ovog zakona (član 17. stav 
1);
11) o nameri da uvede promenu u funkcionalni sistem ne 
obavesti Direktorat ili mu ne dostavi bezbednosnu argumentaciju ili ne pribavi 
njegovo odobrenje za planiranu promenu (član 18. stav 1);
12) stalno i sistematski ne uočava opasnost, ne 
procenjuje i ne umanjuje rizik u obavljanju svoje delatnosti (član 19. stav 1);
13) ne postupi po izdatoj bezbednosnoj naredbi (član 
19a stav 1);
14) u svojstvu operatera domaćeg ili stranog 
vazduhoplova povredi vazdušni prostor Republike Srbije (član 23. stav 1);
15) u svojstvu operatera stranog bespilotnog 
vazduhoplova ili letećeg objekta povredi vazdušni prostor Republike Srbije (član 
23. stav 2);
16) u svojstvu operatera vazduhoplova koristi 
vazduhoplov koji leti u vazdušnom prostoru Republike Srbije bez prethodno 
podnetog plana leta (član 24. stav 1);
17) bez ovlašćenja Direktorata izrađuje procedure za 
instrumentalno letenje (član 41. stav 1);
18) u svojstvu učesnika u procesu upravljanja protokom 
vazdušnog saobraćaja i upravljanja kapacitetom ne planira, ne koordinira ili ne 
obavlja aktivnosti na propisan način (član 43. stav 3);
19) u svojstvu pružaoca usluga komunikacije, 
navigacije i nadzora ne obezbedi redovnost i pouzdanost usluga (član 53. stav 
1);
20) sisteme, uređaje, opremu i objekte ne koristi 
prema tehničkoj dokumentaciji, uputstvu za korišćenje i programu održavanja ili 
ako tehničku dokumentaciju, uputstvo za korišćenje i program održavanja, ne čuva i 
ne ažurira (član 53. stav 2);
21) ne planira ili ne projektuje ili ne nabavi ili ne 
koristi ili ne održava ili ne vrši tehnički nadzor nad radom i ispravnošću 
komunikacionih, navigacionih i nadzornih sistema, uređaja, opreme i objekata, 
čije karakteristike i način korišćenja i održavanja ispunjavaju međunarodne propise 
i standarde, obaveze predviđene potvrđenim međunarodnim ugovorom i uslove koje 
propiše Direktorat (član 54. stav 1);
22) komunikacione, navigacione i nadzorne sisteme, 
uređaje i opremu redovno ne proverava i ne kalibriše iz vazduha (član 54. stav 
2);
23) ne učini dostupnim osmotrene meteorološke podatke 
ili ih ne stavi na raspolaganje korisnicima usluga (član 57. stav 1);
24) pruža usluge u vazdušnoj plovidbi, a nema 
sertifikat za pružanje usluga ili ga Vlada nije imenovala za pružanje tih usluga 
(član 64. stav 2);
25) u svojstvu pružaoca usluga u vazdušnoj plovidbi ne 
snima elektronski ili na drugi način ne čuva sve podatke o pruženim uslugama 
(član 71. stav 1);
26) obavlja javni avio-prevoz bez važeće operativne 
dozvole (član 77. stav 1);
27) obavlja prevoz vazduhoplovom bez motora ili 
ultralakim vazduhoplovom s motorom ili lokalne letove bez sertifikata 
vazduhoplovnog operatera (član 79. st. 3. i 4);
28) na zahtev Direktorata, ne dostavi podatke o 
ispunjenosti uslova koji su potrebni za izdavanje operativne dozvole (član 80. 
stav 2);
29) u svojstvu imaoca operativne dozvole ne dostavi 
Direktoratu godišnje finansijske izveštaje u roku od šest meseci od završetka 
finansijske godine (član 80. stav 3); 
30) prilikom obavljanja delatnosti ne postupa u skladu 
sa uslovima navedenim u sertifikatu vazduhoplovnog operatera (član 84. stav 2);
31) pre uzimanja vazduhoplova u zakup ne pribavi od 
Direktorata saglasnost za zaključenje ugovora o zakupu (član 87. stav 2);
32) daje vazduhoplov bez posade u zakup stranom 
avio-prevoziocu bez prethodne saglasnosti Direktorata ili daje vazduhoplov u 
zakup sa posadom, a ne obavesti Direktorat o tome (član 87. stav 3);
33) ne obavlja međunarodni avio-prevoz pod uslovima 
koji su određeni potvrđenim međunarodnim ugovorom (član 89. stav 2);
34) u svojstvu stranog avio-prevozioca obavlja 
međunarodni javni avio-prevoz s Republikom Srbijom bez odobrenja (član 91. stav 
1);
35) ne objavi ukupnu cenu avio-prevoza ili jasno ne 
navede elemente od kojih se ta ukupna cena sastoji (član 92. stav 2);
36) u svojstvu prodavca putnih karata ne obezbedi 
pristup cenama prevoza za i sa aerodroma u Republici Srbiji bez diskriminacije 
na osnovu državljanstva ili prebivalištva kupca ili na osnovu svog sedišta (član 
92. stav 4);
37) ne objavi red letenja najkasnije 15 dana pre 
početka njegovog važenja, a izmene u redu letenja – najkasnije deset dana pre 
početka važenja izmenjenog reda letenja (član 94. stav 2);
38) ne obavlja delatnost u skladu sa objavljenim redom 
letenja dok on važi (član 94. stav 3);
39) o obustavi prevoza ili izmeni reda letenja odmah ne 
obavesti javnost (član 94. stav 4);
40) obavlja posebne delatnosti u vazdušnom saobraćaju 
uz naknadu bez podnete izjave o osposobljenosti za obavljanje tih delatnosti ili 
obavlja posebne delatnosti u vazdušnom saobraćaju visokog rizika bez potvrde o 
ispunjavanju uslova za obavljanje tih delatnosti (član 95. stav 1);
41) obavlja nekomercijalno letenje složenim motornim 
vazduhoplovom, a nije dostavio Direktoratu izjavu kojom potvrđuje da je 
odgovarajuće osposobljen i da raspolaže sredstvima za izvršavanje odgovornosti u 
vezi sa korišćenjem vazduhoplova (član 97. stav 1);
42) obavlja nekomercijalno letenje suprotno uslovima 
koji su utvrđeni propisom iz člana 97. stav 2. ovog zakona;
43) održi vazduhoplovnu manifestaciju bez odobrenja 
Direktorata ili ako mu jedinica za upravljanje vazdušnim prostorom nije alocirala 
vazdušni prostor u tu svrhu (član 98. stav 1);
44) za poletanje, sletanje i kretanje vazduhoplova ne 
koristi aerodrom (član 99. stav 1);
45) za poletanje i sletanje koristi mesta koja se nalaze 
izvan aerodroma suprotno uslovima koje je propisao Direktorat (član 99. stav 3);
46) u svojstvu operatera aerodroma koji je otvoren za 
javnu upotrebu ne obezbedi da aerodrom bude otvoren za odvijanje vazdušnog 
saobraćaja (član 103. stav 3);
47) poleti sa aerodroma, odnosno sleti na aerodrom 
izvan vremena otvorenosti aerodroma, u terminu koji nije odredio operater 
aerodroma (član 103. stav 4);
48) koristi aerodrom u vazdušnom saobraćaju, a nema 
sertifikat aerodroma, dozvolu za korišćenje aerodroma ili saglasnost za korišćenje 
aerodroma ili ako u trenutku korišćenja aerodrom ne ispunjava sve uslove kako bi 
se vazdušni saobraćaj odvijao bezbedno, kao i sve uslove u pogledu obezbeđivanja 
u vazduhoplovstvu (član 104);
49) koristi aerodrom u vazdušnom saobraćaju suprotno 
uslovima koje Direktorat odredi u specifikaciji dozvole za korišćenje, odnosno 
specifikaciji saglasnosti za korišćenje aerodroma (član 108. stav 1);
50) ne obavesti Direktorat i nadležnu jedinicu 
kontrole letenja o planiranim radovima većeg obima koji mogu da dovedu do 
zatvaranja aerodroma ili ograničenja njegovog korišćenja, kao i o svim drugim 
promenama koje se odnose na uslove pod kojim je izdata dozvola, odnosno 
saglasnost za korišćenje aerodroma (član 110. stav 1);
51) ne ograniči ili trajno ili privremeno ne prekine 
korišćenje aerodroma koji je prestao da ispunjava neki od uslova u pogledu 
bezbednosti odvijanja vazdušnog saobraćaja ili obezbeđivanja u vazduhoplovstvu ili 
ako o tome ne obavesti Direktorat i nadležnu jedinicu kontrole letenja (član 110. 
stav 2);
52) izvrši izmenu na aerodromu koja može da utiče na 
specifikaciju dozvole, odnosno saglasnosti za korišćenje aerodroma, a ne podnese 
Direktoratu zahtev za izmenu dozvole, odnosno saglasnosti za korišćenje aerodroma 
(član 111. stav 1);
53) pre stručne kontrole ne dostavi Direktoratu na 
mišljenje nacrt planskog dokumenta za aerodromski kompleks i prostor koji se 
graniči sa aerodromskim kompleksom (član 115. stav 3);
54) pre vršenja stručne ili tehničke kontrole, odnosno 
pre podnošenja zahteva za izdavanje građevinske dozvole, ne dostavi Direktoratu na 
potvrdu tehničku dokumentaciju koja se odnosi na izgradnju, dogradnju i 
rekonstrukciju aerodroma (član 116. stav 1);
55) ne obavesti Direktorat o radovima koji ne podležu 
izdavanju građevinske dozvole, a koji mogu da utiču na bezbednost i obezbeđivanje 
u vazduhoplovstvu ili ne dostavi odgovarajuću dokumentaciju na zahtev 
Direktorata radi pribavljanja potvrde (član 116. stav 2);
56) u svojstvu investitora ili operatera aerodroma ne 
obavesti Direktorat o završetku radova iz člana 116. st. 1. i 2. ovog zakona 
(član 116. stav 3);
57) u svojstvu investitora ili operatera aerodroma ne 
pribavi novo mišljenje, odnosno potvrdu, ako je došlo do izmena nakon izdavanja 
mišljenja iz člana 115. odnosno nakon izdavanja potvrde iz člana 116. st. 1. ili 2. 
ovog zakona (član 116. stav 4);
58) ne obeleži prepreke koje mogu da utiču na 
bezbednost vazdušnog saobraćaja (član 117. stav 1);
59) bez saglasnosti Direktorata izgradi ili postavi 
objekte, instalacije ili uređaje na području ili izvan područja aerodroma, a 
koji kao prepreka mogu da utiču na bezbednost vazdušnog saobraćaja (član 117. 
stav 2);
60) bez saglasnosti Direktorata izgradi ili postavi 
objekte, instalacije ili uređaje na području ili izvan područja aerodroma, a 
koji mogu da utiču na rad radio-uređaja koji se koriste u vazdušnoj plovidbi 
(član 119. stav 1);
61) ne preduzme sve mere koje su potrebne za bezbedno 
poletanje, sletanje, kretanje i boravak vazduhoplova, kao i pružanje usluga 
zemaljskog opsluživanja na aerodromu (član 120. stav 1);
62) ne odredi uslove za korišćenje aerodroma, radi 
omogućavanja nesmetane upotrebe manevarskih površina i platformi, objekata, 
uređaja i opreme prema nameni, tehničkim svojstvima i kapacitetu aerodroma (član 
120. stav 2);
63) ne obezbedi redovan pregled i održavanje 
poletno-sletnih, rulnih i drugih staza, platformi, objekata, instalacija, 
uređaja i opreme koji omogućavaju bezbedno poletanje, sletanje i kretanje 
vazduhoplova ili o njihovom stanju ne obavesti nadležnu jedinicu kontrole letenja 
(član 120. stav 3);
64) ne uspostavi upravljanje aktivnostima i kontrolu 
kretanja vazduhoplova i vozila na platformi aerodroma (član 121. stav 1);
65) ne dostavi Direktoratu izjavu o osposobljenosti za 
pružanje usluga upravljanja platformom (član 121. stav 3);
66) ne preduzima mere za uklanjanje ili sprečavanje 
nastajanja divljih deponija ili drugih sadržaja koji mogu da privuku ptice i druge 
životinje na aerodrom ili njegovu okolinu ili, u slučajevima kada uklanjanje 
sadržaja nije moguće, ne obezbedi da svaki rizik za vazduhoplov bude procenjen i 
smanjen na najmanju moguću meru (član 122. stav 1);
67) ne obezbedi osmatranje kretanja i rasterivanje ptica 
i drugih životinja na području aerodroma i u njegovoj okolini ili ne obezbedi 
prikupljanje informacija od operatera vazduhoplova, aerodromskog osoblja i drugih 
izvora o prisustvu ptica ili drugih životinja na aerodromu i u njegovoj okolini 
ili ne vrši analizu tih informacija ili ne preduzima druge mere kojima se 
verovatnoća sudara između ptica i drugih životinja i vazduhoplova svodi na 
najmanju moguću meru (član 122. stav 3);
68) ne postavi na aerodromu ogradu ili drugu prikladnu 
prepreku, radi sprečavanja ulaska životinja koje su dovoljno velike da mogu 
predstavljati opasnost za vazduhoplov, kao i radi sprečavanja slučajnog ili 
namernog pristupa neovlašćenih lica na deo aerodroma koji ne predstavlja javnu 
zonu (član 123. stav 1);
69) ne postavi na aerodromu ogradu ili drugu prikladnu 
prepreku ili ne preduzme drugu odgovarajuću meru zaštite aerodroma ako je 
Direktorat prilikom provere uslova za izdavanje dozvole, odnosno saglasnosti 
procenio da je to postavljanje neophodno sa stanovišta bezbednosti vazdušnog 
saobraćaja i obezbeđivanja u vazduhoplovstvu (član 123. stav 2);
70) ne obezbedi da na prostoru od najmanje tri metra od 
ograde aerodroma ne postoji rastinje ili objekti koji onemogućavaju nadgledanje 
ograde aerodroma ili koji mogu da se iskoriste za neovlašćeni pristup aerodromu 
(član 123. stav 3);
71) ne organizuje, u zavisnosti od vatrogasne 
kategorije aerodroma, spasilačko-vatrogasnu službu ili spasilačko-vatrogasno 
obezbeđenje na aerodromu (član 124. st. 1. i 2);
72) poveri obavljanje poslova spasilačko-vatrogasne 
službe, odnosno spasilačko-vatrogasnog obezbeđenja organizaciji koja ne ispunjava 
uslove propisane ovim zakonom i propisima donetim na osnovu njega u pogledu 
osoblja, vozila, opreme i sredstava za gašenje požara i spasavanje (član 124. stav 
4);
73) u svojstvu operatera aerodroma ne organizuje na 
aerodromu medicinsko obezbeđenje (član 125. st. 1. i 2);
74) poveri obavljanje poslova medicinskog obezbeđenja 
zdravstvenoj ustanovi koja ne ispunjava uslove utvrđene propisom iz člana 125. 
stav 3. ovog zakona (član 125. stav 4);
75) pruža usluge zemaljskog opsluživanja, a ne poseduje 
dozvolu Direktorata za pružanje tih usluga (član 127. stav 1);
76) u svojstvu avio-prevozioca obavlja samoopsluživanje 
bez dozvole Direktorata (član 128. st. 1. i 2);
77) ne objavi listu aerodromske infrastrukture ili ne 
odredi naknadu za pristup toj infrastrukturi ili ne omogući pružaocima usluga 
zemaljskog opsluživanja pristup aerodromskoj infrastrukturi pod objektivnim, 
transparentnim i nediskriminatornim uslovima ili sa pružaocima usluga zemaljskog 
opsluživanja ne zaključi ugovor o korišćenju aerodromske infrastrukture (član 130. 
stav 4);
78) u svojstvu imaoca dozvole za pružanje usluga 
zemaljskog opsluživanja ili dozvole za samoopsluživanje ne obezbedi kontinuitet u 
pružanju usluga zemaljskog opsluživanja ili samoopsluživanja ili ako usluge za koje 
mu je izdata dozvola ne pruža na pošten i nediskriminatoran način (član 131. 
stav 1);
79) računovodstveno ne razdvoji delatnosti pružanja 
usluga zemaljskog opsluživanja od ostalih delatnosti koje obavlja (član 131. stav 
2);
80) poveri pružanje pojedinih usluga zemaljskog 
opsluživanja drugom pravnom licu ili preduzetniku (podugovaraču) koji ne poseduje 
važeću dozvolu za pružanje tih usluga zemaljskog opsluživanja (član 131. stav 3);
81) ne obrazuje Savet avio-prevozilaca koji koriste 
aerodromske usluge (član 132. stav 1);
82) odredi visinu aerodromskih naknada na način kojim 
se diskriminišu pojedini korisnici aerodroma (član 133. stav 4);
83) o razlozima zbog kojih planira povećanje pojedine 
naknade i o njenoj planiranoj visini ne obavesti sve korisnike aerodromskih 
usluga najkasnije 60 dana pre planiranog početka primene povećane naknade (član 
133. stav 5);
84) u svojstvu operatera aerodroma ne obavi 
konsultacije sa korisnicima aerodromskih usluga pre donošenja odluke o izmeni 
sistema obračunavanja ili visine aerodromskih naknada (član 133. stav 6);
85) koristi vazduhoplov koji nije upisan u Registar 
vazduhoplova Republike Srbije, Evidenciju vazduhoplova Republike Srbije ili 
Registar vojnih vazduhoplova Republike Srbije ili koji nije sposoban da bezbedno 
učestvuje u vazdušnom saobraćaju (član 135. stav 1); 
86) koristi vazduhoplov suprotno njegovoj kategoriji, 
vrsti ili nameni (član 135. stav 3);
87) u svojstvu vlasnika, odnosno korisnika 
vazduhoplova koji je upisan u Registar vazduhoplova ne prijavi Direktoratu svaku 
promenu podataka upisanih u taj registar (član 144. stav 4);
88) koristi vazduhoplov koji ima državnu pripadnost 
Republike Srbije, a ne nosi znake državne pripadnosti ili oznake registracije 
ili obavezne natpise (član 145. stav 2);
89) koristi vazduhoplov koji je upisan u Registar 
vazduhoplova, a u njemu se dok leti ne nalaze uverenje o registraciji vazduhoplova 
ili potvrda o plovidbenosti vazduhoplova ili potvrda o proveri plovidbenosti 
vazduhoplova ili dozvole za rad ugrađene opreme koja emituje radio-signale ili 
druge isprave i knjige (član 147. stav 1);
90) obavlja vazduhoplovno-tehničku delatnost bez 
dozvole za obavljanje vazduhoplovno-tehničke delatnosti (član 149. stav 2);
91) projektuje ili proizvodi vazduhoplovne proizvode, 
delove, uređaje i opremu suprotno uslovima koje je propisao Direktorat (član 
152. stav 5);
92) u svojstvu korisnika vazduhoplovnog proizvoda ne 
postupi po nalogu za plovidbenost koji je izdao Direktorat (član 156. stav 1);
93) za obavljanje javnog avio-prevoza koristi 
vazduhoplov koji ne ispunjava dodatne uslove za uspostavljanje i održavanje 
kontinuirane plovidbenosti (član 163. stav 1);
94) primenjuje program održavanja vazduhoplova koji nije 
odobrio Direktorat (član 164. stav 2);
95) obavlja let vazduhoplovom suprotno uslovima i 
ograničenjima koje je Direktorat utvrdio u dozvoli za let (član 165. stav 2); 
96) omogući vazduhoplovnom osoblju da obavlja poslove 
koji neposredno utiču na bezbednost vazdušnog saobraćaja bez odgovarajuće 
dozvole (član 172. stav 1);
97) omogući obavljanje poslova koji posredno utiču na 
bezbednost vazdušnog saobraćaja osoblju koje nema potvrdu o obučenosti (član 175. 
stav 1);
97a) dozvoli obavljanje poslova osoblja obezbeđivanja licu 
koje ne poseduje sertifikat sa odgovarajućim ovlašćenjima (član 175. stav 3);
98) obučava vazduhoplovno osoblje prema nastavnim 
programima koje nije odobrio Direktorat (član 179. stav 1);
99) vrši obuku vazduhoplovnog osoblja bez potvrde o 
pravu na obučavanje (član 179. stav 3);
99a) vrši obuku vazduhoplovnog osoblja bez date izjave 
o osposobljenosti (član 179. stav 4);
100) obučava vazduhoplovno osoblje na uređaju za 
simuliranje letenja ili na drugoj vrsti simulatora za obuku za čije korišćenje nije 
pribavljena dozvola Direktorata (član 180. stav 1);
101) obavlja zdravstvene preglede vazduhoplovnog osoblja 
bez potvrde o pravu na ispitivanje zdravstvene sposobnosti (član 189. stav 1);
102) obavlja zdravstvene preglede, vrši ocenu 
zdravstvene sposobnosti ili izdaje lekarska uverenja suprotno uslovima koje je 
propisao Direktorat (član 189. stav 2);
103) ne obezbedi proveru psiho-fizičkog stanja 
vazduhoplovnog osoblja, pre nego što vazduhoplovno osoblje počne da obavlja 
poslove, kao i tokom obavljanja poslova, na način koji ne ometa njihov rad (član 
193. stav 2);
104) ne obezbedi broj članova i sastav posade 
vazduhoplova u skladu sa potvrdom o tipu vazduhoplova ili priručnikom za 
upravljanje vazduhoplovom ili operativnim priručnikom korisnika vazduhoplova ili 
propisom Direktorata (član 194. stav 2);
105) omogući da poslove pilota vazduhoplova u javnom 
avio-prevozu obavlja lice koje je prešlo starosnu granicu utvrđenu članom 196. 
ovog zakona;
106) za svaki let ili deo leta ne odredi vođu 
vazduhoplova (član 197. stav 3);
107) ne obezbedi poštovanje odredbi o radnom vremenu, 
vremenu letenja, trajanju letačke dužnosti, odmoru i slobodnim danima članova 
posade vazduhoplova ili ne vodi evidenciju o tome (član 199. stav 6);
108) ne obezbedi poštovanje odredbi o radnom vremenu, 
trajanju smena u toku radnog dana, trajanju neprekidnog rada i dužini dnevnog 
odmora kontrolora letenja (član 199a stav 4);
109) ne preduzima mere zaštite životne sredine od buke 
vazduhoplova i ostalih eksternih faktora koji utiču na buku, a posledica su 
obavljanja delatnosti ili pružanja usluga u vazduhoplovstvu (član 200. stav 1);
110) ne obezbedi da se pri korišćenju aerodroma 
primenjuju mere zaštite životne sredine, prema ovom zakonu i propisima kojima se 
uređuje zaštita životne sredine (član 201);
111) ne obezbedi stalno merenje buke koja se na 
aerodromu i njegovoj okolini stvara pri poletanju i sletanju vazduhoplova (član 
203. stav 1);
112) obavlja transport opasne robe vazdušnim putem u 
domaćem ili međunarodnom vazdušnom saobraćaju suprotno odredbama ovog zakona ili 
međunarodnim standardima i preporučenom praksom sadržanim u Aneksu 18 Кonvencije 
o međunarodnom civilnom vazduhoplovstvu ili odredbama Tehničkih instrukcija 
(član 204. stav 1);
113) vrši transport vazdušnim putem predmeta i 
materija suprotno članu 205. ovog zakona;
114) u svojstvu stranog avio-prevozioca transportuje 
opasnu robu na teritoriju Republike Srbije ili sa teritorije Republike Srbije 
bez odobrenja koje izdaje Direktorat (član 206. stav 1);
115) ne obezbedi da je opasna roba upakovana u skladu 
sa članom 208. ili članom 209. ovog zakona;
116) ne obezbedi da je opasna roba označena i 
obeležena u skladu sa članom 210. ovog zakona;
117) u svojstvu pošiljaoca opasne robe postupi suprotno 
članu 211. ovog zakona;
118) u svojstvu operatera vazduhoplova postupi 
suprotno članu 212. ovog zakona;
119) u svojstvu operatera vazduhoplova, pošiljaoca ili 
druge organizacije koja učestvuje u transportu opasne robe vazdušnim putem 
svojim zaposlenima ne dostavi informacije koje im omogućavaju da izvršavaju 
dužnosti u vezi sa transportom opasne robe i uputstva o merama koje treba 
preduzeti u slučaju vanrednih situacija koje proističu iz transporta opasne robe 
(član 214);
120) ne utvrdi ili ne sprovodi program stručnog 
osposobljavanja lica koja obavljaju poslove u transportu opasne robe u vazdušnom 
saobraćaju (član 215. stav 2);
121) u svojstvu učesnika u transportu opasne robe iz 
člana 215. stav 2. ovog zakona za obavljanje poslova u transportu opasne robe ne 
odredi zaposlene koji poseduju važeću potvrdu o stručnoj osposobljenosti (član 
217. stav 3);
122) u svojstvu učesnika u transportu opasne robe iz 
člana 215. stav 2. ovog zakona ne čuva podatke o stručnom osposobljavanju 
zaposlenih koji obavljaju poslove u transportu opasne robe u vazdušnom saobraćaju 
ili ih ne dostavi Direktoratu, na njegov zahtev (član 217. stav 4);
123) ne obrazuje Aerodromski komitet za obezbeđivanje u 
vazduhoplovstvu (član 223. stav 1);
124) ne sačini ili ne primenjuje sopstveni program za 
obezbeđivanje u vazduhoplovstvu, prema Nacionalnom programu za obezbeđivanje u 
vazduhoplovstvu (član 224. stav 1);
125) ne odredi ili ne razgraniči javnu, kontrolisanu i 
obezbeđivano-restriktivnu zonu ili obeleženi prostor na aerodromu ili službene 
prolaze ili prolaze za putnike ili za to ne pribavi saglasnost Direktorata (član 
225. stav 1);
126) ne obezbedi, na ulazu u obezbeđivano-restriktivnu 
zonu ili unutar ove zone, obavljanje pregleda obezbeđivanja iz člana 226. stav 2. 
ovog zakona;
127) dozvoli ulazak u kontrolisanu i 
obezbeđivano-restriktivnu zonu, kao i u vazduhoplov, licu koje verbalno ili 
fizički napadne osoblje obezbeđivanja, preti, nedolično se ponaša, remeti javni 
red i mir ili koje odbije pregled obezbeđivanja, kao i licu za koje osoblje 
obezbeđivanja ima osnovanu sumnju u pogledu njegovih namera, njegovog prtljaga ili 
stvari koje nosi sa sobom (član 226. stav 6);
128) obavlja kontrolu pristupa, pregled obezbeđivanja, 
nadgledanje ili patroliranje bez dozvole Direktorata (član 227. stav 1);
129) ne spreči ulazak i kretanje licima koja nisu 
putnici i vozilima u kontrolisanoj i obezbeđivano-restriktivnoj zoni aerodroma, 
kao i u kritičnim objektima, delovima infrastrukture i sistemima koji se koriste 
za potrebe civilnog vazduhoplovstva, bez odgovarajućeg znaka identifikacije 
(član 231. stav 1);
129a) izda znak identifikacije licu u pogledu koga 
nije utvrđeno da ne postoje bezbednosne smetnje iz člana 231b ovog zakona ili 
koje nije podnelo dokaz da je završilo odgovarajuću obuku iz oblasti 
obezbeđivanja u vazduhoplovstvu (član 231. stav 4);
129b) izda znak identifikacije za lice ili vozilo iako 
ne postoji operativna potreba ili drugi opravdani razlog ulaska i boravka u 
kontrolisanoj i obezbeđivano-restriktivnoj zoni aerodroma, kao i kritičnim 
objektima, delovima infrastrukture i sistemima koji se koriste za potrebe 
civilnog vazduhoplovstva (član 231. stav 5);
129v) dozvoli licu iz člana 231a st. 1. i 2. ovog 
zakona da obavlja dodeljene poslove, odnosno dozvoli mu pristup bezbednosno 
osetljivim informacijama od značaja za obezbeđivanje u vazduhoplovstvu pre nego 
što je izvršena bezbednosna provera tog lica (član 231a stav 3);
129g) u svojstvu poslodavca ne obavesti ministarstvo 
nadležno za unutrašnje poslove i Bezbednosno-informativnu agenciju o angažovanju 
lica iz člana 231a stav 10. tačka 2) ovog zakona (član 231a stav 11);
129d) u svojstvu poslodavca imenuje za odgovornog 
rukovodioca za obezbeđivanje u vazduhoplovstvu lice koje nema odgovarajuće 
ovlašćenje Direktorata (član 231g stav 1);
129đ) u svojstvu poslodavca dozvoli da poslove koji 
mogu da imaju uticaja na obezbeđivanje u vazduhoplovstvu obavljaju lica koja nisu 
završila odgovarajuću obuku iz oblasti obezbeđivanja (član 231d stav 1);
129e) u svojstvu poslodavca ne organizuje odgovarajuću 
obuku iz oblasti obezbeđivanja koju moraju da završe sva lica koja kod tog 
poslodavca obavljaju poslove koji mogu da imaju uticaja na obezbeđivanje u 
vazduhoplovstvu (član 231d stav 2);
129ž) u svojstvu poslodavca ne vodi evidenciju o 
završenim obukama svojih zaposlenih (član 231d stav 5);
130) ne izvrši mere za otklanjanje nepravilnosti 
naložene zapisnikom, odnosno rešenjem vazduhoplovnog inspektora (član 252. stav 
2). 
Za prekršaj iz stava 1. ovog člana, kazniće se i 
odgovorno lice u pravnom licu novčanom kaznom od 50.000 do 150.000 dinara.
Za prekršaj iz stava 1. ovog člana, kazniće se i 
preduzetnik novčanom kaznom od 100.000 do 500.000 dinara.
Novčanom kaznom u fiksnom iznosu od 100.000 dinara 
kazniće se za prekršaj pravno lice ako:
1) ne dostavi blagovremeno pružaocu usluga 
vazduhoplovnog informisanja podatke koji su značajni za letenje vazduhoplova, radi 
objavljivanja u Integrisanom vazduhoplovnom informativnom paketu (član 60. stav 
2);
2) omogući obavljanje pregleda obezbeđivanja na aerodromu 
osoblju koje nema sertifikat (član 175. stav 3);
3) primenjuje sopstveni program za obezbeđivanje u 
vazduhoplovstvu bez odobrenja Direktorata (član 224. stav 2);
4) brisana je (vidi član 31. Zakona - 9/2020-18)
5) ne primenjuje mere obezbeđivanja u vazduhoplovstvu 
propisane Nacionalnim programom za obezbeđivanje u vazduhoplovstvu (član 224a 
stav 1);
6) ne primenjuje pojačane mere obezbeđivanja u 
vazduhoplovstvu u slučaju da bezbednosna procena rizika ukazuje da postoji 
ugroženost nekog dela sistema obezbeđivanja u vazduhoplovstvu (član 224a stav 4);
7) ne obeleži službene prolaze i prolaze za putnike 
ili ne postavi odgovarajuće znake obaveštenja, upozorenja ili zabrane neovlašćenog 
pristupa u kontrolisanu i obezbeđivano-restriktivnu zonu (član 225. stav 2);
8) ne obezbedi vršenje kontrole pristupa lica i vozila 
u kontrolisanu zonu aerodroma i u obezbeđivano-restriktivnu zonu aerodroma ili 
nadgledanje i patroliranje (član 226. stav 1);
9) za obavljanje pregleda obezbeđivanja koristi tehničku 
opremu koja ne ispunjava standarde propisane za tu vrstu opreme ili za njeno 
korišćenje ne pribavi odobrenje Direktorata (član 226. stav 7);
10) obavlja poslove regulisanog agenta, poznatog 
pošiljaoca ili regulisanog snabdevača zaliha namenjenih potrošnji tokom leta bez 
odobrenja Direktorata (član 227. stav 3);
11) ne obavlja pregled i zaštitu objekata, instalacija, 
uređaja i opreme na aerodromu ili ne obezbedi: prostor za pregled vazduhoplova 
koji je predmet nezakonitog ometanja; uslove za kontrolu i sprečavanje 
neovlašćenog pristupa u kontrolisanu i obezbeđivano-restriktivnu zonu aerodroma; 
odgovarajuće prostorije i tehničku opremu za obavljanje pregleda obezbeđivanja, kao 
i odgovarajući prostor za uništavanje otkrivenih eksplozivnih naprava ili opremu 
za bezbedan transport eksplozivnih naprava (član 228. stav 1);
12) u svojstvu izdavaoca znaka identifikacije ne vodi 
evidenciju o izdatim znakovima identifikacije ili je ne čuva u propisanom roku 
ili ne obaveštava ministarstvo nadležno za unutrašnje poslove i Direktorat o 
izdatim znakovima identifikacije i rokovima njihovog važenja (član 231. stav 8);
13) po isteku važenja znaka identifikacije za vozilo, 
prestanku korišćenja tog vozila ili na zahtev izdavaoca ne vrati znak 
identifikacije izdavaocu, odnosno u slučaju gubitka znaka identifikacije o tome 
odmah ne obavesti izdavaoca (član 231. stav 10).
Za prekršaj iz stava 4. ovog člana kazniće se i 
odgovorno lice u pravnom licu novčanom kaznom u fiksnom iznosu od 10.000 dinara.
*Službeni glasnik RS, broj 83/2018
**Službeni glasnik RS, broj 9/2020
Prekršaji za koje se kažnjava korisnik vazduhoplova
Član 259.
Brisan je (vidi član 73. Zakona - 45/2015-8)
Prekršaji za koje se kažnjava fizičko lice
Član 260.
Novčanom kaznom od 50.000 do 150.000 dinara kazniće se 
za prekršaj fizičko lice ako:
1) obavlja vazdušni saobraćaj suprotno međunarodnim 
aktima, ovom zakonu i drugim propisima (član 4. stav 2);
2) se ne pridržava pravila letenja (član 4a stav 1);
3) obavlja saobraćaj ili leti iznad gradova, naseljenih 
mesta i industrijskih objekata ispod visine utvrđene propisom o klasama 
vazdušnog prostora iz člana 37. ovog zakona (član 8. stav 1);
4) leti iznad gradova, naseljenih mesta i industrijskih 
objekata ispod propisane visine bez odobrenja Direktorata (član 8. stav 2);
5) iz vazduhoplova za vreme leta izbacuje predmete i 
tečnosti suprotno članu 9. ovog zakona;
6) koristi bespilotni vazduhoplov, vazduhoplovni 
model, raketu ili drugi leteći objekat na takav način da ugrožava bezbednost 
vazdušnog saobraćaja (član 10. stav 1) ili suprotno uslovima utvrđenim propisom 
iz člana 10. stav 3. ovog zakona; 
7) lansira raketu ili drugi leteći objekat bez 
prethodne saglasnosti pružaoca usluga u vazdušnoj plovidbi (član 10. stav 2);
8) leti vazduhoplovom u zabranjenoj zoni ili suprotno 
uslovima za odvijanje letenja u uslovno zabranjenoj zoni (član 13. stav 1);
9) leti vazduhoplovom u uslovno zabranjenoj zoni bez 
odobrenja Direktorata (član 13. stav 3);
10) ne prijavi Direktoratu svaki događaj, iako je na 
to obavezan na osnovu propisa iz člana 17. stav 4. ovog zakona (član 17. stav 
1);
11) ne postupi po izdatoj bezbednosnoj naredbi (član 
19a stav 1);
12) u svojstvu vođe vazduhoplova povredi vazdušni 
prostor Republike Srbije (član 23. stav 1);
13) u svojstvu lica koje upravlja stranim bespilotnim 
vazduhoplovom ili letećim objektom povredi vazdušni prostor Republike Srbije 
(član 23. stav 2); 
14) u svojstvu vođe vazduhoplova upravlja vazduhoplovom 
koji leti u vazdušnom prostoru Republike Srbije bez prethodno podnetog plana 
leta (član 24. stav 1);
15) u svojstvu učesnika u procesu upravljanja protokom 
vazdušnog saobraćaja i kapacitetom planira, koordinira ili obavlja aktivnosti na 
način koji je suprotan propisu iz člana 43. stav 4. ovog zakona;
16) ako u svojstvu usklađivača reda letenja ili 
koordinatora vrši usaglašavanje reda letenja ili dodelu slotova na način suprotan 
propisu iz člana 94. stav 7. ovog zakona;
17) obavlja nekomercijalno letenje složenim motornim 
vazduhoplovom, a nije dostavio Direktoratu izjavu kojom potvrđuje da je 
odgovarajuće osposobljen i da raspolaže sredstvima za izvršavanje odgovornosti u 
vezi sa korišćenjem vazduhoplova (član 97. stav 1);
18) obavlja nekomercijalno letenje suprotno uslovima 
koji su utvrđeni propisom iz člana 97. stav 2. ovog zakona;
19) održi vazduhoplovnu manifestaciju bez odobrenja 
Direktorata ili ako mu jedinica za upravljanje vazdušnim prostorom nije alocirala 
vazdušni prostor u tu svrhu (član 98. stav 1);
20) za poletanje, sletanje i kretanje vazduhoplova ne 
koristi aerodrom (član 99. stav 1);
21) za poletanje i sletanje koristi mesta koja se nalaze 
izvan aerodroma suprotno uslovima koje je propisao Direktorat (član 99. stav 3);
22) upravlja vazduhoplovom koji izvan vremena 
otvorenosti aerodroma poleti sa aerodroma ili sleti na aerodrom u terminu koji 
nije odredio operater aerodroma (član 103. stav 4);
23) koristi aerodrom u vazdušnom saobraćaju, a nema 
sertifikat aerodroma, dozvolu za korišćenje aerodroma ili saglasnost za korišćenje 
aerodroma ili ako u trenutku korišćenja aerodrom ne ispunjava sve uslove kako bi 
se vazdušni saobraćaj odvijao bezbedno, kao i sve uslove u pogledu obezbeđivanja 
u vazduhoplovstvu (član 104);
24) koristi aerodrom u vazdušnom saobraćaju suprotno 
uslovima koje Direktorat odredi u specifikaciji dozvole za korišćenje, odnosno 
specifikaciji saglasnosti za korišćenje aerodroma (član 108. stav 1);
25) ne obavesti Direktorat i nadležnu jedinicu 
kontrole letenja o planiranim radovima većeg obima koji mogu da dovedu do 
zatvaranja aerodroma ili ograničenja njegovog korišćenja, kao i o svim drugim 
promenama koje se odnose na uslove pod kojim je izdata dozvola, odnosno 
saglasnost za korišćenje aerodroma (član 110. stav 1);
26) ne ograniči ili trajno ili privremeno ne prekine 
korišćenje aerodroma koji je prestao da ispunjava neki od uslova u pogledu 
bezbednosti odvijanja vazdušnog saobraćaja ili obezbeđivanja u vazduhoplovstvu ili 
ako o tome ne obavesti Direktorat i nadležnu jedinicu kontrole letenja (član 110. 
stav 2);
27) izvrši izmenu na aerodromu koja može da utiče na 
specifikaciju dozvole, odnosno saglasnosti za korišćenje aerodroma, a ne podnese 
Direktoratu zahtev za izmenu dozvole, odnosno saglasnosti za korišćenje aerodroma 
(član 111. stav 1);
28) pre stručne kontrole, ne dostavi Direktoratu na 
mišljenje nacrt planskog dokumenta za aerodromski kompleks i prostor koji se 
graniči sa aerodromskim kompleksom (član 115. stav 3);
29) pre vršenja stručne ili tehničke kontrole, odnosno 
pre podnošenja zahteva za izdavanje građevinske dozvole, ne dostavi Direktoratu na 
potvrdu tehničku dokumentaciju koja se odnosi na izgradnju, dogradnju i 
rekonstrukciju aerodroma (član 116. stav 1);
30) ne obavesti Direktorat o radovima koji ne podležu 
izdavanju građevinske dozvole, a koji mogu da utiču na bezbednost i obezbeđivanje 
u vazduhoplovstvu ili ne dostavi odgovarajuću dokumentaciju na zahtev 
Direktorata radi pribavljanja potvrde (član 116. stav 2); 
31) ne obavesti Direktorat o završetku radova iz člana 
116. st. 1. i 2. ovog zakona (član 116. stav 3);
32) u svojstvu investitora ili operatera aerodroma ne 
pribavi novo mišljenje, odnosno potvrdu, ako je došlo do izmena nakon izdavanja 
mišljenja iz člana 115. odnosno nakon izdavanja potvrde iz člana 116. stav 1. ili 
stav 2. ovog zakona (član 116. stav 4);
33) bez saglasnosti Direktorata izgradi ili postavi 
objekte, instalacije ili uređaje na području ili izvan područja aerodroma, a 
koji kao prepreka mogu da utiču na bezbednost vazdušnog saobraćaja (član 117. 
stav 2);
34) bez saglasnosti Direktorata izgradi ili postavi 
objekte, instalacije ili uređaje na području ili izvan područja aerodroma, a 
koji mogu da utiču na rad radio-uređaja koji se koriste u vazdušnoj plovidbi 
(član 119. stav 1);
35) ne preduzme sve mere koje su potrebne za bezbedno 
poletanje, sletanje, kretanje i boravak vazduhoplova, kao i pružanje usluga 
zemaljskog opsluživanja na aerodromu (član 120. stav 1);
36) ne odredi uslove za korišćenje aerodroma, radi 
omogućavanja nesmetane upotrebe manevarskih površina i platformi, objekata, 
uređaja i opreme prema nameni, tehničkim svojstvima i kapacitetu aerodroma (član 
120. stav 2);
37) ne obezbedi redovan pregled i održavanje 
poletno-sletnih, rulnih i drugih staza, platformi, objekata, instalacija, 
uređaja i opreme koji omogućavaju bezbedno poletanje, sletanje i kretanje 
vazduhoplova ili o njihovom stanju ne obavesti nadležnu jedinicu kontrole letenja 
(član 120. stav 3);
38) ne uspostavi upravljanje aktivnostima i kontrolu 
kretanja vazduhoplova i vozila na platformi aerodroma (član 121. stav 1);
39) ne dostavi Direktoratu izjavu o osposobljenosti za 
pružanje usluga upravljanja platformom (član 121. stav 3);
40) ne preduzima mere za uklanjanje ili sprečavanje 
nastajanja divljih deponija ili drugih sadržaja koji mogu da privuku ptice i druge 
životinje na aerodrom ili njegovu okolinu ili, u slučajevima kada uklanjanje 
sadržaja nije moguće, ne obezbedi da svaki rizik za vazduhoplov bude procenjen i 
smanjen na najmanju moguću meru (član 122. stav 1);
41) ne obezbedi osmatranje kretanja i rasterivanje ptica 
i drugih životinja na području aerodroma i u njegovoj okolini ili ne obezbedi 
prikupljanje informacija od operatera vazduhoplova, aerodromskog osoblja i drugih 
izvora o prisustvu ptica ili drugih životinja na aerodromu i u njegovoj okolini 
ili ne vrši analizu tih informacija ili ne preduzima druge mere kojima se 
verovatnoća sudara između ptica i drugih životinja i vazduhoplova svodi na 
najmanju moguću meru (član 122. stav 2);
42) ne postavi ogradu ili drugu prikladnu prepreku, 
radi sprečavanja ulaska životinja koje su dovoljno velike da mogu predstavljati 
opasnost za vazduhoplov, kao i radi sprečavanja slučajnog ili namernog pristupa 
neovlašćenih lica na deo aerodroma koji ne predstavlja javnu zonu (član 123. stav 
1);
43) ne postavi na aerodromu ogradu ili drugu prikladnu 
prepreku ili ne preduzme drugu odgovarajuću meru zaštite aerodroma ako je 
Direktorat prilikom provere uslova za izdavanje dozvole, odnosno saglasnosti 
procenio da je to postavljanje neophodno sa stanovišta bezbednosti vazdušnog 
saobraćaja i obezbeđivanja u vazduhoplovstvu (član 123. stav 2);
44) ne obezbedi da na prostoru od najmanje tri metra od 
ograde aerodroma ne postoji rastinje ili objekti koji onemogućavaju nadgledanje 
ograde aerodroma ili koji mogu da se iskoriste za neovlašćeni pristup aerodromu 
(član 123. stav 3);
45) ne organizuje, u zavisnosti od vatrogasne 
kategorije aerodroma, spasilačko-vatrogasnu službu ili spasilačko-vatrogasno 
obezbeđenje na aerodromu (član 124. st. 1. i 2);
46) poveri obavljanje poslova spasilačko-vatrogasne 
službe, odnosno spasilačko-vatrogasnog obezbeđenja organizaciji koja ne ispunjava 
uslove propisane ovim zakonom i propisima donetim na osnovu njega u pogledu 
osoblja, vozila, opreme i sredstava za gašenje požara i spasavanje (član 124. stav 
4);
47) ne obezbedi na aerodromu službu hitne medicinske 
pomoći ili ne organizuje medicinsko obezbeđenje (član 125. st. 1. i 2);
48) poveri obavljanje poslova službe hitne medicinske 
pomoći, odnosno medicinskog obezbeđenja zdravstvenoj ustanovi koja ne ispunjava 
uslove određene ovim zakonom i propisima donetim na osnovu njega (član 125. stav 
5);
49) koristi vazduhoplov koji nije upisan u Registar 
vazduhoplova Republike Srbije, Evidenciju vazduhoplova Republike Srbije ili 
Registar vojnih vazduhoplova Republike Srbije ili koji nije sposoban da bezbedno 
učestvuje u vazdušnom saobraćaju (član 135. stav 1); 
50) koristi vazduhoplov suprotno njegovoj kategoriji, 
vrsti ili nameni (član 135. stav 3);
51) u svojstvu vlasnika, odnosno korisnika 
vazduhoplova koji je upisan u Registar vazduhoplova ne prijavi Direktoratu svaku 
promenu podataka upisanih u taj registar (član 144. stav 4);
52) koristi vazduhoplov koji ima državnu pripadnost 
Republike Srbije, a ne nosi znake državne pripadnosti ili oznake registracije 
ili obavezne natpise (član 145. stav 2);
53) koristi vazduhoplov koji je upisan u Registar 
vazduhoplova, a u njemu se dok leti ne nalaze uverenje o registraciji vazduhoplova 
ili potvrda o plovidbenosti vazduhoplova ili potvrda o proveri plovidbenosti 
vazduhoplova ili dozvole za rad ugrađene opreme koja emituje radio signale ili 
druge isprave i knjige (član 147. stav 1);
54) projektuje ili proizvodi vazduhoplovne proizvode, 
delove, uređaje i opremu suprotno uslovima koje je propisao Direktorat (član 
152. stav 5);
55) u svojstvu korisnika vazduhoplovnog proizvoda ne 
postupi po nalogu za plovidbenost koji je izdao Direktorat (član 156. stav 1);
56) za obavljanje javnog avio-prevoza koristi 
vazduhoplov koji ne ispunjava dodatne uslove za uspostavljanje i održavanje 
kontinuirane plovidbenosti (član 163. stav 1);
57) primenjuje program održavanja vazduhoplova koji nije 
odobrio Direktorat (član 164. stav 2);
58) obavlja let vazduhoplovom suprotno uslovima i 
ograničenjima koje je Direktorat utvrdio u dozvoli za let (član 165. stav 2);
59) obavlja poslove koji neposredno utiču na bezbednost 
vazdušnog saobraćaja bez odgovarajuće dozvole u koju se upisuju ovlašćenja imaoca 
dozvole (član 172. stav 1);
60) obavlja poslove koji posredno utiču na bezbednost 
vazdušnog saobraćaja bez odgovarajuće potvrde o obučenosti (član 175. stav 1);
61) obavlja poslove osoblja obezbeđivanja iako ne 
poseduje sertifikat ili odgovarajuća ovlašćenja (član 175. stav 3);
62) u toku praktične obuke nema pri sebi ispravu kojom 
dokazuje da pohađa praktični deo obuke (član 187. stav 2);
63) obavlja poslove za koje je ovlašćeno, a ne dokaže 
zdravstvenu sposobnost odgovarajućim lekarskim uverenjem (član 188. stav 1);
64) obavlja zdravstvene preglede vazduhoplovnog osoblja 
bez potvrde o pravu na ispitivanje zdravstvene sposobnosti (član 189. stav 1);
65) obavlja zdravstvene preglede, vrši ocenu 
zdravstvene sposobnosti ili izdaje lekarska uverenja suprotno uslovima koje je 
propisao Direktorat (član 189. stav 2);
66) je prilikom obavljanja svojih poslova pod uticajem 
alkohola ili psiho-aktivnih supstanci ili u psiho-fizičkom stanju koje ga 
onemogućava da pravilno obavlja svoje poslove (član 193. stav 1);
67) obavlja poslove pilota vazduhoplova u javnom 
avio-prevozu, a prešlo je starosnu granicu utvrđenu članom 196. ovog zakona;
68) pre leta ne proveri da li su vazduhoplov i posada 
spremni za let, da li se u vazduhoplovu nalaze sve potrebne isprave i knjige ili 
ne preduzme mere koje su određene operativnim priručnikom korisnika vazduhoplova 
(član 198. stav 1);
69) se ne povinuje naređenjima vođe vazduhoplova (član 
198. stav 2);
70) ne preduzme sve mere koje su potrebne da bi se 
sprečila radnja kojom se ugrožava bezbednost vazduhoplova ili lica u njemu ili da 
bi se ublažile posledice izvršene radnje (član 198. stav 5);
71) ne postupi u skladu sa članom 198. stav 7. ili 
stav 8. ovog zakona;
72) ne postupi u skladu sa propisom iz člana 199. stav 
5. ovog zakona;
73) obavlja transport opasne robe vazdušnim putem u 
domaćem ili međunarodnom vazdušnom saobraćaju suprotno odredbama ovog zakona ili 
međunarodnim standardima i preporučenom praksom sadržanim u Aneksu 18 Кonvencije 
o međunarodnom civilnom vazduhoplovstvu ili suprotno odredbama Tehničkih 
instrukcija (član 204. stav 1);
74) vrši transport vazdušnim putem predmeta i materija 
suprotno članu 205. ovog zakona;
75) ne obezbedi da je opasna roba upakovana u skladu 
sa članom 208. ili članom 209. ovog zakona; 
76) ne obezbedi da je opasna roba označena i obeležena 
u skladu sa članom 210. ovog zakona;
77) u svojstvu pošiljaoca opasne robe postupi suprotno 
članu 211. ovog zakona;
78) u svojstvu operatera vazduhoplova postupi suprotno 
članu 212. ovog zakona;
79) u svojstvu vođe vazduhoplova postupi suprotno 
članu 213. ovog zakona;
80) obavlja poslove u transportu opasne robe u 
vazdušnom saobraćaju, a nije obučen u skladu sa članom 215. stav 1. ovog zakona;
81) vrši stručnu obuku lica koja obavljaju poslove u 
transportu opasne robe u vazdušnom saobraćaju, a nema ovlašćenje Direktorata za 
obavljanje poslova instruktora za transport opasne robe (član 216. stav 1);
82) u svojstvu instruktora za transport opasne robe ne 
vodi evidenciju o izdatim potvrdama o stručnoj osposobljenosti ili je ne dostavlja 
Direktoratu (član 217. stav 2);
83) unese u putničku kabinu vazduhoplova i u 
obezbeđivano-restriktivnu zonu hladno ili vatreno oružje ili municiju ili 
eksplozivne, zapaljive ili opasne materije, kao i sredstva ili predmete koji se 
nalaze na listi zabranjenih predmeta koju propiše Direktorat (član 230. stav 1);
83a) obavlja poslove odgovornog rukovodioca za 
obezbeđivanje u vazduhoplovstvu bez odgovarajućeg ovlašćenja Direktorata (član 
231g stav 1);
83b) obavlja obuku iz člana 231d stav 1. ovog zakona u 
svojstvu instruktora obuke u oblasti obezbeđivanja bez ovlašćenja Direktorata 
(član 231d stav 3);
84) ne postupi po nalogu vazduhoplovnog inspektora 
(član 251. stav 4); 
85) ne izvrši mere za otklanjanje nepravilnosti naložene 
zapisnikom, odnosno rešenjem vazduhoplovnog inspektora (član 252. stav 2).
Novčanom kaznom u fiksnom iznosu od 10.000 dinara 
kazniće se za prekršaj fizičko lice ako:
1) pri pružanju usluga kontrole letenja ne upotrebljava 
izraze standardne frazeologije na engleskom jeziku (član 48. stav 1);
2) na dužnosti nema pri sebi dozvolu, sertifikat ili 
potvrdu o obučenosti, a letačko osoblje, kontrolori letenja i kabinsko osoblje – i 
lekarsko uverenje (član 187. stav 1);
3) postupi suprotno članu 226. stav 6. ovog zakona;
4) pre ukrcavanja u vazduhoplov ne prijavi pri 
registraciji za let i ne preda hladno ili vatreno oružje ili municiju ovlašćenom 
pripadniku ministarstva nadležnog za unutrašnje poslove na aerodromu (član 230. 
stav 3);
5) bez odgovarajućeg znaka identifikacije ulazi i 
kreće se u kontrolisanoj i obezbeđivano-restriktivnoj zoni aerodroma, kao i u 
kritičnim objektima, delovima infrastrukture i sistemima koji se koriste za 
potrebe civilnog vazduhoplovstva, a nije u pratnji lica ovlašćenog za pratnju 
(član 231. stav 1);
6) ne vrati znak identifikacije izdavaocu u slučaju 
njegovog isteka važenja, promene radnog mesta, prestanka radnog odnosa ili na 
zahtev izdavaoca ili ne obavesti odmah izdavaoca u slučaju gubitka znaka 
identifikacije (član 231. stav 9);
7) u roku od 48 sati od časa kada je protekao rok koji 
je određen za otklanjanje nepravilnosti, pismeno ne obavesti vazduhoplovnog 
inspektora da li su nepravilnosti otklonjene (član 252. stav 3).
*Službeni glasnik RS, broj 83/2018
**Službeni glasnik RS, broj 9/2020
Glava šesnaesta
PRELAZNE I ZAVRŠNE ODREDBE
Agencija za kontrolu letenja Srbije i Crne Gore d.o.o, kao pružalac usluga u 
azdušnoj plovidbi
Član 261.
Smatra se da je ugovorom između Vlade Republike Srbije i Vlade Republike Crne 
Gore koji je zaključen 31. oktobra 2003. godine i kojim je osnovana Agencija za 
kontrolu letenja Srbije i Crne Gore d.o.o, Vlada ovlastila Agenciju za kontrolu 
letenja Srbije i Crne Gore d.o.o. da pruža sve usluge u vazdušnoj plovidbi na 
teritoriji Republike Srbije, sve dok Vlada drukčije ne odluči.
Rok za donošenje propisa za izvršavanje ovog zakona
Član 262.
Propisi za izvršavanje ovog zakona doneće se u roku od 24 meseca od dana 
stupanja na snagu ovog zakona.
Donošenje akata Vlade i obrazovanje komiteta
Član 263.
Vlada donosi Nacionalni program bezbednosti u civilnom vazduhoplovstvu, 
Nacionalnu politiku upravljanja vazdušnim prostorom i Nacionalni program za 
olakšice u vazdušnom saobraćaju u roku od 18 meseci od stupanja na snagu ovog 
zakona.
Vlada obrazuje Nacionalni vazduhoplovni komitet za upravljanje vazdušnim 
prostorom, Nacionalni komitet za olakšice u vazdušnom saobraćaju i Nacionalni 
komitet za obezbeđivanje u vazduhoplovstvu u roku od 18 meseci od dana stupanja na 
snagu ovog zakona.
Preuzimanje nadležnosti u oblasti bezbednosnog istraživanja 
udesa i ozbiljnih nezgoda civilnih vazduhoplova
*Službeni glasnik RS, broj 57/2011
Član 264.
Centar za istraživanje preuzima od Direktorata prava, 
obaveze, zaposlene, predmete, opremu, sredstva za rad i arhivu koji su potrebni 
za obavljanje nadležnosti u oblasti bezbednosnog istraživanja udesa i ozbiljnih 
nezgoda civilnih vazduhoplova.
*Službeni glasnik RS, broj 57/2011
Donošenje propisa na osnovu ECAA sporazuma
Član 265.
Pored drugih propisa za čije je donošenje ovlašćen, Direktorat donosi i 
propise iz oblasti vazduhoplovstva koji su sadržani u Aneksu I Multilateralnog 
sporazuma između Evropske zajednice i njenih država članica, Republike Albanije, 
Bosne i Hercegovine, Republike Bugarske, Republike Hrvatske, Bivše Jugoslovenske 
Republike Makedonije, Republike Island, Republike Crne Gore, Кraljevine Norveške, 
Rumunije, Republike Srbije i Misije privremene uprave Ujedinjenih nacija na 
Кosovu (u skladu sa Rezolucijom Saveta bezbednosti UN 1244 od 10. juna 1999) o 
uspostavljanju Zajedničkog evropskog vazduhoplovnog područja (ECAA sporazum). 
Multilateralni sporazum potvrđen je zakonom koji je objavljen u „Službenom 
glasniku Republike Srbije – Međunarodni ugovori”, broj 38/09).
Upravni odbor i direktor Direktorata
Član 266.
Savet Direktorata civilnog vazduhoplovstva Republike Srbije nastavlja danom 
stupanja na snagu ovog zakona da radi kao Upravni odbor Direktorata u sastavu u 
kome je to predviđeno ovih zakonom.
Generalni direktor Direktorata i zamenik direktora Direktorata civilnog 
vazduhoplovstva Republike Srbije nastavljaju danom stupanja na snagu ovog zakona 
da rade kao direktor Direktorata, odnosno zamenik direktora Direktorata, kao 
javne agencije, sa ovlašćenjima koja su predviđena ovim zakonom i zakonom kojim 
se uređuju javne agencije.
Važenja pojedinačnih pravnih akata donesenih na osnovu važećih propisa
Član 267.
Dozvole i drugi pojedinačni pravni akti koji su doneseni po propisima koji su 
na snazi na dan stupanja na snagu ovog zakona, kojima se utvrđuje da su njihovi 
imaoci osposobljeni da obavljaju delatnosti ili poslove ili da pružaju usluge u 
vazduhoplovstvu, ostaju na snazi do isteka roka važenja koji je označen u njima, 
odnosno do izdavanja odgovarajućih pojedinačnih pravnih akata koji se donose na 
osnovu ovog zakona i propisa donesenih na osnovu njega, a najkasnije 24 meseca od 
dana stupanja na snagu ovog zakona.
Svi subjekti koji su po odredbama ovog zakona obavezni da steknu pojedinačni 
pravni akt kojim se utvrđuje da ispunjavaju uslove za obavljanje delatnosti, 
poslova ili pružanje usluga u vazduhoplovstvu, a na to nisu bili dužni po Zakonu 
o vazdušnom saobraćaju („Službeni list SRJ”, br. 12/98, 5/99, 44/99, 73/00 i 
70/01 i „Službeni glasnik RS”, broj 101/05), dužni su da ispune uslove koji su 
određeni ovim zakonom u roku od 24 meseca od stupanja na snagu ovog zakona.
Primena ovog zakona na započete postupke
Član 268.
Odredbe ovog zakona primenjuju se na sve postupke koji su započeti pre stupanja 
na snagu ovog zakona ako do stupanja na snagu ovog zakona u njima nije doneseno 
konačno rešenje.
Izuzetno, prekršajni postupci koji su pokrenuti pre stupanja na snagu ovog 
zakona okončaće se po propisima koji su važili do dana stupanja na snagu ovog 
zakona, ako su blaži za učinioca.
Prestanak važenja Zakona o vazdušnom saobraćaju i drugih propisa
Član 269.
Danom stupanja na snagu ovog zakona prestaje da važi Zakon o vazdušnom 
saobraćaju („Službeni list SRJ”, br. 12/98, 5/99, 44/99, 73/00 i 70/01 i 
„Službeni glasnik RS”, broj 101/05), Odluka o osnivanju Direktorata civilnog 
vazduhoplovstva države Srbije i države Crne Gore („Službeni glasnik RS”, broj 
102/03), Odluka o vršenju osnivačkih prava u Direktoratu civilnog vazduhoplovstva 
države Srbije i države Crne Gore („Službeni glasnik RS”, broj 53/06) i Zaključak 
o promeni naziva Direktorata civilnog vazduhoplovstva Srbije i Crne Gore 
(„Službeni glasnik RS”, broj 12/07).
Stupanje na snagu ovog zakona
Član 270.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
ODREDBE ZAКONA КOJE NISU UNETE U "PREČIŠĆEN TEКST" ZAКONA 
Zakon o izmenama i dopunama Zakona o vazdušnom saobraćaju: "Službeni glasnik 
RS", broj 57/2011-34
Član 23.
Vlada će postaviti Glavnog istražitelja u roku od tri meseca od dana stupanja 
na snagu ovog zakona, a Centar za istraživanje počeće sa radom najkasnije šest 
meseci od dana stupanja na snagu ovog zakona.
Do ispunjenja uslova propisanih ovim zakonom za obrazovanje Кomisije za 
istraživanje uzroka udesa i ozbiljnih nezgoda vazduhoplova, istraživanje uzroka 
udesa i ozbiljnih nezgoda vazduhoplova vršiće Кomisija za istraživanje udesa i 
ozbiljnih nezgoda koju za svaki udes i ozbiljnu nezgodu imenuje Direktorat, sa 
utvrđene liste stručnjaka.
Član 24.
Danom stupanja na snagu ovog zakona prestaje da važi Zakon o vazduhoplovnim 
pristaništima („Službeni glasnik SRS”, br. 28/75, 24/85 – dr. zakon, 35/86 – dr. 
zakon, 6/89 – dr. zakon i 6/89 – dr. zakon i „Službeni glasnik RS”, br. 67/93 – 
dr. zakon i 44/95 – dr. zakon).  
Član 25.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o vazdušnom saobraćaju: "Službeni glasnik 
RS", broj 45/2015-8
Član 77.
Propisi za izvršavanje ovog zakona doneće se u roku od 18 meseci od dana 
stupanja na snagu ovog zakona.
Član 78.
Dozvole i drugi pojedinačni pravni akti koji su doneseni po propisima koji su 
na snazi na dan stupanja na snagu ovog zakona, kojima se utvrđuje da su njihovi 
imaoci osposobljeni da obavljaju delatnosti ili poslove ili da pružaju usluge u 
vazduhoplovstvu, ostaju na snazi do isteka roka važenja koji je označen u njima, 
odnosno do izdavanja odgovarajućih pojedinačnih pravnih akata koji se donose na 
osnovu ovog zakona i propisa donesenih na osnovu njega, a najkasnije 24 meseca od 
dana stupanja na snagu ovog zakona.
Subjekti koji su po odredbama ovog zakona obavezni da steknu pojedinačni 
pravni akt kojim se utvrđuje da ispunjavaju uslove za obavljanje delatnosti, 
poslova ili pružanje usluga u vazduhoplovstvu, dužni su da ispune uslove koji su 
određeni ovim zakonom u roku od 24 meseca od dana stupanja na snagu ovog zakona.
Član 79.
Upravni odbor Direktorata civilnog vazduhoplovstva Republike Srbije nastavlja 
danom stupanja na snagu ovog zakona da radi u sastavu utvrđenom Zakonom o 
vazdušnom saobraćaju („Službeni glasnik RS”, br. 73/10, 57/11 i 93/12) do 
imenovanja upravnog odbora na osnovu ovog zakona.
Upravni odbor Direktorata civilnog vazduhoplovstva Republike Srbije imenovaće 
se u skladu sa odredbama ovog zakona u roku od tri meseca od dana stupanja na 
snagu ovog zakona.
Član 80.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o vazdušnom saobraćaju: "Službeni glasnik 
RS", broj 83/2018-41
Član 63.
Propisi za izvršavanje ovog zakona doneće se u roku od 18 meseci od 
dana stupanja na snagu ovog zakona.
Član 64.
Danom stupanja na snagu ovog zakona prestaju da važe odredbe člana 37. 
i čl. 66–73, člana 84. stav 1. tačka 17) i tač. 24)–32) i stav 2, člana 87. stav 
1. tačka 3) i tač.11)–21) i stav 2, kao i člana 89. tačka 20) i tač. 34)–53) 
Zakona o transportu opasnog tereta („Službeni glasnik RS”, br. 88/10 i 104/16 – 
dr. zakon).
Član 65.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o vazdušnom saobraćaju: "Službeni glasnik 
RS", broj 9/2020-18
Član 33.
Propisi za izvršavanje ovog zakona doneće se u 
roku od 18 meseci od dana stupanja na snagu ovog zakona.
Član 34.
Ovaj zakon stupa na snagu osmog dana od dana 
objavljivanja u „Službenom glasniku Republike Srbijeˮ.



