



Redakcijski prečišćen tekst


ZAКON 
o porezu na dohodak građana 
"Službeni glasnik RS”, br. 24 od 12. aprila 2001, 80 od 26. novembra 2002, 80 od 26. novembra 2002 - 
dr. zakon, 135 od 21. decembra 2004, 62 od 19. jula 2006, 65 od 28. jula 2006 - ispravka, 31 od 30. aprila 2009, 44 od 9. juna 2009, 18 od 26. marta 2010, 
50 od 8. jula 2011, 91 od 2. decembra 2011 - US, 93 od 28. septembra 2012, 114 od 4. decembra 2012 - US, 47 od 29. maja 2013, 48 od 31. maja 2013 - ispravka, 108 od 6. decembra 2013, 57 od 30. maja 
2014, 68 od 3. jula 2014 - dr. zakon
, 112 od 30. decembra 2015, 113 od 17. decembra 2017, 95 od 8. decembra 2018, 86 
od 6. decembra 2019.

NAPOMENA IZDAVAČA:
Zakon o izmenama i dopunama Zakona o porezu na dohodak građana 
("Službeni glasnik RS", broj 86/2019)
stupio je na 
snagu osmog dana od dana objavljivanja u „Službenom glasniku Republike Srbije”, 
odnosno 14. decembra 2019. godine.  
Odredbe ovog zakona primenjivaće se od 1. januara 2020. godine, osim odredaba 
člana 5. i člana 10. u delu koji se odnosi na oslobođenje od plaćanja poreza po 
osnovu zarade kod poslodavca koji obavlja inovacionu delatnost, koje će se 
primenjivati od 1. marta 2020. godine.  
Odredbe čl. 12, 13, 14. i 19. ovog zakona (za paušalno oporezivanje) primenjivaće 
se za utvrđivanje poreza na paušalno utvrđeni prihod počev za 2020. godinu 
 
(vidi čl. 
22, 25. i 27. Zakona – 86/2019-6) (tekst Zakona pre 
izmena i dopuna iz broja 86/2019 možete pogledati sa desne strane u delu 
"Verzije prečišćenog teksta").
Vlada Republike Srbije je ovlašćena da objavljuje usklađene dinarske iznose 
utvrđene zakonom. Usklađeni iznosi objavljeni su u "Službenom glasniku RS", br. 3 
od 22. januara 2010, 4 od 28. januara 2011, 7 od 31. januara 2012, 8 od 25. 
januara 2013, 6 od 24. januara 2014, 5 od 20. januara 2015, 
5 od 25. januara 
2016,
7 od 31. januara 2017,
7 od 26. januara 2018,
4 od 25. januara 2019. i

5 od 22. januara 2020. Usklađeni dinarski neoporezivi iznosi ("Službeni 
glasnik RS", broj 5/2020) primenjuju se od 1. februara 2020. godine (vidi tačku 
2. Usklađenih dinarskih iznosa - 5/2020-37).
Deo prvi 
OSNOVNE ODREDBE 
Član 1.
Porez na dohodak građana plaćaju, u skladu sa odredbama ovog zakona, fizička 
lica koja ostvaruju dohodak. 
Oporezivanje dohotka građana uređuje se isključivo ovim zakonom. 

Poreska oslobođenja i olakšice mogu se uvoditi samo ovim zakonom. 

Dohodak
Član 2.
Porez na dohodak građana plaća se na prihode iz svih izvora, 
osim onih koji 
su posebno izuzeti ovim zakonom. 
Oporezivi prihod predstavlja razliku između bruto prihoda koji je po nekom od 
osnova predviđenih u članu 3. ovog zakona ostvario poreski obveznik i troškova 
koje je imao pri njihovom ostvarivanju i očuvanju, ako je to propisano ovim 
zakonom. 
Dohodak predstavlja zbir oporezivih prihoda iz stava 2. ovog člana, ostvarenih 
u kalendarskoj godini. 
*Službeni glasnik RS, broj 47/2013
Prihodi koji podležu oporezivanju 
Član 3.
Porezu na dohodak građana podležu sledeće vrste 
prihoda:
1) zarade;
2) prihodi od samostalne delatnosti;
3) prihodi od autorskih prava, prava srodnih autorskom 
pravu i prava industrijske svojine;
4) prihodi od kapitala;
5) prihodi od nepokretnosti;
6) kapitalni dobici;
7) ostali prihodi.
Prihodi iz stava 1. ovog člana oporezuju se bilo da su ostvareni u novcu, u 
naturi, činjenjem ili na drugi način. 
*Službeni glasnik RS, broj 112/2015
Oporezivanje pojedinih vrsta prihoda 
Član 4.
Na pojedine vrste prihoda iz člana 3. ovog zakona, porez na dohodak građana 
plaća se: 
1) po odbitku od svakog pojedinačnog prihoda; 
2) na osnovu rešenja nadležnog poreskog organa;
3) samooporezivanjem.
*Službeni glasnik RS, broj 47/2013
Godišnji porez na dohodak građana
Član 5.
Godišnji porez na dohodak građana plaća se po rešenju nadležnog poreskog organa 
na dohodak ostvaren u kalendarskoj godini, u skladu sa ovim zakonom. 

Poreski obveznik
Član 6.
Poreski obveznik je fizičko lice koje je po odredbama ovog zakona dužno da 
plati porez (u daljem tekstu: obveznik). 
Rezident
Član 7.
Obveznik poreza na dohodak građana je rezident 
Republike Srbije (u daljem tekstu: rezident), za dohodak ostvaren na teritoriji 
Republike Srbije (u daljem tekstu: Republika) i u drugoj državi.
Rezident Republike, u smislu ovog zakona, jeste 
fizičko lice koje:
1) na teritoriji Republike ima prebivalište ili centar 
poslovnih i životnih interesa, ili
2) na teritoriji Republike, neprekidno ili sa 
prekidima, boravi 183 ili više dana u periodu od 12 meseci koji počinje ili se 
završava u odnosnoj poreskoj godini.
Za određivanje boravka na teritoriji Republike iz stava 
2. tačka 2) ovog člana, punim danom boravka u Republici smatraće se i boravak u 
delu dana, u bilo kom periodu između 00 i 24 časa, osim dela dana koji fizičko 
lice provede u tranzitu kroz Republiku.
Fizičko lice koje u određenoj poreskoj godini nije 
boravilo na teritoriji Republike i koje u njoj ne ispunjava uslov da se smatra 
poreskim rezidentom po osnovu kriterijuma predviđenih u stavu 2. tačka 1) ovog 
člana, neće se smatrati rezidentom Republike za tu poresku godinu.
Fizičko lice koje nije bilo rezident u godini koja 
prethodi godini dolaska u Republiku, neće se smatrati rezidentom za period pre 
dana kada je ono prvi put ušlo na teritoriju Republike, pod uslovom da u periodu 
godine koji prethodi danu prvog ulaska na teritoriju Republike ne ispunjava uslov 
da se smatra rezidentom po osnovu kriterijuma predviđenih u stavu 2. tačka 1) 
ovog člana.
Fizičko lice koje nije rezident u godini koja sledi 
godini u kojoj je ono konačno napustilo Republiku neće se smatrati rezidentom za 
period godine koji sledi danu konačnog napuštanja teritorije Republike pod 
uslovom da se u tom periodu ne može smatrati rezidentom Republike po osnovu 
kriterijuma predviđenih u stavu 2. tačka 1) ovog člana.
Fizičko lice koje u momentu prvog ulaska na teritoriju 
Republike zna da će ispuniti uslove iz stava 2. tač. 1) ili 2) ovog člana, 
smatraće se rezidentom počev od momenta kada je prvi put ušlo na teritoriju 
Republike.
Nezavisno od uslova predviđenih u stavu 2. ovog člana, 
rezident Republike je i fizičko lice koje je iz Republike upućeno u drugu državu 
radi obavljanja poslova u diplomatskom ili konzularnom predstavništvu Republike, 
odnosno obavljanja poslova za Republiku u međunarodnim organizacijama, u periodu 
obavljanja delatnosti u tom ili bilo kom drugom diplomatskom ili konzularnom 
predstavništvu Republike, odnosno međunarodnoj organizaciji.
*Službeni glasnik RS, broj 47/2013
Nerezident 
Član 8.
Obveznik poreza na dohodak građana je i fizičko lice koje nije rezident (u 
daljem tekstu: nerezident) za dohodak ostvaren na teritoriji Republike. 

Dohotkom, u smislu stava 1. ovog člana, naročito se 
smatra dohodak koji fizičko lice ostvari po osnovu:
1) rada koji obavlja na teritoriji Republike;
2) korišćenja ili raspolaganja pravom na teritoriji 
Republike.
Brisan je raniji stav 3. (vidi član 1. Zakona - 
95/2018-252)
*Službeni glasnik RS, broj 95/2018
Izuzimanja iz dohotka za oporezivanje
Član 9.
Ne plaća se porez na dohodak građana na primanja ostvarena po osnovu: 

1) propisa o pravima ratnih invalida; 
2) primanja, osim naknade zarade (plate), koja se 
ostvaruju u skladu sa zakonom kojim se uređuje finansijska podrška porodici sa 
decom;
3) naknada za pomoć i negu drugog lica i naknada za telesno oštećenje; 

4) naknada za vreme nezaposlenosti i druge vrste naknada koje, u okviru 
programa i mera aktivne politike zapošljavanja, plaća Nacionalna služba za 
zapošljavanje u skladu sa zakonom kojim se uređuje zapošljavanje i osiguranje za 
slučaj nezaposlenosti; 
5) usluga socijalne zaštite i materijalne podrške u 
skladu sa zakonom kojim se uređuje socijalna zaštita;
6) naknada iz zdravstvenog osiguranja, osim naknade zarade (plate); 

7) naknada iz osiguranja imovine, izuzev naknada iz osiguranja za izmaklu 
korist, kao i naknada iz osiguranja lica kojima se nadoknađuje pretrpljena šteta, 
ukoliko ona nije nadoknađena od štetnika; 
8) naknada materijalne i nematerijalne štete, izuzev naknade za izmaklu 
korist i naknade zarade (plate), odnosno naknade za izgubljenu zaradu (platu); 

9) pomoći koju u slučaju 
smrti zaposlenog ili penzionisanog zaposlenog, poslodavac isplaćuje članu njegove 
porodice – do 69.789 dinara;
10) pomoći zbog uništenja ili oštećenja imovine usled elementarnih nepogoda ili 
drugih vanrednih događaja; 
11) organizovane socijalne i humanitarne pomoći; 
12) stipendija i kredita učenika i studenata - u mesečnom
iznosu do 30.570 dinara; 
13) naknade za ishranu - hranarine koju sportistima amaterima isplaćuju 
amaterski sportski klubovi, u skladu sa zakonom kojim se uređuje sport - u 
mesečnom iznosu do 9.970 dinara; 
14) naknada i nagrada za rad osuđenih lica i 
maloletnih učinilaca krivičnih dela, saglasno zakonu kojim se uređuje izvršenje 
krivičnih sankcija;
15) naknada i nagrada za rad pacijenata u psihijatrijskim ustanovama; 

16) uplate doprinosa za obavezno socijalno osiguranje 
koje je privredno društvo dužno da plati za osnivača, odnosno svog člana u 
skladu sa zakonom kojim se uređuju doprinosi za obavezno socijalno osiguranje;
17) penzija, naknada uz penziju i invalidnina koje se ostvaruju po 
osnovu prava iz obaveznog penzijskog i invalidskog osiguranja, odnosno vojnog 
osiguranja; 
18) otpremnine kod odlaska u penziju
do iznosa koji je kao najniži utvrđen 
zakonom kojim se uređuje rad, odnosno radni 
odnosi; 
19) otpremnine, odnosno novčane naknade koje 
poslodavac isplaćuje zaposlenom za čijim je radom prestala potreba u skladu sa 
zakonom kojim se uređuje rad, odnosno radni odnosi, odnosno zaposlenom koji radi na poslovima 
za koje više ne postoji potreba ili postoji potreba smanjenja broja izvršilaca u 
skladu sa zakonom kojim se uređuje način određivanja maksimalnog broja zaposlenih 
u javnom sektoru – do iznosa koji je kao 
najniži utvrđen tim zakonima;
20) otpremnina koja se isplaćuje licu kome prestaje 
radni odnos u procesu rešavanja viška zaposlenih u postupku privatizacije u 
skladu sa aktom Vlade kojim se utvrđuje program za rešavanje viška zaposlenih u 
postupku privatizacije – do iznosa utvrđenog tim programom;
21) naknada za rad hranitelja i naknada za izdržavanje 
korisnika u hraniteljskoj porodici;
22) naknada koje se, u skladu sa propisima kojima se uređuje Vojska 
Srbije, isplaćuju vojnicima na služenju vojnog roka, učenicima i kadetima 
vojnoškolske ustanove i licima na drugom stručnom osposobljavanju za oficire i 
podoficire;
23) naknade koje se, u skladu sa propisima kojima se uređuju unutrašnji 
poslovi, isplaćuju studentima visokoškolske ustanove osnovane za 
ostvarivanje studijskih programa za potrebe policijskog obrazovanja; 

23a) naknade koje, u skladu sa zakonom kojim se 
uređuje dualno obrazovanje, kao materijalno i finansijsko obezbeđenje učenika 
ostvaruju učenici koji obavljaju učenje kroz rad;
24) premija, subvencija, regresa i drugih sredstava koja se u svrhu 
podsticanja razvoja poljoprivrede, iz budžeta Republike, autonomne 
pokrajine i lokalne samouprave plaćaju, odnosno isplaćuju na poseban namenski 
račun nosiocu porodičnog poljoprivrednog gazdinstva koji je upisan u registar 
poljoprivrednih gazdinstava u skladu sa propisima koji uređuju tu oblast;
 25) PDV nadoknade, u skladu sa zakonom kojim se uređuje porez na dodatu 
vrednost  ;
26) nagrada učenicima i studentima ostvarenim za postignute rezultate tokom 
školovanja i obrazovanja, kao i osvojenih na međunarodnim takmičenjima i 
takmičenjima u okviru obrazovnog sistema;
27) naknade troškova volontiranja koju ostvaruje volonter, u skladu sa 
zakonom kojim se uređuje volontiranje.
28) novčane pomoći fizičkim licima koja nisu u radnom 
odnosu kod davaoca koja služi za lečenje u zemlji ili inostranstvu, u visini 
stvarnih troškova lečenja, dokumentovano računima zdravstvene ustanove koja je 
lečenje izvršila, kao i dokumentovani troškovi prevoza i smeštaja za potrebe 
lečenja tog lica;
29) naknada za rad članova
izbornih komisija, osim članova Republičke izborne 
komisije, biračkih i glasačkih odbora za 
sprovođenje neposrednih izbora i drugih oblika neposrednog izjašnjavanja građana, 
kao i naknada za rad na popisu stanovništva – do 
5.353 dinara u okviru istog 
izbornog ciklusa, odnosno popisa stanovništva;
30) novčane pomoći fizičkim licima koja nisu zaposlena 
kod davaoca, a koja ne predstavlja ekvivalent za neki njihov rad, odnosno 
protivuslugu ili protivčinidbu za neku njihovu aktivnost u odnosu na davaoca – u 
iznosu do 13.248
dinara godišnje, ostvarene od jednog isplatioca;
31) naknade troškova boravka fizičkim licima koja 
učestvuju u programima Evropske unije i drugih međunarodnih organizacija u 
oblasti obrazovanja, obuka, sporta, rada sa mladima, nauke, istraživanja i 
inovacija, isplaćene u skladu sa navedenim programima, a najviše do iznosa od
101.900 dinara za troškove na mesečnom nivou.
Ostvarivanje prava na poresko oslobođenje za primanja iz stava 1.
tač. 10), 11), 
12), 13), 28) i 30) ovog člana bliže uređuje ministar nadležan za poslove finansija 
(u daljem tekstu: ministar).
*Službeni glasnik RS, broj 80/2002 
**Službeni glasnik RS, broj 62/2006 
***Službeni glasnik RS, broj 50/2011
****Službeni glasnik RS, broj 47/2013
*****Službeni glasnik RS, broj 112/2015
*6Službeni glasnik RS, broj 
113/2017
*7Službeni glasnik RS, 
broj 95/2018
*8Službeni glasnik RS, 
broj 86/2019
*9Službeni glasnik RS, 
broj 5/2020
NAPOMENA IZDAVAČA: Ranija odredba člana 9. stav 1. tačka 16. Zakona o porezu 
na dohodak građana („Službeni glasnik RS”, br. 24/01, 80/02, 135/04, 62/06 i 
65/06) bila je predmet ocene Ustavnog suda (vidi Odluku US broj IUz 128/2011, 
koja je objavljena u "Službenom glasniku RS", broj 114/2012).
Član 9a
Brisan je član 9a koji je dodat u broju 62/2006 (vidi član 2. Zakona – 
31/2009-90)
Član 9b
Izuzima se od oporezivanja dohodak nerezidentnog 
obveznika koji na teritoriji Republike provede najviše do 90 dana u periodu od 
12 meseci koji počinje ili se završava u odnosnoj poreskoj godini, ukoliko je 
takav dohodak ostvaren od nerezidentnog nalogodavca koji ne obavlja delatnost, 
odnosno aktivnosti na teritoriji Republike.
Izuzimanje iz stava 1. ovog člana primenjuje se i na 
dohodak koji nerezidentni obveznik iz stava 1. ovog člana ostvari od 
nerezidentnog nalogodavca koji obavlja poslovnu delatnost na teritoriji 
Republike, pod uslovom da sama usluga pružena nerezidentnom nalogodavcu ne služi 
njegovoj delatnosti, odnosno aktivnosti koju obavlja na teritoriji Republike.
*Službeni glasnik RS, broj 86/2019

Izdržavani članovi porodice 
Član 10.
Izdržavanim članovima porodice, u smislu ovog zakona, smatraju se sledeća 
lica koja obveznik izdržava: 
1) maloletna deca, odnosno usvojenici; 
2) deca, odnosno usvojenici na redovnom školovanju ili za vreme 
nezaposlenosti, ako sa obveznikom žive u domaćinstvu; 
3) unuci, ako ih roditelji ne izdržavaju i ako žive u domaćinstvu sa 
obveznikom; 
4) bračni drug; 
5) roditelji, odnosno usvojioci. 
Članom porodice, u smislu ovog zakona, smatraju se bračni drug, roditelji, 
deca, usvojenik i usvojilac obveznika. 
Domaćinstvom, u smislu ovog zakona, smatra se zajednica života, privređivanja 
i trošenja ostvarenih prihoda. 
Poreski kredit 
Član 11.
Poreskim kreditom, u smislu ovog zakona, smatra se iznos za koji se umanjuje 
obračunati porez na dohodak građana. 
Izbegavanje dvostrukog oporezivanja
Član 12.
Ako obveznik – rezident Republike ostvari dohodak
u drugoj državi, na koji je plaćen porez u toj
državi, na račun poreza na dohodak građana utvrđenog prema 
odredbama ovog zakona odobrava mu se poreski kredit u visini poreza na dohodak 
plaćenog u toj državi.
Poreski kredit iz stava 1. ovog člana ne može biti veći od iznosa koji bi se 
dobio primenom odredaba ovog zakona na dohodak ostvaren u 
drugoj državi.
*Službeni glasnik RS, broj 135/2004 
**Službeni glasnik RS, broj 62/2006 
Usklađivanje dinarskih iznosa
*Službeni glasnik RS, broj 62/2006
Član 12a
Dinarski iznosi iz člana 9. stav 1. tač. 9), 12), 13), 
29), 30) i 31), člana 15a st. 2, 4. i 5, člana 18. stav 1. tač. 1), 2), 5), 7), 
8), 9) i 9a), člana 21a stav 2, člana 83. stav 4. tačka 1) i člana 85. stav 1. 
tačka 11) ovog zakona usklađuju se godišnjim indeksom potrošačkih cena u 
kalendarskoj godini koja prethodi godini u kojoj se usklađivanje vrši, prema 
podacima republičkog organa nadležnog za poslove statistike. 
Dinarski iznosi mesečnih zarada iz člana 15v st. 5. i 
6. ovog zakona predstavljaju iznos dve, odnosno tri prosečne mesečne zarade u 
Republici isplaćene, odnosno ostvarene u periodu za prethodnih 12 meseci počev 
od meseca septembra u tekućoj godini, za koji period su objavljeni podaci 
republičkog organa nadležnog za poslove statistike. 
Usklađene dinarske iznose iz stava 1. ovog člana 
objavljuje Vlada.
Dinarske iznose iz stava 2. ovog člana objavljuje 
Vlada.
Iznosi iz st. 1. i 2. ovog člana objavljuju se svake 
godine, a primenjuju se od prvog dana narednog meseca po objavljivanju tih iznosa.
*Službeni glasnik RS, broj 86/2019
Deo drugi
OPOREZIVANJE POJEDINIH VRSTA PRIHODA 
Glava prva 
POREZ NA ZARADE 
Predmet oporezivanja 
Član 13.
Pod zaradom u smislu ovog zakona, smatra se zarada 
koja se ostvaruje po osnovu radnog odnosa, definisana zakonom kojim se uređuju 
radni odnosi i druga primanja zaposlenog.
Zaradom, u smislu ovog zakona, smatraju se i ugovorena 
naknada i druga primanja koja se ostvaruju obavljanjem privremenih i povremenih 
poslova na osnovu ugovora zaključenog neposredno sa poslodavcem, kao i na osnovu 
ugovora zaključenog preko omladinske ili studentske zadruge, osim sa licem do 
navršenih 26 godina života, ako je na školovanju u ustanovama srednjeg, višeg i 
visokog obrazovanja. 

Zaradom, u smislu ovog zakona, smatra se i isplaćena 
lična zarada preduzetnika utvrđena u skladu sa ovim zakonom.
Zaradom, u smislu ovog zakona, smatraju se i primanja 
koja zaposleni u vezi sa radom kod domaćeg poslodavca ostvari od lica, koje se u smislu 
zakona koji uređuje porez na dobit pravnih lica, smatra povezanim licem s 
poslodavcem (u daljem tekstu: povezano lice).
Zaradom, u smislu ovog zakona, smatraju se i primanja u 
vezi sa radom kod poslodavca koja po osnovu prava iz radnog odnosa lice ostvari 
po prestanku radnog odnosa.
*Službeni glasnik RS, broj 80/2002 
**Službeni glasnik RS, broj 135/2004
***Službeni glasnik RS, broj 47/2013
****Službeni glasnik RS, broj 113/2017
Član 14.
Zaradom, u smislu ovog zakona, smatraju se i primanja u 
obliku bonova, hartija od vrednosti, osim akcija stečenih u postupku svojinske 
transformacije, novčanih potvrda, robe, kao i primanja ostvarena činjenjem ili 
pružanjem pogodnosti, opraštanjem duga, kao i pokrivanjem rashoda obveznika 
novčanom nadoknadom ili neposrednim plaćanjem.
Hartije od vrednosti, osim akcija stečenih u postupku 
svojinske transformacije, koje zaposleni dobije od poslodavca ili od s 
poslodavcem povezanog lica smatraju se zaradom u momentu sticanja prava 
raspolaganja na tim hartijama od vrednosti, odnosno u momentu u kojem se te 
hartije od vrednosti smatraju oporezivom zaradom zaposlenog u skladu sa članom 
18. stav 3. ovog zakona.
Primanja iz stava 2. ovog člana, koja zaposleni dobije 
od s poslodavcem povezanog lica, pri čemu trošak snosi poslodavac, smatraju se 
zaradom u momentu u kojem zaposleni stekne pravo raspolaganja na tim hartijama od 
vrednosti, odnosno u momentu u kojem se te hartije od vrednosti smatraju 
oporezivom zaradom zaposlenog u skladu sa članom 18. stav 3. ovog zakona.
Osnovicu poreza na zaradu za primanja iz stava 1. ovog 
člana, osim hartija od vrednosti, predstavlja:
1) nominalna vrednost bonova i novčanih potvrda,
2) cena koja bi se postigla prodajom robe na tržištu,
3) naknada koja bi se postigla na tržištu za uslugu, 
odnosno pogodnost koja se čini obvezniku,
4) novčana vrednost pokrivenih rashoda,
uvećana za pripadajući porez i doprinose za obavezno 
socijalno osiguranje koje iz zarade plaća zaposleni (u daljem tekstu: pripadajuće 
obaveze iz zarade).
Ako je zaposleni po osnovu primanja iz stava 4. tač. 1) 
do 4) ovog člana izvršio novčana plaćanja isplatiocu zarade, osnovicu poreza na 
zaradu čini razlika između vrednosti tih primanja i novčanih plaćanja koja 
zaposleni vrši isplatiocu zarade, uvećana za pripadajuće obaveze iz zarade, 
odnosno kod samooporezivanja razlika između prihoda koji je primio, odnosno iz 
koga je dužan da plati pripadajuće obaveze iz zarade i novčanih plaćanja koja je 
izvršio.
Osnovicu poreza na zaradu iz st. 2. i 3. ovog člana 
čini tržišna vrednost hartija od vrednosti uvećana za pripadajuće obaveze iz 
zarade, odnosno, kod samooporezivanja, tržišna vrednost hartija od vrednosti u 
momentu sticanja prava raspolaganja na tim hartijama od vrednosti, odnosno u 
momentu u kojem se te hartije od vrednosti smatraju oporezivom zaradom 
zaposlenog u skladu sa članom 18. stav 3. ovog zakona.
Ako je hartije od vrednosti iz st. 2. i 3. ovog člana 
zaposleni stekao kupovinom po ceni koja je niža od tržišne, osnovicu poreza na 
zaradu čini razlika između tržišne cene tih hartija od vrednosti u momentu 
sticanja prava raspolaganja na tim hartijama od vrednosti, odnosno u momentu u 
kojem se te hartije od vrednosti smatraju oporezivom zaradom zaposlenog u skladu 
sa članom 18. stav 3. ovog zakona i iznosa koji je zaposleni platio, uvećana za 
pripadajuće obaveze iz zarade, odnosno kod samooporezivanja razlika između 
tržišne cene tih hartija od vrednosti u momentu sticanja prava raspolaganja na tim 
hartijama od vrednosti, odnosno u momentu u kojem se te hartije od vrednosti 
smatraju oporezivom zaradom zaposlenog u skladu sa članom 18. stav 3. ovog 
zakona i iznosa koji je zaposleni platio.
Ako je tržišna vrednost hartija od vrednosti izražena 
u stranoj valuti, osnovicu poreza na zarade predstavlja njena dinarska 
protivvrednost po zvaničnom srednjem kursu Narodne banke Srbije na dan sticanja 
prava raspolaganja na tim hartijama od vrednosti, odnosno na dan u kojem se te 
hartije od vrednosti smatraju oporezivom zaradom zaposlenog u skladu sa članom 
18. stav 3. ovog zakona. 
Cenu, visinu naknade, odnosno novčanu vrednost iz 
stava 4. tač. 2) do 4) ovog člana utvrđuje isplatilac zarade u momentu kada se 
davanje vrši.
Tržišnu vrednost hartija od vrednosti iz st. 6. i 7. 
ovog člana utvrđuje isplatilac zarade, odnosno zaposleni na osnovu dostupnih 
podataka ukoliko su hartije od vrednosti dobijene od s poslodavcem povezanog 
lica koje nije obveznik obračunavanja i plaćanja poreza po odbitku.
*Službeni glasnik RS, broj 95/2018
Član 14a
Primanjima po osnovu činjenja ili pružanja pogodnosti u 
smislu člana 14. stav 1. ovog zakona, smatraju se naročito:
1) korišćenje službenog vozila i drugog prevoznog 
sredstva u privatne svrhe;
2) korišćenje stambenih zgrada i stanova koji su u 
vlasništvu poslodavca ili na raspolaganju poslodavca po osnovu zakupa ili po 
drugom osnovu, uz plaćanje zakupnine ili bez plaćanja zakupnine.
Vrednost primanja iz stava 1. tačka 1) ovog člana 
mesečno, za svaki započeti kalendarski mesec korišćenja vozila, predstavlja iznos 
u visini 1% tržišne vrednosti službenog vozila i drugog prevoznog sredstva, 
prema podacima nadležne organizacije sa stanjem na dan 31. decembra godine koja 
prethodi godini korišćenja vozila, umanjena za iznos koji je zaposleni platio za 
to korišćenje.
Vrednost primanja iz stava 1. tačka 2) ovog člana čini 
iznos zakupnine koju poslodavac plati za zaposlenog, odnosno u slučaju u kojem 
poslodavac ne plaća zakupninu iznos zakupnine prema tržišnim cenama u mestu u 
kome se stambena zgrada ili stan nalaze, umanjena za iznos koji je zaposleni 
platio kao zakupninu.
Кod utvrđivanja osnovice poreza na zaradu primanja iz 
ovog člana uvećavaju se za pripadajuće obaveze iz zarade.
*Službeni glasnik RS, broj 47/2013
NAPOMENA IZDAVAČA: Ranija odredba člana 14a stav 1. tačka 2) Zakona o porezu 
na dohodak građana („Službeni glasnik RS”, br. 24/01, 80/02, 135/04, 62/06 i 
65/06) bila je predmet ocene Ustavnog suda (vidi Odluku US broj IUz 61/2009, 
koja je objavljena u "Službenom glasniku RS", broj 91/2011).
Član 14b
Zaradom, u smislu čl. 13. i 14. ovog zakona, smatraju 
se i premije svih vidova dobrovoljnog osiguranja, kao i penzijski doprinos u 
dobrovoljni penzijski fond, koje poslodavac plaća za zaposlene – osiguranike 
uključene u dobrovoljno osiguranje, odnosno za zaposlene – članove dobrovoljnog 
penzijskog fonda, u skladu sa zakonom koji uređuje dobrovoljno osiguranje, odnosno 
dobrovoljne penzijske fondove i penzijske planove. 
Izuzetno od stava 1. ovog člana, zaradom u smislu čl. 
13. i 14. ovog zakona ne smatra se: 
1) premija osiguranja koju poslodavac plaća za sve 
zaposlene kod neživotnog kolektivnog osiguranja od posledica nezgode, uključujući 
osiguranje od povreda na radu i profesionalnih oboljenja i kolektivnog osiguranja za 
slučaj težih bolesti i hirurških intervencija, kao i premija kolektivnog 
osiguranja života za slučaj smrti zaposlenog usled bolesti koju poslodavac plaća 
za sve zaposlene;
2) premija dobrovoljnog zdravstvenog osiguranja, odnosno 
penzijski doprinos u dobrovoljni penzijski fond, koje poslodavac plaća za 
zaposlene – osiguranike, odnosno članove dobrovoljnog penzijskog fonda, u skladu 
sa posebnim propisima koji uređuju navedene oblasti, do iznosa koji je oslobođen 
od plaćanja doprinosa saglasno zakonu koji uređuje doprinose za obavezno 
socijalno osiguranje.
*Službeni glasnik RS, broj 47/2013
**Službeni glasnik RS, broj 113/2017
Poreski obveznik 
Član 15.
Obveznik poreza na zarade je fizičko lice koje ostvaruje zaradu. 

Poreska osnovica
*Službeni glasnik RS, broj 62/2006
Član 15a
Osnovicu poreza na zarade iz čl. 13. do 14b ovog 
zakona čini isplaćena, odnosno ostvarena zarada. 
Osnovicu poreza na zarade 
čini zarada iz člana 13. st. 1. i 3, čl. 14. do 14b i člana 15b ovog zakona, 
umanjena za iznos od 16.300 dinara mesečno za lice koje radi sa punim radnim vremenom.
Za lice koje radi sa nepunim radnim vremenom, umanjenje 
iz stava 2. ovog člana je srazmerno radnom vremenu tog lica u odnosu na puno 
radno vreme.
Кad lice ostvaruje puno radno vreme kod dva ili više poslodavaca, umanjenje iz 
stava 2. ovog člana vrši svaki poslodavac srazmerno radnom vremenu kod 
poslodavca u odnosu na puno radno vreme, s tim što ukupno umanjenje iznosi
16.300 dinara   
mesečno.
Кad lice ostvaruje nepuno radno vreme kod dva ili više poslodavaca, svaki 
poslodavac vrši umanjenje srazmerno radnom vremenu kod poslodavca u odnosu na 
ukupno radno vreme, s tim što zbir umanjenja mora biti manji od
 16.300 dinara, odnosno srazmerno ukupnom radnom vremenu lica u odnosu na puno radno 
vreme.
Način i postupak obračunavanja poreza na zarade iz st. 
2. do 5. ovog člana i dostavljanje podataka Poreskoj upravi bliže uređuje 
ministar.
*Službeni glasnik RS, broj 62/2006
**Službeni glasnik RS, broj 47/2013
***Službeni glasnik RS, broj 113/2017
****Službeni glasnik RS, broj 86/2019
Član 15b
Za fizička lica – rezidente Republike koji su upućeni u inostranstvo radi 
obavljanja poslova za pravna lica – rezidente Republike, osnovicu poreza na zarade 
čini iznos zarade koju bi, u skladu sa zakonom, opštim aktom i ugovorom o radu 
ostvarili u Republici na istim ili sličnim poslovima.
Fizičkim licima u smislu stava 1. ovog člana smatraju 
se i rezidenti Republike koji su upućeni u inostranstvo na stručno osposobljavanje 
i usavršavanje za potrebe poslodavca u smislu zakona kojim se uređuje upućivanje 
zaposlenih na privremeni rad u inostranstvo.
*Službeni glasnik RS, broj 108/2013
**Službeni glasnik RS, broj 112/2015
***Službeni glasnik RS, broj 113/2017
Član 15v
Osnovicu poreza na zarade za novonastanjenog obveznika, 
za zaradu koju ostvaruje po osnovu radnog odnosa na neodređeno vreme sa 
kvalifikovanim poslodavcem, pri čemu zasniva radni odnos na radnom mestu za koje 
postoji potreba da lice ima posebno stručno obrazovanje i za kojim postoji 
potreba koja se ne može lako zadovoljiti na domaćem tržištu rada, čini osnovica 
iz člana 15a stav 2. ovog zakona umanjena za 70%. 
Кvalifikovani poslodavac iz stava 1. ovog člana je 
poslodavac koji je rezident Republike i koji se, u smislu odredaba zakona kojim 
se uređuje porez na dobit pravnih lica, ne može smatrati povezanim licem sa 
poslodavcem kod koga je novonastanjeni obveznik prethodno bio zaposlen.
Izuzetno od stava 2. ovog člana, kvalifikovanim 
poslodavcem smatra se bilo koji poslodavac rezident Republike, koji zasnuje 
radni odnos sa novonastanjenim obveznikom koji je u periodu od 25 godina koji 
prethodi godini u kojoj zasniva radni odnos iz stava 1. ovog člana, barem tri 
godine ispunjavao uslove iz člana 7. stav 2. tačka 1) ovog zakona da se smatra 
rezidentom Republike.
Novonastanjenim obveznikom iz stava 1. ovog člana 
smatra se obveznik koji:
1) u periodu od 24 meseca koji prethode danu zaključenja 
ugovora o radu sa kvalifikovanim poslodavcem, nije pretežno boravio na 
teritoriji Republike; 
2) u momentu zaključenja ugovora o radu sa 
kvalifikovanim poslodavcem ima manje od 40 godina života, a koji je u periodu od 
12 meseci koji prethode zaključenju ugovora o radu sa kvalifikovanim poslodavcem 
pretežno boravio van teritorije Republike radi daljeg školovanja, odnosno stručnog 
usavršavanja.
Smatra se da su uslovi u pogledu radnog mesta i 
posebnog stručnog obrazovanja iz stava 1. ovog člana ispunjeni ukoliko je mesečna 
zarada koju novonastanjeni obveznik iz stava 4. tačka 1) ovog člana ostvaruje 
veća od 217.656 dinara.
Smatra se da su uslovi u pogledu radnog mesta i 
posebnog stručnog obrazovanja iz stava 1. ovog člana ispunjeni ukoliko je mesečna 
zarada koju novonastanjeni obveznik iz stava 4. tačka 2) ovog člana ostvaruje 
veća od 145.104 dinara.
Pravo na umanjenje osnovice iz stava 1. ovog člana ima 
onaj novonastanjeni obveznik koji se istovremeno sa zasnivanjem radnog odnosa ili 
u razumnom roku po zasnivanju radnog odnosa, nastanjuje na teritoriji Republike i 
koji ispunjava uslov da se smatra njenim poreskim rezidentom po osnovu centra 
poslovnih i životnih interesa na teritoriji Republike, kao i njenim poreskim 
rezidentom za potrebe primene ugovora o izbegavanju dvostrukog oporezivanja koje 
Republika primenjuje sa drugim državama. 
Pravo na umanjenje osnovice iz stava 1. ovog člana 
ostvaruje se za period od pet godina od dana zaključenja ugovora o radu, ukoliko 
su ispunjeni uslovi iz st. 5, 6, i 7. ovog člana koji se odnose na radno mesto, 
odnosno na novonastanjenog obveznika tokom tog perioda, nezavisno od promene 
poslodavaca.
Pravo iz stava 1. ovog člana novonastanjeni obveznik 
ostvaruje počevši od prve zarade isplaćene za mesec u kome su od nadležnog 
organa pribavljeni dokazi o ispunjenosti uslova utvrđenih ovim članom. 
Iznos umanjenja u visini od 70% za potrebe utvrđivanja 
osnovice na koju se plaća porez na zaradu iz stava 1. ovog člana, predstavlja deo 
zarade koju novonastanjeni obveznik ostvari od kvalifikovanog poslodavca a na 
koji se ne plaća porez na zarade na način utvrđen ovim članom.
Ministar nadležan za poslove finansija bliže uređuje 
način ostvarivanja prava iz ovog člana.
*Službeni glasnik RS, broj 86/2019
Poreska stopa 
Član 16.
Zarada iz čl. 13. do 14b ovog zakona oporezuje 
se po stopi od 10%.
*Službeni glasnik RS, broj 62/2006 
**Službeni glasnik RS, broj 47/2013
Član 17.
Brisan je (vidi član 13. Zakona - 47/2013-18)
Poreska oslobođenja
Član 18.
Ne plaća se porez na zarade na primanja zaposlenog od 
poslodavca po osnovu: 
1) naknade 
dokumentovanih troškova 
prevoza za dolazak i odlazak sa rada – do visine cene mesečne prevozne karte u 
javnom saobraćaju, odnosno do visine stvarnih troškova prevoza, a najviše do
3.988 dinara mesečno;
2) dnevnice za službeno 
putovanje u zemlji – do 2.394 
dinara po osnovu cele dnevnice, odnosno do pripadajućeg iznosa za polovinu 
dnevnice, utvrđene na način i u skladu sa propisima nadležnog državnog organa;

3) dnevnice za službeno putovanje u inostranstvo – do 
iznosa propisanog od strane nadležnog državnog organa, a najviše do 50 evra 
dnevno, utvrđene na način i u skladu sa uslovima propisanim od strane nadležnog 
državnog organa; 
4) naknade troškova smeštaja na službenom putovanju, 
prema priloženom računu; 
5) naknade prevoza na 
službenom putovanju, prema priloženim računima prevoznika u javnom saobraćaju, a 
kada je, saglasno zakonu, drugim propisima, odnosno aktima odobreno korišćenje 
sopstvenog automobila za službeno putovanje ili u druge službene svrhe – do 
iznosa 30% cene po osnovnoj jedinici mere pogonskog goriva pomnoženog s brojem 
jedinica mere pogonskog goriva koje je potrošeno, a najviše do
6.980 dinara mesečno; 
6) dnevne naknade koju ostvaruju pripadnici Vojske 
Srbije u vezi sa vršenjem službe, saglasno propisima koji uređuju Vojsku Srbije;

7) solidarne pomoći za 
slučaj bolesti, zdravstvene rehabilitacije ili invalidnosti zaposlenog ili člana 
njegove porodice – do 39.881 
dinara; 
8) poklona deci 
zaposlenih, starosti do 15 godina, povodom Nove godine i Božića – do
9.970 dinara godišnje po jednom detetu; 
9) jubilarne nagrade 
zaposlenima, u skladu sa zakonom koji uređuje rad – do
19.939 dinara godišnje; 
9a) pomoći u slučaju smrti člana porodice zaposlenog – 
do 69.789 dinara;
10) novčane pomoći koja služi za lečenje zaposlenog u 
zemlji ili inostranstvu, u visini stvarnih troškova lečenja, dokumentovano 
računima zdravstvene ustanove koja je lečenje izvršila, kao i dokumentovani 
troškovi prevoza i smeštaja za potrebe lečenja tog lica; 
11) sopstvenih akcija, opcija na sopstvene akcije ili 
sopstvenih udela poslodavca ili akcija, opcija na akcije ili udela sa 
poslodavcem povezanog lica (u daljem tekstu: sopstvene akcije) koje zaposleni 
stekne bez naknade ili po povlašćenoj ceni od poslodavca;
12) solidarne pomoći za slučaj rođenja deteta do visine 
prosečne zarade isplaćene u Republici prema poslednjem objavljenom podatku 
republičkog organa nadležnog za poslove statistike, po novorođenom detetu.
Ne plaća se porez na zarade na primanja iz stava 1. 
tačka 11) ovog člana koja zaposleni ostvari od s poslodavcem povezanog lica. 
Izuzetno od stava 1. tačka 11) i stava 2. ovog člana:
1) ukoliko zaposleni otuđi sopstvene akcije pre isteka 
dve godine od dana sticanja prava raspolaganja na tim sopstvenim akcijama, takve 
sopstvene akcije smatraće se oporezivom zaradom zaposlenog u smislu člana 14. 
ovog zakona u momentu otuđenja;
2) ukoliko poslodavac ili povezano lice poslodavca 
otkupe od zaposlenog sopstvene akcije, te sopstvene akcije smatraće se 
oporezivom zaradom zaposlenog u smislu člana 14. ovog zakona u momentu otkupa;
3) ukoliko zaposlenom prestane radni odnos kod 
poslodavca pre isteka dve godine od dana sticanja prava raspolaganja nad 
sopstvenim akcijama osim u slučaju prestanka radnog odnosa nezavisno od njegove 
volje i volje poslodavca u skladu sa zakonom koji uređuje rad, prestanka radnog 
odnosa usled sticanja prava na starosnu penziju u skladu sa zakonom koji uređuje 
penzijsko i invalidsko osiguranje i prestanka radnog odnosa radi zasnivanja radnog 
odnosa kod povezanog lica poslodavca, te sopstvene akcije smatraće se oporezivom 
zaradom zaposlenog u smislu člana 14. ovog zakona isplaćenom na poslednji dan 
trajanja radnog odnosa zaposlenog kod poslodavca.
Ne plaća se porez na zarade na primanja iz stava 1. 
tač. 1) do 5) ovog člana koja ostvaruju lica koja nisu u radnom odnosu, ali za 
svoj rad ostvaruju prihode za koje su obveznici poreza na zaradu u smislu ovog 
zakona. 
Za utvrđivanje poreza na zarade po osnovu dnevnice za 
službeno putovanje u inostranstvo, primanja iznad iznosa propisanog od strane 
nadležnog državnog organa, odnosno iznad neoporezivog iznosa od 50 evra iz stava 
1. tačka 3) ovog člana, konvertuju se u dinarski iznos po zvaničnom srednjem 
kursu Narodne banke Srbije na dan obračuna troškova. 
Ministar finansija bliže uređuje ostvarivanje prava na 
poresko oslobođenje iz stava 1. tač. 7), 10) i 11) ovog člana.
*Službeni glasnik RS, broj 95/2018
**Službeni glasnik RS, broj 86/2019
***Službeni glasnik RS, broj 5/2020
Član 18a
Izuzetno od člana 14. 
ovog zakona, ne plaća se porez na zarade na primanja zaposlenog po osnovu 
pogodnosti za čije pružanje, u cilju stvaranja uslova za rekreaciju zaposlenih na 
radnom mestu, poslodavac ima izdatke za izgradnju prostorija i/ili nabavku opreme 
za rekreaciju, po osnovu naknade troškova kolektivne rekreacije zaposlenih, 
odnosno organizovanja sportskih događaja i aktivnosti zaposlenih koje se sprovode 
u cilju poboljšanja zdravlja zaposlenih i/ili izgradnji boljih odnosa između samih 
zaposlenih, odnosno zaposlenih i poslodavca.
Pravo na poresko oslobođenje iz stava 1. ovog člana 
može se ostvariti samo ukoliko se aktivnosti kolektivne rekreacije zaposlenih iz 
stava 1. ovog člana sprovode u skladu sa aktima poslodavca i ukoliko svi 
zaposleni poslodavca imaju pravo na rekreaciju iste vrste, kvaliteta i obima.
Izuzetno od stava 2. ovog člana pravo na poresko 
oslobođenje iz stava 1. ovog člana može se ostvariti i ukoliko svi zaposleni 
nemaju pravo na rekreaciju iste vrste, kvaliteta i obima, pod uslovom da se 
razlika u ostvarivanju prava može obrazložiti odgovarajućom ekspertizom medicine 
rada.
Pravo na poresko oslobođenje iz stava 1. ovog člana 
postoji u slučaju organizovanja sportskih događaja, odnosno aktivnosti 
zaposlenih, pod uslovom da se oni sprovode na osnovu obrazložene odluke 
poslodavca, pri čemu pravo učešća na njima ima i koristi ga značajan broj 
zaposlenih kod poslodavca.
Ministar finansija bliže uređuje primenu odredaba st. 
1. do 3. ovog člana.
*Službeni glasnik RS, broj 95/2018
**Službeni glasnik RS, broj 86/2019
Član 19.  
Brisan je (vidi član 4. Zakona 31/2009-90). 
 
Član 20.
Obaveze plaćanja poreza na zarade ostvarene za rad u stranim diplomatskim i 
konzularnim predstavništvima ili međunarodnim organizacijama, odnosno kod 
predstavnika ili službenika takvih predstavništava ili organizacija, oslobođeni 
su: 
1) šefovi stranih diplomatskih misija akreditovanih u 
Srbiji , osoblje 
stranih diplomatskih misija u Srbiji
, kao i članovi njihovih domaćinstava, 
ako ti članovi domaćinstava nisu državljani ili rezidenti Republike; 

2) šefovi stranih konzulata u Srbiji
i konzularni funkcioneri 
ovlašćeni da obavljaju konzularne funkcije, kao i članovi njihovih domaćinstava, 
ako ti članovi domaćinstava nisu državljani ili rezidenti Republike; 

3) funkcioneri Organizacije ujedinjenih nacija i njenih specijalizovanih 
agencija, stručnjaci tehničke pomoći Organizacije ujedinjenih nacija i njenih 
specijalizovanih agencija ; 
3a) funkcioneri, stručnjaci i administrativno osoblje međunarodnih 
organizacija, ako nisu 
državljani ili rezidenti Republike; 
4) zaposleni u stranim diplomatskim ili konzularnim predstavništvima i 
međunarodnim organizacijama, ako nisu državljani ili rezidenti Republike; 

5) počasni konzuli stranih država, za primanja koja dobijaju od države koja ih 
je imenovala za obavljanje konzularnih funkcija; 
6) zaposleni kod lica iz tačke 1) do 5) ovog člana, ako nisu
državljani ili 
rezidenti Republike. 
Izuzetno od stava 1. ovog člana, obaveze plaćanja 
poreza na zarade ostvarene po osnovu radnog angažovanja u Organizaciji ujedinjenih 
nacija i njenim specijalizovanim agencijama, oslobođena su fizička lica koja su 
državljani ili rezidenti Republike.
*Službeni glasnik RS, broj 80/2002 
**Službeni glasnik RS, broj 135/2004 
***Službeni glasnik RS, broj 62/2006 
****Službeni glasnik RS, broj 18/2010
Član 21.
Ne plaća se porez na zarade osoba sa invaliditetom 
zaposlenih u preduzeću za radno osposobljavanje i zapošljavanje osoba sa 
invaliditetom.
*Službeni glasnik RS, broj 50/2011
Član 21a
Ne plaća se porez na zarade na:
1) premiju za dobrovoljno zdravstveno osiguranje koju 
poslodavac obustavlja i plaća iz zarade zaposlenog – osiguranika uključenog u 
dobrovoljno zdravstveno osiguranje u zemlji, u skladu sa zakonima koji uređuju 
dobrovoljno zdravstveno osiguranje i aktima donetim za sprovođenje zakona;
2) penzijski doprinos u dobrovoljni penzijski fond koji 
poslodavac obustavlja i plaća iz zarade zaposlenog – člana dobrovoljnog penzijskog 
fonda, po zakonu koji uređuje dobrovoljne penzijske fondove i penzijske planove.
Ukupan iznos koji može biti predmet oslobođenja iz stava 1. ovog člana zbirno 
ne može biti veći od 5.984dinara mesečno.
*Službeni glasnik RS, broj 47/2013
**Službeni glasnik RS, broj 5/2020
Poreska olakšica za zapošljavanje* 
novih lica i lica sa invaliditetom 

*Službeni glasnik RS, broj 135/2004 
**Službeni glasnik RS, broj 62/2006 
Član 21b
Brisan je raniji član 21b koji je dodat u broju 135/2004 (vidi član 15. 
Zakona - 47/2013-18)
Član 21v
Poslodavac – pravno lice, preduzetnik, preduzetnik 
paušalac ili preduzetnik poljoprivrednik, koji zaposli novo lice ima pravo na 
povraćaj dela plaćenog poreza na zaradu za novozaposleno lice, isplaćenu 
zaključno sa 31. decembrom 2020. godine.
Novozaposlenim licem iz stava 1. ovog člana smatra se lice sa kojim je 
poslodavac zaključio ugovor o radu u skladu sa zakonom kojim se uređuju radni 
odnosi, koje je prijavio na obavezno socijalno osiguranje u Centralni registar 
obaveznog socijalnog osiguranja i koje je pre zasnivanja radnog odnosa kod 
Nacionalne službe za zapošljavanje bilo bez prekida prijavljeno kao nezaposleno 
najmanje šest meseci, a lice koje se smatra pripravnikom najmanje tri meseca
. 

Novozaposlenim licem iz stava 1. ovog člana ne smatra 
se lice koje je pre zasnivanja radnog odnosa bilo zaposleno kod poslodavca koji 
je povezano lice sa poslodavcem kod koga zasniva radni odnos, odnosno kod 
poslodavca koji bi, da nije prestao da postoji, bio povezano lice sa poslodavcem 
kod koga novozaposleno lice zasniva radni odnos, nezavisno od toga da li je 
postojao prekid radnog odnosa.
Poresku olakšicu iz stava 1. ovog člana može ostvariti 
poslodavac ako se zasnivanjem radnog odnosa sa novozaposlenim licem poveća broj 
zaposlenih kod poslodavca u odnosu na broj zaposlenih na dan 31. marta 2014. 
godine.
Poresku olakšicu iz stava 1. ovog člana može da 
koristi i poslodavac koji započne obavljanje delatnosti posle 31. marta 2014. 
godine.
Poslodavac ima pravo na povraćaj plaćenog poreza iz 
stava 1. ovog člana, i to:
1) 65% ako je zasnovao radni odnos sa najmanje jednim, 
a najviše sa devet novozaposlenih lica;
2) 70% ako je zasnovao radni odnos sa najmanje 10, a 
najviše sa 99 novozaposlenih lica;
3) 75% ako je zasnovao radni odnos sa najmanje 100 
novozaposlenih lica.
Povraćaj plaćenog poreza iz stava 6. ovog člana vrši 
se u skladu sa zakonom kojim se uređuju poreski postupak i poreska 
administracija, u roku od 15 dana od dana podnošenja zahteva za povraćaj 
nadležnom poreskom organu.
Zahtev za povraćaj plaćenog poreza iz stava 7. ovog 
člana podnosi se na propisanom obrascu.
Poslodavac koji za određeno lice koristi bilo koju vrstu podsticaja
koji su uređeni odgovarajućim zakonom, osim u skladu sa odredbom zakona kojim se uređuju 
doprinosi za obavezno socijalno osiguranje koja se odnosi na istu vrstu olakšice, 
po osnovu zasnivanja radnog odnosa sa tim licem nema pravo da za to lice 
ostvari poresku olakšicu iz ovog člana.
Poresku olakšicu iz ovog člana ne mogu ostvariti 
državni organi i organizacije, Zaštitnik građana, Poverenik za zaštitu 
ravnopravnosti, Državna revizorska institucija, Poverenik za informacije od 
javnog značaja i zaštitu podataka o ličnosti, Agencija za borbu protiv 
korupcije, Republička komisija za zaštitu prava u postupcima javnih nabavki, 
Кomisija za zaštitu konkurencije, Кomisija za hartije od vrednosti, Fiskalni 
savet, Republička radiodifuzna agencija, Agencija za energetiku Republike Srbije 
i druge javne agencije, javna preduzeća, javne službe i drugi direktni ili 
indirektni budžetski korisnici, odnosno korisnici javnih sredstava.
Obrazac iz stava 8. ovog člana i njegovu sadržinu 
propisuje ministar.
*Službeni glasnik RS, broj 57/2014
**Službeni glasnik RS, broj 112/2015
***Službeni glasnik RS, broj 113/2017
****Službeni glasnik RS, broj 86/2019
Član 21g
Poslodavac koji na neodređeno vreme zaposli lice sa 
invaliditetom u skladu sa zakonom koji uređuje sprečavanje diskriminacije lica sa 
invaliditetom, za koje odgovarajućom pravno-medicinski validnom dokumentacijom 
dokaže invalidnost, oslobađa se obaveze plaćanja obračunatog i obustavljenog 
poreza iz zarade tog lica, za period od tri godine od dana zasnivanja radnog 
odnosa.
Novozaposlenim licem sa invaliditetom iz stava 1. ovog 
člana smatra se lice sa kojim je poslodavac zaključio ugovor o radu u skladu sa 
zakonom koji uređuje rad i koje je prijavio na obavezno socijalno osiguranje kod 
nadležnih organizacija za obavezno socijalno osiguranje. 
Novozaposlenim licem sa invaliditetom iz stava 1. ovog 
člana neće se smatrati lice koje je pre zasnivanja radnog odnosa bilo zaposleno 
kod poslodavca koji je osnivač ili povezano lice sa poslodavcem kod koga zasniva 
radni odnos, nezavisno od toga da li je postojao prekid radnog odnosa. 
Poresku olakšicu iz ovog člana ne mogu ostvarivati 
državni organi i organizacije, javna preduzeća, javne službe i drugi direktni 
ili indirektni budžetski korisnici.
Poslodavci koji za određeno lice koriste ili su 
koristili olakšicu kod plaćanja poreza na zarade po drugom pravnom osnovu u 
skladu sa odgovarajućim propisom, ne mogu za isto lice ostvarivati poresku 
olakšicu iz ovog člana.
Način i postupak primene odredaba ovog člana 
bliže uređuje ministar.
*Službeni glasnik RS, broj 62/2006
**Službeni glasnik RS, broj 50/2011
***Službeni glasnik RS, broj 47/2013
Član 21d
Poslodavac – pravno lice koje se, u smislu zakona 
kojim se uređuje računovodstvo, razvrstava u mikro i mala pravna lica, kao i 
preduzetnik, preduzetnik paušalac ili preduzetnik poljoprivrednik, koji zasnuje 
radni odnos sa najmanje dva nova lica, ima pravo na povraćaj 75% plaćenog poreza 
na zaradu za novozaposleno lice, isplaćenu zaključno sa 31. decembrom
2020. godine.
Novozaposlenim licem iz stava 1. ovog člana smatra se 
lice sa kojim je poslodavac zaključio ugovor o radu u skladu sa zakonom kojim se 
uređuju radni odnosi, koje je prijavio na obavezno socijalno osiguranje u 
Centralni registar obaveznog socijalnog osiguranja i koje je pre zasnivanja radnog 
odnosa kod Nacionalne službe za zapošljavanje bilo bez prekida prijavljeno kao 
nezaposleno najmanje šest meseci, a lice koje se smatra pripravnikom najmanje tri 
meseca.
Novozaposlenim licem iz stava 1. ovog člana ne smatra 
se lice koje je pre zasnivanja radnog odnosa bilo zaposleno kod poslodavca koji 
je povezano lice sa poslodavcem kod koga zasniva radni odnos, odnosno kod 
poslodavca koji bi, da nije prestao da postoji, bio povezano lice sa poslodavcem 
kod koga novozaposleno lice zasniva radni odnos, nezavisno od toga da li je 
postojao prekid radnog odnosa.
Poslodavac koji od 1. januara 2016. godine zasnuje 
radni odnos sa jednim novozaposlenim, pa u narednom periodu zasnuje radni odnos 
i sa drugim novozaposlenim licem, može da koristi poresku olakšicu za prvog 
novozaposlenog tek po zasnivanju radnog odnosa sa drugim novozaposlenim licem, s 
tim da pravo na povraćaj plaćenog poreza za prvog novozaposlenog može da ostvari 
za zaradu koju je tom licu isplatio za mesec u kome je stekao uslov za korišćenje 
poreske olakšice.
Poresku olakšicu iz stava 1. ovog člana može da 
ostvari poslodavac ako se zasnivanjem radnog odnosa sa novozaposlenim licem 
poveća broj zaposlenih najmanje za dva u odnosu na broj zaposlenih koji je 
poslodavac imao na dan 31. oktobra 2015. godine.
Ako je u periodu od 31. oktobra 2015. godine do 31. 
decembra 2015. godine poslodavac povećao broj zaposlenih u odnosu na broj 
zaposlenih na dan 31. oktobra 2015. godine, poresku olakšicu za novozaposlene sa 
kojima je zasnovao radni odnos od 1. januara 2016. godine može da koristi počev 
od meseca u kome je stekao uslov za korišćenje poreske olakšice.
Ako je u periodu od 31. oktobra 2015. godine do 31. 
decembra 2015. godine poslodavac smanjio broj zaposlenih u odnosu na broj 
zaposlenih na dan 31. oktobra 2015. godine, poresku olakšicu za novozaposlene sa 
čijim zasnivanjem radnog odnosa poveća broj zaposlenih u odnosu na broj koji bi 
bio da nije smanjio broj zaposlenih u periodu od 31. oktobra 2015. godine do 31. 
decembra 2015. godine, može da koristi počev od meseca u kome je stekao uslov za 
korišćenje poreske olakšice.
Poresku olakšicu iz stava 1. ovog člana može da 
koristi i poslodavac koji započne obavljanje delatnosti posle 31. oktobra 2015. 
godine.
Povraćaj plaćenog poreza iz stava 1. ovog člana vrši 
se u skladu sa zakonom kojim se uređuju poreski postupak i poreska 
administracija, u roku od 15 dana od dana podnošenja zahteva za povraćaj 
nadležnom poreskom organu.
Zahtev za povraćaj plaćenog poreza iz stava 9. ovog 
člana podnosi se na propisanom obrascu.
Poslodavac koji za određeno lice koristi bilo koju 
vrstu podsticaja koji su uređeni 
odgovarajućim zakonom, osim u skladu sa odredbom 
zakona kojim se uređuju doprinosi za obavezno socijalno osiguranje koja se odnosi 
na istu vrstu olakšice, po osnovu zasnivanja radnog odnosa sa tim licem nema 
pravo da za to lice ostvari poresku olakšicu iz ovog člana.
Poresku olakšicu iz ovog člana ne mogu ostvariti 
državni organi i organizacije, javne agencije, javna preduzeća, javne službe i 
drugi direktni ili indirektni budžetski korisnici, odnosno korisnici javnih 
sredstava.
Obrazac iz stava 10. ovog člana i njegovu sadržinu 
propisuje ministar.
*Službeni glasnik RS, broj 112/2015
**Službeni glasnik RS, broj 113/2017
***Službeni glasnik RS, broj 86/2019
Član 21đ
Poslodavac – novoosnovano privredno društvo, 
novoosnovani preduzetnik i novoosnovani preduzetnik poljoprivrednik, koji je 
upisan u registar nadležnog organa, odnosno organizacije, može da ostvari pravo 
na oslobođenje od plaćanja poreza po osnovu zarade osnivača koji su zaposleni u 
tom privrednom društvu, odnosno po osnovu lične zarade preduzetnika i 
preduzetnika poljoprivrednika.
Pravo na poresko oslobođenje iz stava 1. ovog člana, 
poslodavac može da ostvari za zarade osnivača i lične zarade preduzetnika i 
preduzetnika poljoprivrednika, isplaćene u periodu od 12 meseci od dana kada je 
osnovano privredno društvo, odnosno registrovan preduzetnik i preduzetnik 
poljoprivrednik, čiji mesečni iznos pojedinačno za svako lice u periodu korišćenja 
oslobođenja nije viši od 37.000 dinara koji iznos u sebi ne sadrži pripadajuće 
obaveze iz zarade.
Pravo na poresko oslobođenje prestaje po isteku perioda 
iz stava 2. ovog člana, odnosno na dan kada se izvrši isplata mesečne zarade 
osnivača, odnosno lične zarade preduzetnika i preduzetnika poljoprivrednika koja 
je viša od iznosa iz stava 2. ovog člana, i poslodavac je dužan da obračuna i 
plati porez na zaradu, odnosno ličnu zaradu, na iznos koji je isplatio uvećan za 
porez i pripadajuće doprinose koji se plaćaju iz zarade, kao i da za naredne 
zarade isplaćene tim licima obračunava i plaća porez na zaradu u skladu sa 
zakonom.
Pravo na poresko oslobođenje iz stava 1. ovog člana 
poslodavac ostvaruje pod sledećim uslovima:
1) da je fizičko lice – osnivač, odnosno svaki od 
osnivača ako ih je više, zasnovao radni odnos sa novoosnovanim privrednim 
društvom, zaključio ugovor o radu u skladu sa zakonom kojim se uređuju radni 
odnosi i da je prijavljen na obavezno socijalno osiguranje u Centralni registar 
obaveznog socijalnog osiguranja;
2) da je fizičko lice – preduzetnik, odnosno 
preduzetnik poljoprivrednik prijavljen na obavezno socijalno osiguranje u Centralni 
registar obaveznog socijalnog osiguranja;
3) da u periodu za koji ostvaruje pravo na poresko 
oslobođenje to pravo može da ostvari za najviše devet osnivača zaposlenih, koji 
ispunjavaju uslove;
4) da su fizička lica – osnivači privrednog društva, 
preduzetnik i preduzetnik poljoprivrednik, u periodu od najmanje šest meseci 
neprekidno pre dana osnivanja privrednog društva, odnosno registrovanja 
preduzetnika ili preduzetnika poljoprivrednika, kod Nacionalne službe za 
zapošljavanje bili prijavljeni kao nezaposleni ili da su u periodu od 12 meseci pre 
dana osnivanja, odnosno registrovanja stekli srednje, više ili visoko obrazovanje, u 
skladu sa zakonom.
Poresko oslobođenje iz ovog člana može da ostvari 
poslodavac – privredno društvo, preduzetnik i preduzetnik poljoprivrednik, koji 
je osnovan, odnosno registrovan zaključno sa 31. decembrom 2020. godine.
Po osnovu zarade, odnosno lične zarade lica iz stava 
4. ovog člana za koja je jedan novoosnovani poslodavac ostvario poresko 
oslobođenje iz ovog člana, drugi novoosnovani poslodavac – privredno društvo, 
preduzetnik i preduzetnik poljoprivrednik, ne može za ta lica da ostvari poresko 
oslobođenje iz ovog člana.
Poslodavac koji koristi poresko oslobođenje iz ovog 
člana, osim u skladu sa odredbom zakona kojim se uređuju doprinosi za obavezno 
socijalno osiguranje koja se odnosi na istu vrstu oslobođenja, po osnovu zasnivanja 
radnog odnosa sa tim licem nema pravo da za to lice ostvari druge olakšice, 
uključujući i korišćenje subvencija za zapošljavanje i samozapošljavanje.
*Službeni glasnik RS, broj 95/2018
Član 21e
Poslodavac – novoosnovano privredno društvo koje 
obavlja inovacionu delatnost u smislu zakona kojim se uređuje porez na dobit 
pravnih lica, koje je upisano u registar nadležnog organa, može da ostvari pravo 
na oslobođenje od plaćanja obračunatog i obustavljenog poreza iz zarade osnivača 
koji su zaposleni u tom novoosnovanom privrednom društvu.
Pravo na poresko oslobođenje iz stava 1. ovog člana, 
poslodavac može da ostvari za zarade osnivača isplaćene u periodu od 36 meseci 
od dana kada je osnovano privredno društvo.
Poresko oslobođenje iz stava 1. ovog člana može da se 
ostvari za svakog osnivača po osnovu njegove mesečne zarade, i to zarade čiji 
iznos nije viši od 150.000 dinara mesečno, a ukoliko je viši onda po osnovu dela 
zarade u visini najviše do 150.000 dinara.
Pravo na poresko oslobođenje iz stava 1. ovog člana 
poslodavac ostvaruje pod sledećim uslovima:
1) da je fizičko lice – osnivač, odnosno svaki od 
osnivača ako ih je više, zasnovao radni odnos sa novoosnovanim privrednim 
društvom, zaključio ugovor o radu u skladu sa zakonom kojim se uređuju radni 
odnosi i da je prijavljen na obavezno socijalno osiguranje u Centralni registar 
obaveznog socijalnog osiguranja;
2) da u periodu za koji ostvaruje pravo na oslobođenje 
osnivač ima najmanje 5% akcija ili udela u novoosnovanom privrednom društvu.
Pravo na poresko oslobođenje iz stava 1. ovog člana 
može da ostvari poslodavac – privredno društvo koje nije povezano ni sa jednim 
pravnim licem u smislu zakona kojim se uređuje porez na dobit pravnih lica i 
koje ne ostvaruje više od 30% svog ukupnog prihoda od drugih lica koja se 
smatraju povezanim sa bilo kojim osnivačem poslodavca – privrednog društva.
Poresko oslobođenje iz ovog člana može da ostvari 
poslodavac koji je osnovan zaključno sa 31. decembrom 2020. godine.
Po osnovu zarade lica iz stava 4. ovog člana za koja 
je jedan novoosnovani poslodavac ostvario poresko oslobođenje iz ovog člana, 
drugi novoosnovani poslodavac ne može za ta lica da ostvari oslobođenje iz ovoga 
člana.
Poslodavac koji koristi poresko oslobođenje iz ovog 
člana, osim kada koristi oslobođenje u skladu sa odredbom zakona kojim se uređuju 
doprinosi za obavezno socijalno osiguranje koja se odnosi na istu vrstu 
oslobođenja, po osnovu zasnivanja radnog odnosa sa tim licem nema pravo da za to 
lice ostvari druge olakšice, uključujući i korišćenje subvencija za zapošljavanje i 
samozapošljavanje.
*Službeni glasnik RS, broj 86/2019
Član 21ž
Poslodavac koji zasnuje radni odnos sa licem koje se u 
skladu sa odredbama ovog člana može smatrati kvalifikovanim novozaposlenim (u 
daljem tekstu: kvalifikovano novozaposleno lice), oslobađa se obaveze plaćanja 
obračunatog i obustavljenog poreza iz zarade novozaposlenog lica, za zaradu 
isplaćenu zaključno sa 31. decembrom 2022. godine.
Poslodavac iz stava 1. ovog člana je poslodavac, 
pravno ili fizičko lice, koji u bilo kom trenutku u periodu od 1. januara 2020. 
godine do 31. decembra 2022. godine sa kvalifikovanim novozaposlenim licem 
zaključi ugovor o radu u skladu sa zakonom kojim se uređuju radni odnosi i koji 
je kvalifikovano novozaposleno lice prijavio na obavezno socijalno osiguranje u 
Centralni registar obaveznog socijalnog osiguranja.
Кvalifikovanim novozaposlenim licem iz stava 1. ovog 
člana smatra se lice koje u periodu od 1. januara 2019. godine do 31. decembra 
2019. godine nije imalo status osiguranika zaposlenog, odnosno osiguranika 
samostalnih delatnosti koji je osnivač odnosno član privrednog društva koji je u 
radnom odnosu u privrednom društvu čiji je osnivač odnosno član, a koje je 
status osiguranika zaposlenog, odnosno osiguranika samostalnih delatnosti koji 
je osnivač odnosno član privrednog društva koji je u radnom odnosu u privrednom 
društvu čiji je osnivač odnosno član steklo u periodu od 1. januara 2020. godine 
do 30. aprila 2020. godine zasnivanjem radnog odnosa kod poslodavca iz stava 1. 
ovog člana ili kod drugog poslodavca.
Кvalifikovanim novozaposlenim licem iz stava 1. ovog 
člana smatra se i lice koje u periodu od 1. januara 2019. godine do 30. aprila 
2020. godine nije imalo status osiguranika zaposlenog, osiguranika preduzetnika, 
odnosno osiguranika samostalnih delatnosti koji je osnivač odnosno član 
privrednog društva koji je u radnom odnosu u privrednom društvu čiji je osnivač 
odnosno član, a koje je status osiguranika zaposlenog, odnosno status 
osiguranika samostalnih delatnosti koji je osnivač odnosno član privrednog 
društva koji je u radnom odnosu u privrednom društvu čiji je osnivač odnosno 
član steklo u periodu od 1. maja 2020. godine do 31. decembra 2020. godine 
zasnivanjem radnog odnosa kod poslodavca iz stava 1. ovog člana ili kod drugog 
poslodavca. 
Poresko oslobođenje iz stava 1. ovog člana može da 
ostvari poslodavac ako se zasnivanjem radnog odnosa sa kvalifikovanim 
novozaposlenim licem poveća broj zaposlenih kod poslodavca u odnosu na broj 
zaposlenih na dan 31. decembra 2019. godine.
Poresko oslobođenje iz stava 1. ovog člana može da 
ostvari i poslodavac koji započne obavljanje delatnosti posle 31. decembra 2019. 
godine.
Ako u toku korišćenja poreskog oslobođenja za 
kvalifikovano novozaposleno lice poslodavac smanji broj zaposlenih u odnosu na 
dan 31. decembar 2019. godine uvećan za broj kvalifikovanih novozaposlenih lica, 
gubi pravo da koristi poresko oslobođenje za onaj broj kvalifikovanih 
novozaposlenih lica za koliko je smanjen broj zaposlenih u odnosu na dan 31. 
decembar 2019. godine uvećan za broj kvalifikovanih novozaposlenih lica, pri 
čemu, u slučaju kada je poresko oslobođenje ostvareno za više kvalifikovanih 
novozaposlenih lica, prvo gubi oslobođenje za ono kvalifikovano novozaposleno 
lice sa kojim je ranije zasnovao radni odnos.
Izuzetno od stava 7. ovog člana, ako u toku korišćenja 
poreskog oslobođenja za kvalifikovano novozaposleno lice poslodavac iz stava 6. 
ovog člana smanji broj zaposlenih u odnosu na dan 31. decembar godine u kojoj je 
započeo obavljanje delatnosti, gubi pravo da koristi poresko oslobođenje za onaj 
broj kvalifikovanih novozaposlenih lica za koliko je smanjen broj zaposlenih u 
odnosu na dan 31. decembar godine u kojoj je započeo obavljanje delatnosti.
Poslodavac se oslobađa obaveze plaćanja obračunatog i 
obustavljenog poreza iz zarade iz stava 1. ovog člana, na sledeći način:
1) 70% poreza – za zarade isplaćene u periodu od 1. 
januara 2020. godine do 31. decembra 2020. godine;
2) 65% poreza – za zarade isplaćene u periodu od 1. 
januara 2021. godine do 31. decembra 2021. godine;
3) 60% poreza – za zarade isplaćene u periodu od 1. 
januara 2022. godine do 31. decembra 2022. godine.
Poslodavac koji za određeno lice koristi bilo koju 
vrstu podsticaja koji su uređeni odgovarajućim zakonom, osim kada koristi 
oslobođenje u skladu sa odredbom zakona kojim se uređuju doprinosi za obavezno 
socijalno osiguranje koja se odnosi na istu vrstu olakšice, po osnovu zasnivanja 
radnog odnosa sa tim licem nema pravo da za to lice ostvari poresko oslobođenje 
iz ovog člana.
Кvalifikovanim novozaposlenim licem u smislu st. 3. i 
4. ovog člana ne smatra se lice koje je u periodu od 1. januara 2019. godine do 
30. aprila 2020. godine imalo status korisnika starosne, privremene starosne ili 
invalidske penzije.
Oslobođenje iz ovog člana ne mogu ostvariti državni 
organi i organizacije, javne agencije, javna preduzeća, javne službe i drugi 
direktni ili indirektni budžetski korisnici, odnosno korisnici javnih sredstava.
*Službeni glasnik RS, broj 86/2019
Brisana je ranija Glava druga POREZ NA PRIHODE OD POLJOPRIVREDE I 
ŠUMARSTVA (vidi član 16. Zakona - 47/2013-18)
Čl. 22. do 30.
Brisani su (vidi član 16. Zakona - 47/2013-18)
Glava treća 
POREZ NA PRIHODE OD SAMOSTALNE DELATNOSTI 
Predmet oporezivanja 
Član 31.
Prihodom od samostalne delatnosti smatra se prihod ostvaren od privrednih 
delatnosti, uključujući i delatnosti poljoprivrede i šumarstva, pružanjem 
profesionalnih i drugih intelektualnih usluga, kao i prihod od drugih 
delatnosti, ukoliko se na taj prihod po ovom zakonu porez ne plaća po drugom 
osnovu. 
Prihodom od samostalne delatnosti smatra se i prihod ostvaren trajnim ili 
sezonskim iskorišćavanjem zemljišta u nepoljoprivredne svrhe (vađenje peska, šljunka 
i kamenja, proizvodnja kreča, cigle, crepa, ćumura i sl.),
inkubatorskom 
proizvodnjom živine, kao i drugim sličnim delatnostima, nezavisno od toga da 
li su kao samostalne delatnosti registrovane kod nadležnog organa.
*Službeni glasnik RS, broj 62/2006
**Službeni glasnik RS, broj 47/2013
***Službeni glasnik RS, broj 112/2015
Poreski obveznik
Član 32.
Obveznik poreza na prihode od samostalne delatnosti je 
fizičko lice koje ostvaruje prihode obavljanjem delatnosti iz člana 31. ovog 
zakona.
Obveznik iz stava 1. ovog člana je fizičko lice koje u 
upisano u registar kod nadležnog organa, odnosno organizacije, a porez na 
prihode od samostalne delatnosti plaća na oporezivu dobit (u daljem tekstu: 
preduzetnik), odnosno na paušalno utvrđeni prihod (u daljem tekstu: preduzetnik 
paušalac).
Obveznikom u smislu stava 1. ovog člana, smatra se i 
obveznik poreza po osnovu prihoda od poljoprivrede i šumarstva – fizičko lice 
koje je nosilac porodičnog poljoprivrednog gazdinstva upisano u registar 
poljoprivrednih gazdinstava u skladu sa propisima kojima se uređuje ta oblast, 
koje vodi poslovne knjige u skladu sa ovim zakonom i porez na prihode od 
samostalne delatnosti plaća na oporezivu dobit (u daljem tekstu: preduzetnik 
poljoprivrednik).
Obveznikom u smislu stava 1. ovog člana, smatra se i 
fizičko lice koje je obveznik poreza na dodatu vrednost u skladu sa zakonom 
kojim se uređuje porez na dodatu vrednost, kao i svako drugo fizičko lice koje 
obavlja delatnost nezavisno od toga da li je ta delatnost registrovana i porez na 
prihode od samostalne delatnosti plaća na oporezivu dobit (u daljem tekstu: 
preduzetnik drugo lice).
*Službeni glasnik RS, broj 113/2017
Poreska osnovica 
Član 33.
Oporezivi prihod od samostalne delatnosti je oporeziva 
dobit, a za preduzetnika paušalca to je paušalno utvrđen prihod, ako ovim 
zakonom nije drukčije određeno.
Oporeziva dobit utvrđuje se u poreskom bilansu 
usklađivanjem dobiti iskazane u bilansu uspeha, sačinjenom u skladu sa propisima 
kojima se uređuje računovodstvo za obveznika koji je dužan da vodi dvojno 
knjigovodstvo, odnosno u skladu sa propisom iz člana 49. ovog zakona za obveznika 
koji vodi prosto knjigovodstvo, na način utvrđen ovim zakonom.
Paušalni prihod utvrđuje se rešenjem nadležnog poreskog 
organa primenom kriterijuma i elemenata iz člana 41. ovog zakona.
*Službeni glasnik RS, broj 113/2017
Član 33a
Preduzetnik i preduzetnik poljoprivrednik može da se 
opredeli za isplatu lične zarade.
Ličnom zaradom iz stava 1. ovog člana, u smislu ovog 
zakona, smatra se novčani iznos koji preduzetnik iz stava 1. ovog člana, isplati 
i evidentira u poslovnim knjigama kao svoje mesečno lično primanje uvećan za 
pripadajuće obaveze iz zarade.
Preduzetnik iz stava 1. ovog člana koji se opredeli za 
isplatu lične zarade, dužan je da u pisanom obliku dostavi obaveštenje nadležnom 
poreskom organu o svom opredeljenju da vrši isplatu lične zarade.
Obaveštenje iz stava 3. ovog člana dostavlja se 
najkasnije do 15. decembra tekuće godine za period od 1. januara naredne godine.
Preduzetnik iz stava 1. ovog člana koji se opredeli za 
isplatu lične zarade, ovakvo opredeljenje ne može da menja tokom poreskog perioda.
Ako se preduzetnik iz stava 1. ovog člana opredeli da 
prestane sa isplatom lične zarade, dužan je da o tome u pisanom obliku dostavi 
obaveštenje nadležnom poreskom organu do 15. decembra tekuće godine.
U slučaju iz stava 6. ovog člana, preduzetnik iz stava 
1. ovog člana od 1. januara godine koja sledi godini u kojoj je dostavio 
obaveštenje nadležnom poreskom organu nije dužan da vrši isplatu lične zarade.
*Službeni glasnik RS, broj 113/2017
Usklađivanje prihoda i rashoda
Član 34.
Brisan je (vidi član 15. Zakona – 135/2004-44)
Član 35.
Usklađivanje prihoda i rashoda, utvrđivanje kapitalnih 
dobitaka i gubitaka, utvrđivanje iznosa 
kapitalnih dobitaka koji se uključuju u oporezivi prihod od samostalne delatnosti
i poreski tretman gubitaka iz ranijih godina iskazuju se u 
poreskom bilansu preduzetnika u skladu sa odgovarajućim odredbama zakona kojim 
se uređuje porez na dobit pravnih lica, ako ovim zakonom nije drukčije određeno.
Način na koji obveznici iz člana 32. ovog zakona, osim 
preduzetnika paušalaca, u poreskom bilansu iskazuju transferne cene bliže 
uređuje ministar.
*Službeni glasnik RS, broj 47/2013
**Službeni glasnik RS, broj 113/2017
***Službeni glasnik RS, broj 95/2018
Član 35a
Amortizacija stalnih sredstava
iskazanih u poslovnim knjigama priznaje se kao rashod u iznosu i na način 
utvrđen zakonom kojim se uređuje porez na dobit pravnih lica i podzakonskim 
aktom donetim na osnovu tog zakona.
*Službeni glasnik RS, broj 47/2013
**Službeni glasnik RS, broj 113/2017
Član 36.
Licima povezanim sa obveznikom iz člana 32. ovog 
zakona, pored fizičkih i pravnih lica koja imaju 
to svojstvo prema odgovarajućim odredbama zakona koji uređuje porez na dobit 
pravnih lica, smatraju se i: 
1) članovi porodice obveznika; 
2) braća i sestre obveznika; 
3) roditelji bračnog druga i pastorci.
*Službeni glasnik RS, broj 50/2011
**Službeni glasnik RS, broj 113/2017
Član 37.
Кod duga prema poveriocu sa statusom povezanog lica ili kredita koji obveznik 
uzima od poverioca sa statusom povezanog lica, kamata koja se priznaje u rashode 
u poreskom bilansu ne može biti veća od one koja bi nastala da je na tržištu 
bilo moguće zadužiti se, odnosno uzeti kredit u obračunskom periodu. 

Кod potraživanja od dužnika sa statusom povezanog lica ili kredita koji 
obveznik daje dužniku sa statusom povezanog lica, kamata koja ulazi u prihode u 
poreskom bilansu ne može biti manja od one koja bi se ostvarila da je na tržištu 
bilo moguće ugovoriti ta potraživanja, odnosno odobriti kredit u obračunskom 
periodu. 
Razlika između tržišne kamate i obračunate kamate po kreditu između povezanih 
lica iz st. 1. i 2. ovog člana ulazi u oporezivu dobit. 
*Službeni glasnik RS, broj 50/2011
Član 37a
Obvezniku koji plaća porez na stvarni prihod od 
samostalne delatnosti u rashode u poreskom bilansu priznaju se:
1) isplaćena lična zarada;
2) troškovi službenog putovanja do iznosa iz člana 18. 
stav 1. tač. 2) do 5) ovog zakona;
3) obračunati i plaćeni doprinosi za lično obavezno 
socijalno osiguranje po osnovu samostalne delatnosti ako se obveznik nije 
opredelio za isplatu lične zarade.
*Službeni glasnik RS, broj 113/2017
Član 37b
Tretman poslovnog prihoda ima uzimanje iz poslovne 
imovine koje za privatne potrebe i ličnu potrošnju vrši obveznik koji plaća porez 
na stvarni prihod od samostalne delatnosti.
Tretman poslovnog rashoda ima ulaganje lične imovine 
obveznika koji plaća porez na stvarni prihod od samostalne delatnosti, u 
poslovnu imovinu, osim ulaganja u stalnu imovinu.
Uzimanje, odnosno ulaganje imovine iz st. 1. i 2. ovog 
člana koje nije u novčanom obliku, procenjuje se prema uporedivoj tržišnoj 
vrednosti, u skladu sa načelom stalnosti.
*Službeni glasnik RS, broj 113/2017
Član 37v
U oporezivi prihod od samostalne delatnosti ne 
uračunava se prihod koji se oporezuje saglasno članu 85. stav 1. tačka 17) ovog 
zakona, a koji ostvari obveznik poreza na stvarni prihod od samostalne 
delatnosti.
*Službeni glasnik RS, broj 86/2019
Poreska stopa
Član 38.
Stopa poreza na prihode od samostalne delatnosti iznosi 10%. 
*Službeni glasnik RS, broj 135/2004 
Poreski podsticaji
Član 39.
Poreski podsticaji po osnovu ulaganja u osnovna 
sredstva u sopstvenu registrovanu delatnost i po osnovu ulaganja u skladu sa 
propisima kojima se uređuje podsticanje ulaganja u privredu Republike, priznaju se 
preduzetnicima pod uslovima i na način kako se priznaju pravnim licima po zakonu 
kojim se uređuje porez na dobit pravnih lica.
*Službeni glasnik RS, broj 50/2011
Paušalno oporezivanje 
Član 40.
Obveznik poreza na prihode od samostalne 
delatnosti upisan u registar kod nadležnog organa, odnosno organizacije
ima pravo da podnese zahtev da porez na prihode od 
samostalne delatnosti plaća na paušalno utvrđen prihod (u daljem tekstu: paušalno 
oporezivanje). 
Pravo na paušalno oporezivanje ne može se priznati
obvezniku iz stava 1. ovog člana:
1) koji obavlja delatnost iz oblasti reklamiranja i 
istraživanja tržišta;
2) koji obavlja delatnost iz oblasti: trgovine na 
veliko i trgovine na malo, hotela i restorana, finansijskog posredovanja i 
aktivnosti u vezi s nekretninama; 
3) u čiju delatnost ulažu i druga lica;
4) čiji je ukupan promet u godini koja prethodi godini 
za koju se utvrđuje porez, odnosno čiji je planirani promet kada počinje obavljanje 
delatnosti – veći od 6.000.000 dinara;
5) koji je evidentiran kao obveznik poreza na dodatu 
vrednost u skladu sa zakonom kojim se uređuje porez na dodatu vrednost.
Izuzetno od odredbe stava 2. tačka 2) ovog člana, 
obvezniku koji trgovinsku ili ugostiteljsku delatnost obavlja u kiosku, prikolici 
ili sličnom montažnom ili pokretnom objektu može se, na njegov zahtev, odobriti 
da porez plaća na paušalno utvrđen prihod.
Pravo na paušalno oporezivanje saglasno st. 1. do 3. 
ovog člana može da ostvari obveznik koji vrši proizvodnju i prodaju isključivo 
sopstvenih proizvoda u okviru obavljanja delatnosti.
U ukupni promet obveznika u smislu stava 2. tačka 4) 
ovog člana ne uračunava se prihod koji se oporezuje saglasno članu 85. stav 1. 
tačka 17) ovog zakona.
Delatnosti iz st. 2. i 3. ovog člana opredeljuju se u 
skladu sa propisima kojima se uređuje klasifikacija delatnosti.
*Službeni glasnik RS, broj 47/2013
**Službeni glasnik RS, broj 113/2017
***Službeni glasnik RS, broj 86/2019
Član 41.
Ako su ispunjeni uslovi iz člana 40. ovog zakona, 
preduzetnici paušalci se, radi utvrđivanja visine paušalnog prihoda kao osnovice 
poreza na prihode od samostalne delatnosti, razvrstavaju u grupe i to tako da 
jednu grupu čine svi preduzetnici paušalci koji obavljaju istu pretežnu 
delatnost.
Pretežna delatnost iz stava 1. ovog člana je delatnost 
koja je kao takva registrovana u registru privrednih subjekata, odnosno 
delatnost od čijeg obavljanja je u poreskom periodu preduzetnik paušalac ostvario 
viši iznos prihoda u odnosu na onu koju je registrovao kao pretežnu delatnost.
Polazna osnovica za utvrđivanje visine paušalnog 
prihoda po grupama određuje se u odnosu na prosečnu mesečnu zaradu po zaposlenom 
ostvarenu u Republici, gradu, opštini, odnosno gradskoj opštini, prema 
objavljenim podacima republičkog organa nadležnog za poslove statistike za 
poslednjih 12 meseci (u daljem tekstu: prosečna mesečna zarada), koja se pomnoži 
sa brojem zaposlenih u Republici, gradu, opštini, odnosno gradskoj opštini i sa 
koeficijentom delatnosti, a zatim podeli sa brojem stanovnika u Republici, 
gradu, opštini, odnosno gradskoj opštini.
Polazna osnovica iz stava 3. ovog člana umanjuje se, 
odnosno povećava primenom sledećih elemenata:
1) registrovano sedište preduzetnika;
2) vremenski period koji je protekao od registracije 
preduzetnika;
3) starost obveznika i njegova radna sposobnost;
4) ostale okolnosti koje utiču na ostvarivanje dobiti.
Vlada uređuje bliže uslove, kriterijume i elemente za 
paušalno oporezivanje.
*Službeni glasnik RS, broj 86/2019
Član 42.
Zahtev za paušalno oporezivanje može se podneti 
nadležnom poreskom organu do 31. oktobra tekuće godine za narednu godinu, 
odnosno u roku od 15 dana od dana prijema akta nadležnog poreskog organa kojim 
se potvrđuje brisanje iz evidencije za porez na dodatu vrednost u skladu sa 
zakonom kojim se uređuje porez na dodatu vrednost, u elektronskom obliku preko 
portala Poreske uprave.
Lice koje započne obavljanje delatnosti, zahtev za 
paušalno oporezivanje podnosi isključivo u momentu registracije nadležnoj 
organizaciji koja vodi registar privrednih subjekata, koja će taj zahtev 
proslediti Poreskoj upravi. 
Izuzetno od stava 2. ovog člana, lica koja se ne 
registruju kod organizacije koja vodi registar privrednih subjekata, zahtev za 
paušalno oporezivanje podnose Poreskoj upravi u roku od pet dana od dana 
registracije, u elektronskom obliku preko portala Poreske uprave.
Obveznik poreza na prihode od samostalne delatnosti 
kome je utvrđeno pravo na paušalno oporezivanje, ovaj način oporezivanja koristi 
dok se ne utvrdi da su prestali razlozi za paušalno oporezivanje, odnosno da 
izmenjeni uslovi isključuju pravo na paušalno oporezivanje. 
U slučaju iz stava 4. ovog člana, nadležni poreski 
organ će rešenjem naložiti obvezniku iz stava 4. ovog člana vođenje poslovnih 
knjiga od polovine tekuće godine ili od početka naredne godine. 
Preduzetnik paušalac kome prestaje pravo na paušalno 
oporezivanje po osnovu iz člana 40. stav 2. tačka 5) ovog zakona, dužan je da 
vodi poslovne knjige najkasnije od dana kada postane obveznik poreza na dodatu 
vrednost u skladu sa zakonom kojim se uređuje porez na dodatu vrednost, bez 
utvrđivanja obaveze vođenja poslovnih knjiga rešenjem nadležnog poreskog organa.
*Službeni glasnik RS, broj 86/2019
Poslovne knjige i knjigovodstvene isprave 
Član 43.
Obveznici iz člana 32. ovog zakona dužni su da vode 
poslovne knjige i da u njima iskazuju poslovne promene u skladu sa zakonom kojim 
se uređuje računovodstvo, odnosno na način određen ovim zakonom.
Preduzetnik iz člana 32. stav 2. ovog zakona koji 
porez plaća na stvarni prihod, vodi knjige po sistemu dvojnog knjigovodstva u 
skladu sa zakonom kojim se uređuje računovodstvo.
Preduzetnik poljoprivrednik i preduzetnik drugo lice iz 
člana 32. st. 3. i 4. ovog zakona, vodi poslovne knjige po sistemu prostog 
knjigovodstva, u skladu sa ovim zakonom.
Preduzetnici paušalci dužni su da vode samo poslovnu 
knjigu o ostvarenom prometu.
*Službeni glasnik RS, broj 113/2017
Član 43a
Poslovne knjige po sistemu dvojnog knjigovodstva preduzetnici vode u skladu sa 
zakonom i drugim propisima kojima se uređuje računovodstvo
. 
*Službeni glasnik RS, broj 135/2004 
**Službeni glasnik RS, broj 112/2015
Član 44.
U poslovnim knjigama po sistemu prostog knjigovodstva obezbeđuju se podaci o 
prihodima, rashodima, osnovnim sredstvima, alatu i inventaru sa kalkulativnim 
otpisom, u skladu sa ovim zakonom i propisom iz člana 49. 
ovog zakona. 
*Službeni glasnik RS, broj 135/2004 
**Službeni glasnik RS, broj 113/2017
Član 45.
Preduzetnik poljoprivrednik i preduzetnik drugo lice je 
dužan da poslovne knjige po sistemu prostog knjigovodstva iz člana 44. ovog zakona 
vodi ažurno i uredno, tako da one obezbeđuju kontrolu ispravnosti knjiženja, 
čuvanja i korišćenja podataka, kao i uvid u hronologiju poslovnih promena.
Preduzetnik poljoprivrednik i preduzetnik drugo lice 
dužan je da knjiženje prihoda vrši najkasnije narednog dana od dana kada je prihod 
ostvaren, knjiženje troškova u roku od sedam dana od dana njihovog nastanka, a 
ostala knjiženja u rokovima i na način određen ovim zakonom i propisima koji su 
doneti na osnovu njega, odnosno u skladu sa propisima koji uređuju računovodstvo.
Preduzetnik koji je dužan da vodi knjige po sistemu 
dvojnog knjigovodstva iskazuje poslovne promene u skladu sa zakonom kojim se 
uređuje računovodstvo.
*Službeni glasnik RS, broj 113/2017
Član 46.
Кnjiženje svake poslovne promene na sredstvima, prihodima i troškovima 
poslovanja vrši se na osnovu verodostojnih knjigovodstvenih isprava, koje moraju 
biti takve da pokazuju nastalu poslovnu promenu i sadrže odgovarajuće podatke za 
knjiženje.
Brisan je raniji stav 2. (vidi član 24. Zakona - 135/2004-44)
Član 47.
Obveznik iz člana 32. ovog zakona je dužan da poslovne knjige i druge knjigovodstvene isprave drži u 
poslovnoj prostoriji.
Кad je vođenje knjigovodstva povereno profesionalnoj računovodstvenoj firmi, 
knjige i druge isprave o finansijskom poslovanju mogu se čuvati u prostorijama te 
firme.
*Službeni glasnik RS, broj 113/2017
Član 48.
Poslovne knjige i knjigovodstvene isprave čuvaju se najmanje pet godina od 
poslednjeg dana poslovne godine na koju se odnose, ako zakonom nije drukčije 
određeno.
Član 49.
Ministar bliže propisuje vrste i sadržinu poslovnih knjiga i drugih 
evidencija koje se vode po sistemu prostog knjigovodstva, način njihovog vođenja i 
iskazivanja finansijskog rezultata.
*Službeni glasnik RS, broj 47/2013 
Poreski bilans 
Član 50.
Obveznici koji plaćaju porez na stvarni prihod 
od samostalne delatnosti koji vode poslovne knjige po sistemu prostog ili dvojnog 
knjigovodstva sastavljaju godišnji poreski bilans. 
Bliže propise o sadržini poreskog bilansa i načinu njegovog sastavljanja donosi 
ministar.
*Službeni glasnik RS, broj 47/2013
**Službeni glasnik RS, broj 113/2017
Evidentiranje prihoda i rashoda kod banke 
*Službeni glasnik RS, broj 135/2004
Član 51.
Obveznik iz člana 32. 
ovog zakona je dužan, nezavisno od načina na koji se 
oporezuje, da sva plaćanja vrši preko tekućeg računa kod banke i da vodi sredstva 
na tom računu, uključujući i uplatu primljenog gotovog novca, u skladu sa zakonom 
kojim se uređuje platni promet.
*Službeni glasnik RS, broj 135/2004
**Službeni glasnik RS, broj 113/2017
Glava četvrta 
POREZ NA PRIHODE OD AUTORSКIH PRAVA, PRAVA SRODNIH 
AUTORSКOM PRAVU I PRAVA INDUSTRIJSКE SVOJINE
*Službeni glasnik RS, broj 135/2004
Predmet oporezivanja
Član 52.
Prihodom od autorskih prava smatra se naknada koju obveznik ostvari po 
osnovu: 
1) pisanih dela (književna, naučna, stručna, publicistička i druga dela, 
studije, recenzije i slično); 
2) govornih dela; 
3) dramskih i dramsko-muzičkih dela; 
4) pantomimskih i koreografskih dela čije je predstavljanje utvrđeno pismeno 
ili na neki drugi način; 
5) muzičkih dela sa rečima ili bez njih; 
6) kinematografskih dela i dela stvorenih na način sličan kinematografiji; 

7) dela likovne umetnosti; 
8) kartografskih dela; 
9) idejnih projekata, skica, crteža i plastičnih dela koja se odnose na 
arhitekturu, geografiju, topografiju ili koju drugu oblast nauke ili umetnosti; 

10) stripova, ukrštenica i slično; 
11) redakcijskih dela koja s obzirom na izbor i raspored građe, predstavljaju 
samostalnu duhovnu tvorevinu; 
12) prevoda, lekture, aranžmana muzičke obrade i druge prerade autorskih 
dela; 
13) nagrada na konkursima za izradu umetničkih, naučnih, stručnih i ostalih 
autorskih dela, nagrada na konkursima za izradu idejnih projekata, kao i nagrada 
za postignuti uspeh u nauci i umetnosti, ako ovim zakonom nije drukčije 
određeno; 
14) izvođenja muzičkih, književnih i drugih dela; 
15) korišćenja izvedenih muzičkih materijala; 
16) izrada prototipa umetničkih predmeta koji se ustupaju preduzećima kao 
modeli za umnožavanje (proizvodnju) takvih predmeta; 
17) likovnih dela iz oblasti primenjenih umetnosti; 
18) ostalih autorskih dela. 
Likovnim delom iz oblasti primenjenih umetnosti iz stava 1. tačka 17) ovog 
člana smatraju se unikati koje je autor sam izradio po sopstvenoj zamisli - u 
nacrtu ili u materijalu - u granama primenjenih umetnosti, kao što su: 

1) plastična dela od raznih materijala (kamen, drago kamenje, drvo, metal, 
plemeniti metali, staklo, plastika i drugo); 
2) umetnička keramika; 
3) radovi iz oblasti unutrašnje arhitekture, fasadne arhitekture, oblikovanja 
prostora, kao i obavljanje nadzora nad izvođenjem tih radova; 
4) umetnička rešenja iz oblasti hortikulture; 
5) zidno slikarstvo i slikarstvo u prostoru (u tehnikama: freska, grafika, 
mozaik, intarzija, vitraž, emajl i sl.) kao i intarzirani predmeti i predmeti od 
emajla; 
6) umetnička grafička rešenja (plakati, prigodna grafika, serigrafija, oprema 
knjiga, časopisa i listova, ambalaža, godišnjaci, katalozi, prospekti, almanasi i 
sl.); 
7) umetnička fotografija i dela proizvedena postupkom sličnim fotografiji; 

8) umetnička obrada tekstila (tapiserija, tkani tekstil i sl.); 

9) umetnička rešenja za scenografiju i kostimografiju; 
10) modno kreatorstvo; 
11) rešenja za industrijsko oblikovanje; 
12) restauratorska i konzervatorska dela iz oblasti kulture i umetnosti; 

13) idejne skice i crteži u primenjenoj umetnosti, kao i prodati prototipovi 
primenjene umetnosti, ako su po postojećim običajima zadržali karakter 
originala.
Član 52a
Prihodom od prava srodnih autorskom pravu (u daljem 
tekstu: srodna prava), smatra se naknada koju obveznik ostvari po osnovu:
1) prava interpretatora;
2) prava proizvođača fonograma;
3) prava proizvođača videograma;
4) prava proizvođača emisije;
5) prava proizvođača baze podataka.
*Službeni glasnik RS, broj 135/2004
Član 53.
Prihodom od prava industrijske svojine smatra se naknada koju obveznik 
ostvari po osnovu: 
1) patenata; 
2) malih patenata; 
3) žigova; 
4) modela i uzoraka; 
5) tehničkih unapređenja. 
Poreski obveznik
Član 54.
Obveznik poreza na prihode od autorskih prava, prava srodnih autorskom pravu 
i prava industrijske svojine (u daljem tekstu: autorska i srodna prava i prava 
industrijske svojine) je fizičko lice koje kao autor, nosilac srodnih prava, 
odnosno vlasnik prava industrijske svojine ostvaruje naknadu po osnovu autorskog 
i srodnog prava, odnosno prava industrijske svojine. 
Obveznik poreza na prihode od autorskih i srodnih 
prava i prava industrijske svojine je i naslednik imovinskog autorskog i srodnog 
prava i prava industrijske svojine i svako drugo fizičko lice koje ostvaruje 
naknadu po tim osnovama.
*Službeni glasnik RS, broj 135/2004 
**Službeni glasnik RS, broj 112/2015
Poreska osnovica
Član 55.
Oporezivi prihod od autorskih i srodnih prava i prava industrijske svojine 
čini razlika između bruto prihoda i troškova koje je obveznik imao pri 
ostvarivanju i očuvanju prihoda, osim ako ovim zakonom nije drukčije propisano.
*Službeni glasnik RS, broj 135/2004 
Normirani troškovi
Član 56.
Obvezniku – autoru, odnosno nosiocu srodnog prava 
priznaju se sledeći normirani troškovi:
1) za vajarska dela, tapiserije, umetničku keramiku, 
keramoplastiku, mozaik i vitraž, za umetničku fotografiju, zidno slikarstvo i 
slikarstvo u prostoru u tehnikama: freska, grafika, intarzija, emajl, 
intarzirane i emajlirane predmete, kostimografiju, modno kreatorstvo i umetničku 
obradu tekstila (tkani tekstil, štampani tekstil i sl.) – 50% od bruto prihoda;
2) za slikarska dela, grafička dela, industrijsko 
oblikovanje sa izradom modela i maketa, sitnu plastiku, radove vizuelnih 
komunikacija, radove u oblasti unutrašnje arhitekture i obrade fasada, oblikovanje 
prostora, radove na području hortikulture, vršenje umetničkog nadzora nad 
izvođenjem radova u oblasti unutrašnje i fasadne arhitekture, oblikovanja prostora 
i hortikulture sa izradom modela i maketa, umetnička rešenja za scenografiju, 
naučna, stručna, književna i publicistička dela, prevođenje, odnosno prevodi, 
muzička i kinematografska dela i restauratorska i konzervatorska dela u oblasti 
kulture i umetnosti, za izvođenje umetničkih dela (sviranje i pevanje, pozorišna i 
filmska gluma, recitovanje), snimanje filmova i idejne skice za tapiseriju i 
kostimografiju kad se ne izvode u materijalu – 43% od bruto prihoda;
3) za interpretaciju, odnosno izvođenje estradnih 
programa zabavne i narodne muzike, proizvodnju fonograma, proizvodnju videograma, 
proizvodnju emisije, proizvodnju baze podataka i za druga autorska i srodna prava 
koja nisu navedena u tač. 1) i 2) ovog člana – 34% od bruto prihoda.
*Službeni glasnik RS, broj 44/2009 
Član 56a
Obvezniku – autoru, odnosno nosiocu srodnog prava, 
pored normiranih troškova iz člana 56. ovog zakona priznaju se i stvarni 
troškovi iz člana 57. stav 1. ovog zakona. 
*Službeni glasnik RS, broj 31/2009
Stvarni troškovi
Član 57.
Obveznicima iz člana 54. ovog zakona, priznaje se kao trošak u punom iznosu 
naknada koju plaćaju za usluge odgovarajućoj autorskoj agenciji, organizaciji za 
zaštitu muzičkog autorskog prava i preduzećima i drugim pravnim licima 
ovlašćenim za prodaju i naplatu prihoda od autorskih dela. 
Obvezniku - autoru i nosiocu srodnih prava, na njegov zahtev, umesto 
normiranih priznaće se stvarni troškovi koje je imao pri ostvarivanju i očuvanju 
prihoda, ako za to podnese dokaze. 
Obvezniku - vlasniku prava industrijske svojine, priznaju se kao trošak kod 
utvrđivanja oporezivog prihoda sledeći stvarni troškovi: 
1) takse i troškovi koji se plaćaju za zaštitu patenata, malih patenata, 
žigova, modela, uzoraka i tehničkih unapređenja, prema potvrdi nadležnog organa 
za njihovu zaštitu; 
2) troškovi izrade nacrta i tehničkog opisa patenata, malih patenata, žigova, 
modela, uzoraka i tehničkih unapređenja, koji su bili sastavni deo prijave kojom 
se od nadležnog organa traži njihova zaštita, prema potvrdi stručnog lica koje je 
izradilo te nacrte i tehničke opise i uz mišljenje o realnosti ovih troškova koje 
izdaje odgovarajuća strukovna organizacija pronalazača; 
3) troškovi za izradu prototipa, potrebnog da bi se patent, mali patent, žig, 
model, uzorak ili tehničko unapređenje proverili, pod uslovom da su prijavljeni, 
odnosno zaštićeni. Ako je prototip izrađen u preduzeću, odnosno ustanovi, 
potvrdu o troškovima izrade izdaje izrađivač. Ako je prototip izradio pronalazač 
u sopstvenoj režiji, priznaju se stvarni troškovi koje je imao, a mišljenje o 
realnosti troškova izdaje odgovarajuća strukovna organizacija pronalazača. 

*Službeni glasnik RS, broj 135/2004 
Poreska stopa
Član 58.
Stopa poreza na prihode od autorskih i srodnih prava i prava industrijske 
svojine iznosi 20%. 
*Službeni glasnik RS, broj 135/2004
Vremensko razgraničenje prihoda 
Član 59.
Prihodi od autorskih i srodnih prava i prava industrijske svojine koje je 
obveznik - autor, nosilac srodnih prava ili vlasnik prava industrijske svojine 
ostvario za delo koje je stvarao duže od jedne godine, prilikom utvrđivanja 
prihoda, dele se, na zahtev obveznika, na onoliko jednakih delova koliko je 
godina delo stvarano, a ne duže od pet. 
U slučaju iz stava 1. ovog člana u svakoj godini oporezuje se srazmerni deo 
prihoda.
*Službeni glasnik RS, broj 135/2004 
Procena poreske osnovice
*Službeni glasnik RS, broj 135/2004
Član 60.
Ako Poreska uprava utvrdi da je interpretator, menadžer 
ili drugo angažovano lice po osnovu estradnog programa zabavne i narodne muzike 
ili drugog zabavnog programa ostvarilo prihod, a nije zaključilo ugovor sa 
organizatorom takvog programa, ili oceni da je ostvareni prihod veći od 
ugovorenog prihoda, bruto prihod se utvrđuje procenom u skladu sa zakonom koji 
uređuje poreski postupak i poresku administraciju, a oporezuje bez priznavanja 
normiranih, odnosno stvarnih troškova.
*Službeni glasnik RS, broj 135/2004 
Glava peta 
POREZ NA PRIHODE OD КAPITALA 
Predmet oporezivanja
Član 61.
Prihodom od kapitala smatraju se:
1) kamata po osnovu zajma, štednih i drugih depozita 
(oročenih ili po viđenju) i po osnovu dužničkih i sličnih hartija od vrednosti;
2) dividenda i učešće u dobiti;
3) prinos od investicione jedinice otvorenog 
investicionog fonda;
4) uzimanje iz imovine i korišćenje usluga privrednog 
društva od strane vlasnika društva za njihove privatne potrebe
i ličnu potrošnju.
Dividendom iz stava 1. tačka 2) ovog člana 
smatra se i likvidacioni ostatak, odnosno 
višak deobne mase u novcu, odnosno nenovčanoj imovini, 
iznad vrednosti uloženog kapitala utvrđen u skladu sa zakonom koji uređuje 
oporezivanje dobiti pravnih lica.
Brisani su raniji st. 3. do 5. (vidi član 16. Zakona - 112/2015-10)
*Službeni glasnik RS, broj 47/2013
**Službeni glasnik RS, broj 112/2015
***Službeni glasnik RS, broj 113/2017
Član 61a
Prihod od dividende umanjuje se, pre utvrđivanja poreske 
osnovice, za iznos godišnje rate prodajne cene po osnovu kupovine društvenog i 
državnog kapitala, odnosno imovine javnom aukcijom, u smislu propisa kojima se 
uređuju uslovi i postupak promene vlasništva društvenog, odnosno državnog 
kapitala, uplaćene pre isplate dividende, a najviše do iznosa isplaćene 
dividende. 
*Službeni glasnik RS, broj 80/2002
Poreski obveznik
Član 62.
Obveznik poreza na prihode od kapitala je fizičko lice koje ostvaruje te 
prihode. 
Poreska osnovica 
Član 63.
Oporezivi prihod od kapitala čini novčani ili 
nenovčani iznos ostvarenog prihoda.
Ako su prihodi od kapitala ostvareni u nenovčanom 
obliku, vrednost tih prihoda se utvrđuje prema tržišnoj vrednosti prava, dobara, 
odnosno usluga na dan ostvarivanja prihoda.
Brisani su raniji st. 3. i 4. (vidi član 17. Zakona - 112/2015-10)
*Službeni glasnik RS, broj 47/2013
Poreska stopa
Član 64.
Stopa poreza na prihode od kapitala iznosi 15%.
Brisan je raniji stav 2. (vidi član 18. Zakona - 112/2015-10)
*Službeni glasnik RS, broj 93/2012
Poreska oslobođenja
Član 65.
Ne plaća se porez na prihode od kapitala na kamatu:
1) na dinarska sredstva po osnovu štednih i drugih 
depozita (oročenih ili po viđenju);
2) po osnovu dužničkih hartija od vrednosti čiji je izdavalac Republika, 
autonomna pokrajina, jedinica lokalne samouprave ili Narodna banka Srbije.
*Službeni glasnik RS, broj 47/2013 
**Službeni glasnik RS, broj 112/2015
Glava peta a
POREZ NA PRIHODE OD NEPOКRETNOSTI
*Službeni glasnik RS, broj 112/2015
Predmet oporezivanja
*Službeni glasnik RS, broj 112/2015
Član 65a
Prihodima od nepokretnosti smatraju se prihodi koje 
obveznik ostvari izdavanjem u zakup ili podzakup nepokretnosti.
Prihod od nepokretnosti iz stava 1. ovog člana je 
ostvarena zakupnina u koju se uračunava i vrednost svih izvršenih obaveza i 
usluga na koje se obavezao zakupac, osim obaveza plaćanja troškova nastalih tokom 
zakupa, a koji zavise od obima potrošnje zakupca (npr. električne energije, 
telefona i slično).
Izuzetno od st. 1. i 2. ovog člana, prihodi koje od 
izdavanja nepokretnosti ostvari obveznik iz člana 32. ovog zakona, osim 
preduzetnika paušalca, oporezuju se kao prihod od samostalne delatnosti.
Nepokretnostima iz stava 1. ovog člana smatraju se:
1) zemljište;
2) stambene, poslovne i druge zgrade, stanovi, 
poslovne prostorije, garaže i drugi (nadzemni i podzemni) građevinski objekti, 
odnosno njihovi delovi.
*Službeni glasnik RS, broj 112/2015
**Službeni glasnik RS, broj 113/2017
Poreski obveznik
*Službeni glasnik RS, broj 112/2015
Član 65b
Obveznik poreza na prihode od nepokretnosti je fizičko 
lice koje izdavanjem u zakup ili podzakup nepokretnosti ostvari prihode po tom 
osnovu.
Obveznikom u smislu stava 1. ovog člana ne smatra se
obveznik iz člana 32. ovog zakona, osim 
preduzetnika paušalca, koji nepokretnosti izdaje u zakup ili podzakup u okviru obavljanja 
registrovane samostalne delatnosti.
Obveznikom u smislu stava 1. ovog člana smatra se i 
fizičko lice koje ostvaruje prihod od iznajmljivanja stanova i soba za period duži 
od 30 dana, a koje saglasno zakonima kojima se uređuju ugostiteljstvo i turizam 
ne pruža ugostiteljske usluge.
*Službeni glasnik RS, broj 112/2015
**Službeni glasnik RS, broj 113/2017
***Službeni glasnik RS, broj 95/2018
Poreska osnovica
*Službeni glasnik RS, broj 112/2015
Član 65v
Oporezivi prihod od nepokretnosti, 
uključujući i prihod od iznajmljivanja stanova i soba za period duži od 30 dana, čini bruto prihod iz 
člana 65a stav 2. ovog zakona, umanjen za normirane troškove u visini od 25%.
Izuzetno od stava 1. ovog člana, u oporezivi prihod ne 
uračunava se prihod po osnovu pružanja usluga smeštaja za period do 30 dana koji 
ima poreski tretman saglasno članu 84b ovog zakona.
Obvezniku poreza na prihode od nepokretnosti, na njegov 
zahtev, umesto normiranih troškova priznaće se stvarni troškovi koje je imao pri 
ostvarivanju i očuvanju prihoda, ako za to podnese dokaze.
Oporezivi prihod od nepokretnosti koji ostvari 
obveznik zakupac koji nepokretnost izdaje u podzakup, čini razlika između 
zakupnine koju ostvaruje i zakupnine koju plaća zakupodavcu.
*Službeni glasnik RS, broj 112/2015
**Službeni glasnik RS, broj 95/2018
Poreska stopa
*Službeni glasnik RS, broj 112/2015
Član 65g
Stopa poreza na prihode od nepokretnosti iznosi 20%.
*Službeni glasnik RS, broj 112/2015
Brisana je ranija Glava šesta POREZ NA PRIHODE OD NEPOКRETNOSTI (vidi član 
30. Zakona - 47/2013-18)
Čl. 66. do 71.
Brisani su (vidi član 30. Zakona - 47/2013-18)
Glava sedma
POREZ NA КAPITALNE DOBITКE
Pojam kapitalnog dobitka i kapitalnog gubitka
Član 72.
Кapitalni dobitak, odnosno gubitak u smislu ovog 
zakona predstavlja razliku između prodajne cene prava, udela i hartija od 
vrednosti i njihove nabavne cene, ostvarenu prenosom: 
1) stvarnih prava na nepokretnostima;
2) autorskih i srodnih prava i prava industrijske 
svojine;
3) udela u kapitalu pravnih lica, akcija i ostalih 
hartija od vrednosti;
4) investicione jedinice, osim investicionih jedinica 
dobrovoljnih penzijskih fondova, otkupljene od strane otvorenog investicionog 
fonda, u skladu sa propisima kojima se uređuju investicioni fondovi.
Pod prenosom iz stava 1. ovog člana smatra se prodaja 
ili drugi prenos uz novčanu ili nenovčanu naknadu. 
Obveznik poreza na kapitalni dobitak je svako fizičko 
lice, uključujući i preduzetnika, koje je izvršilo prenos prava, udela i hartija 
od vrednosti iz stava 1. ovog člana.
*Službeni glasnik RS, broj 47/2013
**Službeni glasnik RS, broj 112/2015
***Službeni glasnik RS, broj 113/2017
Član 72a
Кapitalnim dobitkom, odnosno gubitkom u smislu ovog 
zakona ne smatra se razlika nastala prenosom prava, udela ili hartija od 
vrednosti, kada:
1) su stečeni nasleđem u prvom naslednom redu;
2) se prenos vrši između bračnih drugova i krvnih 
srodnika u pravoj liniji;
3) se prenos vrši između razvedenih bračnih drugova, a 
u neposrednoj je vezi sa razvodom braka;
4) se vrši prenos dužničkih hartija od vrednosti 
čiji je izdavalac Republika, autonomna 
pokrajina, jedinica lokalne samouprave ili Narodna banka Srbije;
5) je obveznik izvršio prenos prava, udela ili hartija 
od vrednosti koje je pre prenosa imao u svom vlasništvu neprekidno najmanje deset 
godina.
Pravo na poresko izuzimanje kod prodaje prava, odnosno 
udela iz stava 1. tačka 5) ovog člana, u slučaju kada je tokom perioda 
vlasništva dolazilo do promene procenta prava, odnosno učešća u kapitalu, 
obveznik može da ostvari u odnosu na procentualni deo prava, odnosno deo udela 
po osnovu koga je neprekidno najmanje deset godina imao pravo učešća u kapitalu u 
procentu koji je jednak procentu koji je inicijalno stečen najmanje deset godina 
pre prodaje udela.
Izuzetno od stava 1. tačka 5) ovog člana, pravo na 
poresko izuzimanje ne ostvaruje se u slučaju kada član društva prenese udeo ili 
akcije, odnosno deo udela ili akcija koje ima u društvu, a po osnovu tog prenosa 
društvo stiče sopstvene udele, odnosno akcije u smislu zakona kojim se uređuju 
privredna društva.
Promena nominalne vrednosti prava, odnosno udela iz 
stava 1. tačka 5) ovog člana ne smatra se promenom procenta prava, odnosno 
učešća u kapitalu iz stava 2. ovog člana.
*Službeni glasnik RS, broj 47/2013
**Službeni glasnik RS, broj 112/2015
***Službeni glasnik RS, broj 95/2018
****Službeni glasnik RS, broj 86/2019
Član 72b
Prenos računa iz postojećeg u drugi dobrovoljni 
penzijski fond, koji izvrši fond po nalogu i za račun člana dobrovoljnog 
penzijskog fonda, u skladu sa zakonom koji uređuje dobrovoljne penzijske fondove 
i penzijske planove, ne smatra se kapitalnim dobitkom. 
*Službeni glasnik RS, broj 62/2006 
Određivanje kapitalnog dobitka
Član 73.
Za svrhu određivanja kapitalnog dobitka, u smislu ovog zakona, prodajnom cenom 
se smatra ugovorena cena, odnosno tržišna cena koju utvrđuje nadležni poreski 
organ ako oceni da je ugovorena cena niža od tržišne.

Кao ugovorena, odnosno tržišna cena iz stava 1. ovog člana uzima se cena bez 
poreza na prenos apsolutnih prava. 
Кod prenosa prava putem razmene za drugo pravo, prodajnom cenom se smatra 
tržišna cena prava koje se daje u razmenu. 
Prodajnom cenom investicione jedinice smatra se 
otkupna cena investicione jedinice koja se sastoji od neto vrednosti imovine 
otvorenog društva po investicionoj jedinici na dan podnošenja zahteva člana fonda 
za otkup investicionih jedinica, uvećane za naknadu za kupovinu ukoliko je 
društvo za upravljanje naplaćuje, saglasno zakonu koji uređuje investicione 
fondove.
Brisan je raniji stav 5. (vidi član 33. Zakona - 47/2013-18)
*Službeni glasnik RS, broj 62/2006
Član 74.
Za svrhu određivanja kapitalnog dobitka, u smislu ovog 
zakona, nabavnom cenom se smatra cena po kojoj je obveznik stekao pravo, udeo 
ili hartiju od vrednosti.
Кod prenosa nepokretnosti koju je obveznik sam 
izgradio, nabavnu cenu iz stava 1. ovog člana čini iznos troškova izgradnje, a 
ako obveznik ne dokaže iznos troškova izgradnje, osnovica poreza na imovinu u 
godini nastanka obaveze po osnovu poreza na imovinu.
Кod prenosa nepokretnosti u izgradnji, nabavnu cenu iz 
stava 1. ovog člana čini iznos troškova izgradnje koje je obveznik imao do dana 
prenosa i koje može da dokumentuje.
Nabavna vrednost investicione jedinice sastoji se od 
neto vrednosti imovine otvorenog fonda po investicionoj jedinici na dan uplate, 
uvećane za naknadu za kupovinu ukoliko je društvo za upravljanje naplaćuje, 
saglasno zakonu koji uređuje investicione fondove.
Кod hartija od vrednosti koje je obveznik stekao 
kupovinom, a kojima se trguje na regulisanom tržištu kapitala u skladu sa 
zakonom kojim se uređuje tržište kapitala (u daljem tekstu: hartije od vrednosti 
kojima se trguje na tržištu kapitala), nabavnom cenom iz stava 1. ovog člana 
smatra se cena koju obveznik dokumentuje kao stvarno plaćenu, odnosno, ako to ne 
učini, najniža zabeležena cena po kojoj se trgovalo u periodu od godinu dana od 
dana koji prethodi prodaji hartije od vrednosti.
Ako u periodu iz stava 5. nije bilo trgovine tom 
hartijom od vrednosti, nabavnom cenom smatra se najniža zabeležena cena u prvoj 
prethodnoj godini u kojoj je bilo trgovanja.
Кod hartija od vrednosti koje je obveznik stekao
, a kojima se ne trguje 
na tržištu kapitala, nabavnom cenom iz stava 1. ovog člana smatra se cena koju 
obveznik dokumentuje kao stvarno plaćenu, odnosno, ako to ne učini, njena 
nominalna vrednost, a ako je reč o akcijama bez nominalne vrednosti, srazmerni 
deo neto imovine društva u momentu sticanja.
Izuzetno od st. 5, 6. i 7. ovog člana, ukoliko je 
obveznik stekao hartije od vrednosti koje su bile predmet oporezivanja u skladu 
sa članom 14. ovog zakona, odnosno oslobođene od oporezivanja u smislu člana 18. 
stav 1. tačka 11) i stav 2. ovog zakona, nabavnu cenu čini zbir iznosa 
dokumentovane povlašćene cene po kojoj je obveznik stekao takve akcije i 
osnovice na koju je plaćen porez na zaradu u smislu člana 14. ovog zakona 
umanjene za pripadajuće obaveze iz zarade, odnosno kod samooporezivanja zbir 
iznosa dokumentovane povlašćene cene po kojoj je obveznik stekao takve akcije i 
osnovice na koju je plaćen porez na zaradu u smislu člana 14. ovog zakona.
Izuzetno od stava 8. ovog člana, u slučaju prenosa uz 
naknadu akcija ili udela nerezidentnih privrednih društava, odnosno hartija od 
vrednosti čiji izdavalac nije poreski rezident Republike, ukoliko rezidentni 
obveznik u vreme sticanja tih akcija, udela, odnosno hartija od vrednosti, kao i 
najmanje šest meseci po njihovom sticanju nije bio rezident Republike, nabavnom 
cenom smatra se njihova tržišna vrednost na dan kada je postao poreski rezident 
Republike.
Nabavna cena iz stava 1. ovog člana uvećava se 
godišnjim indeksom potrošačkih cena od dana sticanja do dana prenosa, prema 
podacima republičkog organa nadležnog za poslove statistike.
Izuzetno od stava 10.
ovog člana kod prenosa 
nepokretnosti koju je obveznik sam izgradio, nabavna cena revalorizuje se za 
svaku godinu počevši od 1. januara godine koja sledi godini u kojoj je izvršeno 
ulaganje do dana prenosa. 

Za hartije od vrednosti kojima se trguje na tržištu 
kapitala čija je nabavna cena utvrđena kao najniža zabeležena cena iz stava 5, 
odnosno stava 6. ovog člana, nabavna cena revalorizuje se od narednog dana od 
dana kad je zabeležena najniža cena po kojoj se trgovalo do dana prenosa.
*Službeni glasnik RS, broj 47/2013 
**Službeni glasnik RS, broj 112/2015
***Službeni glasnik RS, broj 86/2019
Član 75.
Ako je pravo, udeo ili hartiju od vrednosti obveznik 
stekao poklonom ili nasleđem, nabavnom cenom iz člana 74. stav 1. ovog zakona 
smatra se cena po kojoj je poklonodavac, odnosno ostavilac stekao to pravo, udeo 
ili hartiju od vrednosti, a ako ne može da se utvrdi ta cena onda njihova tržišna 
vrednost u momentu sticanja tog prava, udela ili hartije od vrednosti od strane 
poklonodavca, odnosno ostavioca, utvrđena od strane nadležnog poreskog organa.
Izuzetno od stava 1. ovog člana, ako je obveznik 
pravo, udeo ili hartiju od vrednosti stekao od poklonodavca, odnosno ostavioca 
koji je to pravo, udeo ili hartiju od vrednosti stekao pre 24. januara 1994. 
godine, nabavnu cenu utvrdiće nadležni poreski organ prema tržišnoj vrednosti 
tog prava, udela ili hartije od vrednosti na dan 24. januara 1994. godine.
Ako je pravo, udeo ili hartiju od vrednosti obveznik 
stekao ugovorom o doživotnom izdržavanju, nabavnom cenom iz člana 74. stav 1. 
ovog zakona smatra se tržišna cena prava, udela ili hartije od vrednosti koja je 
uzeta ili mogla biti uzeta kao osnovica poreza na prenos apsolutnih prava u 
momentu njihovog sticanja od strane obveznika.
Nabavna cena prava, udela ili hartije od vrednosti 
koje je obveznik stekao saglasno st. 1. do 3. ovog člana, uvećava se u skladu sa 
članom 74. st. 9, 10. i 11. ovog zakona.
Nabavna cena hartija od vrednosti koje zaposleni 
dobije bez naknade od poslodavca ili od s poslodavcem povezanog lica u smislu 
člana 18. stav 1. tačka 11) i stav 2. ovog zakona, je nula dinara, osim u 
slučaju iz člana 74. stav 8. ovog zakona.
*Službeni glasnik RS, broj 93/2012
**Službeni glasnik RS, broj 113/2017
***Službeni glasnik RS, broj 95/2018
****Službeni glasnik RS, broj 86/2019
Poreska osnovica 
Član 76.
Oporezivi prihod na koji se plaća porez na kapitalni dobitak čini kapitalni 
dobitak utvrđen na način iz čl. 72. do 75. ovog zakona. 
Poreska stopa 
Član 77.
Stopa poreza na kapitalni dobitak iznosi 15%. 
*Službeni glasnik RS, broj 93/2012
Prebijanje kapitalnih dobitaka i kapitalnih gubitaka 
Član 78.
Кapitalni gubitak ostvaren prodajom jednog prava, 
udela ili hartije od vrednosti, može se prebiti sa kapitalnim dobitkom 
ostvarenim prodajom drugog prava, udela ili hartije od vrednosti.
Prebijanje kapitalnog gubitka sa kapitalnim dobitkom iz 
stava 1. ovog člana može se izvršiti u slučaju kada obveznik prvo ostvari 
kapitalni gubitak, a kasnije ostvari kapitalni dobitak.
Ako se i posle prebijanja iz stava 1. ovog člana iskaže 
kapitalni gubitak, dopušteno je njegovo prebijanje u narednih pet godina 
u koje se uračunava i godina u kojoj je ostvaren prvobitni kapitalni gubitak u vezi sa kojim se vrši 
prebijanje sa kapitalnim dobitkom, na račun budućih kapitalnih dobitaka.
*Službeni glasnik RS, broj 93/2012
**Službeni glasnik RS, broj 113/2017
Poresko oslobođenje 
Član 79.
Obveznik, koji sredstva ostvarena prodajom nepokretnosti u roku od 
90 dana 
od dana prodaje uloži u rešavanje svog stambenog pitanja i stambenog pitanja 
članova svoje porodice, odnosno domaćinstva, u 
Republici, oslobađa se poreza na ostvareni 
kapitalni dobitak. 
Obvezniku koji u roku od 12 meseci od dana prodaje 
nepokretnosti, sredstva ostvarena prodajom nepokretnosti uloži za namene iz 
stava 1. ovog člana, izvršiće se povraćaj plaćenog poreza na kapitalni dobitak. 
Ministar bliže uređuje kriterijume za ostvarivanje prava na poresko 
oslobođenje iz stava 1. ovog člana. 
*Službeni glasnik RS, broj 31/2009 
**Službeni glasnik RS, broj 47/2013
***Službeni glasnik RS, broj 95/2018
Član 79a
Brisan je raniji član 79a koji je dodat u broju 62/2006 (vidi član 35. Zakona 
- 47/2013-18)
Poreski kredit
Član 80.
Ako obveznik u rešavanje stambenog pitanja u smislu člana 79. ovog zakona uloži 
samo deo sredstava ostvarenih prodajom nepokretnosti, poreska obaveza mu se 
srazmerno umanjuje. 
Glava osma
POREZ NA OSTALE PRIHODE
Predmet oporezivanja
Član 81.
Ostalim prihodima smatraju se: prihodi koje obveznik ostvari davanjem u zakup 
opreme, transportnih sredstava i drugih pokretnih stvari, dobici od igara na 
sreću, prihodi od osiguranja lica, prihodi sportista i sportskih stručnjaka, 
prihodi po osnovu pružanja ugostiteljskih usluga u skladu sa zakonima kojima se 
uređuju turizam i ugostiteljstvo i 
drugi prihodi, osim onih koji su posebno izuzeti ovim zakonom. 
*Službeni glasnik RS, broj 80/2002 
**Službeni glasnik RS, broj 95/2018
Prihodi od davanja u zakup pokretnih stvari 
Član 82.
Obveznik poreza na prihode od davanja u zakup opreme, transportnih sredstava i 
drugih pokretnih stvari je fizičko lice koje te stvari daje u zakup. 

Bruto prihodi od davanja u zakup opreme, transportnih sredstava i drugih 
pokretnih stvari obuhvataju ostvarenu zakupninu i vrednost svih realizovanih 
obaveza i usluga na koje se obavezao zakupac. 
Oporezivi prihod od izdavanja u zakup pokretnih stvari utvrđuje se odbijanjem 
normiranih troškova od bruto prihoda u visini od 20%. 
Obvezniku koji to zahteva i dokumentuje, poreski organ će umesto normiranih 
troškova priznati troškove koje je imao u vezi sa stvarima koje je dao u 
zakup. 
Brisan je raniji stav 5. (vidi član 36. Zakona - 47/2013-18)
*Službeni glasnik RS, broj 47/2013
Dobici od igara na sreću 
Član 83.
Obveznik poreza na dobitke od igara na sreću je fizičko lice koje ostvari 
dobitak od igara koje se smatraju igrama na sreću u smislu zakona kojim se 
uređuju igre na sreću.
Oporezivi prihod za dobitke od igara na sreću predstavlja svaki pojedinačni 
dobitak od igara na sreću, osim onih koji su oslobođeni ovim zakonom. 

Brisan je raniji stav 3. (vidi član 4. Zakona - 108/2013-4)
Ako se dobitak sastoji od stvari i prava, oporezivi prihod iz stava 2. ovog 
člana predstavlja tržišna vrednost stvari ili prava u momentu kada je dobitak 
ostvaren. 
Porez na dobitke od igara na sreću ne plaća se na:
1) pojedinačno ostvaren dobitak iz st. 2. i 3. ovog člana,
do iznosa od 101.900 dinara;
2) ostvaren dobitak od igara koje se priređuju u 
igračnicama (kazinima) i na automatima.
Brisan je raniji stav 5. (vidi član 24. Zakona - 112/2015-10)
*Službeni glasnik RS, broj 62/2006
**Službeni glasnik RS, broj 47/2013
***Službeni glasnik RS, broj 112/2015
****Službeni glasnik RS, broj 95/2018
*****Službeni glasnik RS, broj 5/2020
Prihodi od osiguranja lica 
Član 84.
Obveznik poreza na prihode od osiguranja lica je fizičko lice koje ostvari 
naknadu iz osiguranja lica. 
Oporezivi prihod od osiguranja lica predstavlja vrednost isplaćene naknade iz 
osiguranja lica umanjenu za iznos novčanih sredstava uplaćenih po osnovu premija 
osiguranja, ako nije izuzeta od oporezivanja u skladu sa članom 9. stav 1. tačka 
7) ovog zakona. 
Izuzetno od stava 2. ovog člana, oporezivi prihod od osiguranja lica, u 
slučaju kad se povučena akumulirana sredstva po osnovu udela člana u neto 
imovini dobrovoljnog penzijskog fonda, po nalogu i za račun člana fonda, ulože u 
kupovinu anuiteta u društvu za osiguranje saglasno zakonu koji uređuje dobrovoljne 
penzijske fondove i penzijske planove, predstavlja vrednost isplaćene naknade iz 
osiguranja lica umanjenu za iznos povučenih akumuliranih sredstava uloženih u 
kupovinu anuiteta.
Brisan je raniji stav 4. (vidi član 35. Zakona - 113/2017-185)
*Službeni glasnik RS, broj 18/2010
**Službeni glasnik RS, broj 47/2013
Prihodi sportista i sportskih stručnjaka
*Službeni glasnik RS, broj 80/2002
Član 84a
Prihodi sportista i sportskih stručnjaka obuhvataju 
primanja koja ostvare profesionalni sportisti, sportisti amateri, sportski 
stručnjaci i stručnjaci u sportu, od sportske organizacije, odnosno organizacije 
za obavljanje sportske delatnosti, sportskih društava i saveza, koja nemaju 
karakter zarade u smislu propisa kojima se uređuje sport.
Prihodima iz stava 1. ovog člana smatraju se primanja 
po osnovu:
1) naknade na ime zaključenja ugovora (transfer i dr.);
2) naknade za korišćenje lika sportiste;
3) novčane pomoći vrhunskim sportistima sa posebnim 
zaslugama;
4) stipendije vrhunskim sportistima za sportsko 
usavršavanje;
5) novčane i druge nagrade;
6) nacionalnog priznanja i nagrade za poseban doprinos 
razvoju i afirmaciji sporta;
7) naknade i nagrade za rad sportskim stručnjacima, 
odnosno stručnjacima u sportu (treneri, sudije, delegati i dr.);
8) drugih vrsta primanja osim primanja iz tač. 1) do 7) 
ovog stava.
Oporezivi prihod za primanja iz st. 1. i 2. ovog člana 
čini bruto prihod umanjen za normirane troškove u visini od 50%.
*Službeni glasnik RS, broj 112/2015
Prihodi po osnovu pružanja ugostiteljskih usluga
*Službeni glasnik RS, broj 95/2018
Član 84b
Prihodima od ugostiteljskih usluga smatraju se prihodi 
koje fizičko lice saglasno zakonima kojima se uređuju ugostiteljstvo i turizam 
ostvari od pružanja ugostiteljskih usluga u ugostiteljskom objektu domaće radinosti 
i objektu seoskog turističkog domaćinstva.
Prihodima iz stava 1. ovog člana smatraju se prihodi 
koje fizičko lice saglasno zakonima kojima se uređuju ugostiteljstvo i turizam 
ostvari od usluga smeštaja u ugostiteljskom objektu domaće radinosti i objektu 
seoskog turističkog domaćinstva u periodu do 30 dana.
Ugostiteljskim objektom domaće radinosti i objektom 
seoskog turističkog domaćinstva u smislu st. 1. i 2. ovog člana smatra se 
ugostiteljski objekat domaće radinosti (kuća, apartman i soba) i objekat seoskog 
turističkog domaćinstva, u smislu zakona kojima se uređuju ugostiteljstvo i 
turizam.
Obveznik poreza je fizičko lice koje ostvaruje prihode 
iz st. 1. i 2. ovog člana.
Oporezivi prihod za kalendarsku godinu čini iznos 5% 
prosečne mesečne zarade po zaposlenom u Republici u godini koja prethodi godini 
za koju se utvrđuje porez, pomnožen brojem pojedinačnih ležajeva, odnosno kamp 
parcela i odgovarajućim koeficijentom prema kategoriji turističkog mesta 
saglasno zakonima kojima se uređuju ugostiteljstvo i turizam.
Ministar nadležan za poslove finansija i ministar 
nadležan za poslove turizma sporazumno uređuju bliže uslove, kriterijume i 
elemente za oporezivanje prihoda iz stava 5. ovog člana.
*Službeni glasnik RS, broj 95/2018
Drugi prihodi
Član 85.
Ostalim prihodima, u smislu ovog zakona, smatraju se i 
drugi prihodi koji po svojoj prirodi čine dohodak fizičkog lica, a naročito:
1) prihodi po osnovu ugovora o delu;
2) prihodi po osnovu ugovora o obavljanju privremenih i 
povremenih poslova zaključenih preko omladinske ili studentske zadruge sa licem 
do navršenih 26 godina života ako je na školovanju u ustanovama srednjeg, višeg 
ili visokog obrazovanja;
3) prihodi po osnovu dopunskog rada;
4) prihodi po osnovu trgovinskog zastupanja;
5) primanja članova organa uprave pravnog lica;
6) naknada poslanicima i odbornicima;
7) naknada u vezi sa izvršavanjem poslova odbrane, 
civilne zaštite i zaštite od elementarnih nepogoda;
8) primanja stečajnih upravnika, sudskih veštaka, 
sudija porotnika i sudskih tumača;
9) prihodi po osnovu prikupljanja i prodaje sekundarnih 
sirovina;
10) prihodi po osnovu prodaje dobara ostvarenih 
obavljanjem privremenih ili povremenih poslova, ako nisu oporezovani po drugom 
osnovu u smislu ovog zakona;
11) nagrade i druga slična davanja fizičkim licima koja 
nisu zaposlena kod isplatioca, a koja proizlaze iz rada ili druge vrste 
doprinosa delatnosti isplatioca, u iznosu preko
13.248 dinara godišnje, ostvarena 
od jednog isplatioca;
12) primanja iz člana 9. ovog zakona iznad propisanih 
neoporezivih iznosa;
13) naknade troškova i drugih rashoda licima koja nisu 
zaposlena kod isplatioca, osim prihoda iz tačke 11) ovog stava;
14) primanja koja, saglasno zakonu kojim se uređuje 
rad, ostvari zaposleni po osnovu učešća u dobiti ostvarenoj u poslovnoj godini;
15) prihodi od prodaje poljoprivrednih i šumskih 
proizvoda i usluga, uključujući i prihod po osnovu prikupljanja i prodaje šumskih 
plodova i lekovitog bilja, kao i uzgajanja i prodaje pečuraka, pčelinjeg roja 
(pčela) i puževa;
16) svi drugi prihodi koji nisu oporezovani po 
drugom osnovu ili nisu izuzeti od oporezivanja ili oslobođeni plaćanja poreza po 
ovom zakonu;
17) naknada isplaćena preduzetniku ili preduzetniku 
paušalcu koji obavlja aktivnosti uz naknadu za istog nalogodavca ili za lice koje 
se u smislu zakona kojim se uređuje porez na dobit pravnih lica smatra povezanim 
licem s nalogodavcem (u daljem tekstu: povezano lice s nalogodavcem), i koji 
dodatno ispunjava najmanje pet od navedenih devet kriterijuma, ili je prema 
okolnostima slučaja prilikom otpočinjanja poslovne saradnje moglo da se zaključi da 
će ispuniti najmanje pet od devet navedenih kriterijuma koji su naknadno i 
ispunjeni:
(1) nalogodavac ili povezano lice s nalogodavcem 
određuje radno vreme preduzetniku ili preduzetniku paušalcu ili su odmor i 
odsustva preduzetnika ili preduzetnika paušalca zavisni od odluke nalogodavca 
ili povezanog lica s nalogodavcem i naknada preduzetniku ili preduzetniku 
paušalcu se ne umanjuje srazmerno vremenu provedenom na odmoru;
(2) preduzetnik ili preduzetnik paušalac uobičajeno 
koristi prostorije koje obezbedi ili obavlja poslove u mestu koje odredi 
nalogodavac ili povezano lice s nalogodavcem za potrebe obavljanja poslova koji su 
mu povereni;
(3) nalogodavac ili povezano lice s nalogodavcem vrši 
ili organizuje stručno osposobljavanje ili usavršavanje preduzetnika ili 
preduzetnika paušalca;
(4) nalogodavac je angažovao preduzetnika ili 
preduzetnika paušalca nakon oglašavanja u sredstvima informisanja potrebe za 
angažovanjem fizičkih lica ili angažujući treće lice koje se uobičajeno bavi 
pronalaženjem lica podobnih za radno angažovanje, a čija je usluga rezultirala 
angažovanjem tog preduzetnika ili preduzetnika paušalca;
(5) nalogodavac ili povezano lice s nalogodavcem 
obezbeđuje sopstveni osnovni alat, opremu ili druga osnovna materijalna ili 
nematerijalna sredstva potrebna za redovan rad preduzetnika ili preduzetnika 
paušalca ili finansira njihovu nabavku, osim specijalizovanih alata, opreme ili 
drugih specijalizovanih materijalnih ili nematerijalnih sredstava koji mogu biti 
neophodni u cilju izvršavanja specifičnog posla ili naloga, ili nalogodavac ili 
povezano lice s nalogodavcem uobičajeno rukovodi procesom rada preduzetnika ili 
preduzetnika paušalca, osim takvog rukovođenja koje podrazumeva davanje osnovnog 
naloga u vezi sa naručenim poslom i razumnu kontrolu rezultata rada ili nadzor 
nalogodavca, kao dobrog privrednika, nad obavljanjem posla koji je naručio;
(6) najmanje 70% od ukupno ostvarenih prihoda 
preduzetnika ili preduzetnika paušalca u periodu od 12 meseci koji počinje ili se 
završava u odnosnoj poreskoj godini je ostvareno od jednog nalogodavca ili od 
povezanog lica s nalogodavcem;
(7) preduzetnik ili preduzetnik paušalac obavlja 
poslove iz delatnosti nalogodavca ili povezanog lica s nalogodavcem, a za tako 
obavljene poslove njegov ugovor o angažovanju ne sadrži klauzulu po kojoj 
preduzetnik ili preduzetnik paušalac snosi uobičajeni poslovni rizik za posao 
isporučen klijentu nalogodavca ili povezanog lica s nalogodavcem, ukoliko takav 
klijent postoji;
(8) ugovor o angažovanju preduzetnika ili preduzetnika 
paušalca sadrži delimičnu ili potpunu zabranu preduzetniku ili preduzetniku 
paušalcu da pruža usluge po osnovu ugovora sa drugim nalogodavcima, izuzev 
delimične zabrane koja obuhvata pružanje usluga ograničenom broju direktnih 
konkurenata nalogodavcu;
(9) preduzetnik ili preduzetnik paušalac obavlja 
aktivnosti uz naknadu za istog nalogodavca ili za povezano lice s nalogodavcem, 
neprekidno ili sa prekidima 130 ili više radnih dana u periodu od 12 meseci koji 
počinje ili se završava u odnosnoj poreskoj godini, pri čemu se obavljanjem 
aktivnosti u jednom radnom danu smatra obavljanje aktivnosti u bilo kom periodu 
tokom tog radnog dana između 00 i 24 časa.
Obveznik poreza na druge prihode je fizičko lice koje 
ostvari prihode iz stava 1. ovog člana.
Oporezivi prihod za prihode iz stava 1. ovog člana 
čini bruto prihod umanjen za normirane troškove u visini od 20%.
Izuzetno od stava 3. ovog člana, oporezivi prihod iz 
stava 1. tačka 15) ovog člana, koji fizičko lice ostvari od prodaje 
poljoprivrednih i šumskih proizvoda i usluga, uključujući i prihod po osnovu 
prikupljanja i prodaje šumskih plodova i lekovitog bilja, kao i uzgajanja i prodaje 
pečuraka, pčelinjeg roja (pčela) i puževa, čini bruto prihod umanjen za normirane 
troškove u visini od 90%.
Izuzetno od stava 3. ovog člana, oporezivi prihod iz 
stava 1. tačka 17) ovog člana, koji ostvari preduzetnik ili preduzetnik 
paušalac, čini bruto prihod obveznika poreza.
Izuzetno od stava 1. tačka 13) ovog člana, porez na 
druge prihode ne plaća se na dokumentovane naknade troškova po osnovu službenih 
putovanja u svrhu obavljanja poslova za domaćeg isplatioca, odnosno za lice koje 
upućuje na put, najviše do iznosa tih troškova koji su izuzeti od plaćanja poreza 
na zarade za zaposlene po članu 18. stav 1. tač. 2) do 5) ovog zakona, ako se 
isplata vrši fizičkim licima, odnosno za fizička lica koja nisu zaposlena kod 
isplatioca, i to:
1) upućenim, odnosno pozvanim od strane državnog 
organa ili organizacije, sa pravom naknade troškova, nezavisno od toga iz kojih 
sredstava se vrši isplata;
2) članovima predstavničkih i izvršnih tela Republike, 
teritorijalne autonomije i lokalne samouprave, u vezi sa vršenjem funkcije;
3) upućenim na rad u Republiku, po nalogu inostranog 
poslodavca, a u vezi sa delatnošću domaćeg isplatioca;
4) upućenim kod isplatioca po nalogu poslodavca, a u 
vezi sa delatnošću poslodavca;
5) ako ta lica dobrovoljno, odnosno po pozivu sarađuju 
u humanitarne, zdravstvene, vaspitno-obrazovne, kulturne, sportske, 
naučno-istraživačke, verske i druge svrhe, uključujući i za potrebe predstavljanja 
u ime državnih organa ili organizacija, odnosno sarađuju u sindikalnim 
organizacijama, privrednim komorama, političkim strankama, savezima i 
udruženjima, nevladinim i u drugim nedobitnim organizacijama, pri čemu ne 
ostvaruju bilo koju drugu naknadu po osnovu te saradnje;
6) licima koja su članovi organa uprave pravnih lica u 
vezi sa delatnošću tih lica koja ih upućuju na put.
Pod naknadom po osnovu saradnje u smislu
tačke 5) stav 6. ovog člana ne podrazumeva se naknada za kotizaciju za prisustvovanje događaju 
kojim se realizuje saradnja.
Izuzetno od stava 1. ovog člana, porez na druge 
prihode ne plaća se na primanje fizičkog lica – klijenta banke (u daljem tekstu: 
dužnik) kada banka otpiše potraživanje prema dužniku pod uslovima pod kojima se 
na teret rashoda banke priznaje otpis vrednosti pojedinačnih potraživanja po 
osnovu kredita saglasno odredbama zakona kojim se uređuje porez na dobit pravnih 
lica.
Porez na druge prihode ne plaća se ni u slučaju otpisa 
preostalog dela potraživanja banke od dužnika, koji nije naplaćen iz sredstava 
ostvarenih prodajom nepokretnosti koja se sprovodi u skladu sa zakonom.
Porez na druge prihode ne plaća se ni u slučaju otpisa 
dela potraživanja koji banka ima prema dužniku po osnovu kredita kada, saglasno 
međusobnom vansudskom poravnanju, dužnik isplati deo potraživanja koji banka ima 
prema njemu a preostali deo tog potraživanja banka otpiše.
Na druge prihode koje ostvari član učeničke zadruge, 
član omladinske ili studentske zadruge do navršenih 26 godina života ako je na 
školovanju u institucijama za srednje, više i visoko obrazovanje, kao i fizičko 
lice po osnovu prikupljanja i prodaje sekundarnih sirovina, obračunati porez 
umanjuje se za 40%.
Oporezivi prihod iz stava 1. tačka 11) ovog člana koji 
fizičko lice ostvari po osnovu nagrade i drugih davanja fizičkim licima, čini 
razlika između ostvarenog prihoda i neoporezivog iznosa, 
uvećana za pripadajuće obaveze koje se plaćaju na teret primaoca prihoda.
Oporezivi prihod iz stava 1. tačka 12) ovog člana koji 
fizičko lice ostvari po osnovu primanja iz člana 9. ovog zakona iznad propisanih 
neoporezivih iznosa, čini razlika između ostvarenog primanja i neoporezivog 
iznosa, uvećana za pripadajuće obaveze koje 
se plaćaju na teret primaoca prihoda.
Izuzetno od stava 1. tačka 15) ovog člana, ne 
oporezuju se prihodi od prodaje poljoprivrednih i šumskih proizvoda i usluga, 
uključujući i prihod po osnovu prikupljanja i prodaje šumskih plodova i lekovitog 
bilja, kao i uzgajanja i prodaje pečuraka, pčelinjeg roja (pčela) i puževa, koje 
ostvare fizička lica: 
1) nosioci poljoprivrednog gazdinstva; 
2) koja doprinose za obavezno socijalno osiguranje 
plaćaju po rešenju kao osiguranici po osnovu poljoprivredne delatnosti, u skladu 
sa zakonom kojim se uređuju doprinosi za obavezno socijalno osiguranje; 
3) korisnici poljoprivredne penzije.
Nalogodavcem u smislu stava 1. tačka 17) ovog člana 
smatra se domaće, odnosno strano pravno lice, preduzetnik ili preduzetnik 
paušalac koje je direktno ili indirektno angažovalo preduzetnika ili 
preduzetnika paušalca za obavljanje poslova.
Nalogodavcem u smislu stava 1. tačka 17) ovog člana ne 
smatra se domaće ili strano pravno lice, preduzetnik ili preduzetnik paušalac 
koje je direktni isplatilac naknade preduzetniku ili preduzetniku paušalcu, a 
koje takvu naknadu isplaćuje u vezi sa izvršavanjem poslova zastupanja ili 
posredovanja za račun drugog lica i za takav posao ne naplaćuje od tog drugog 
lica ili od preduzetnika ili preduzetnika paušalca ništa osim uobičajene 
zastupničke ili posredničke provizije.
U slučaju iz stava 16. ovog člana, nalogodavcem i 
isplatiocem naknade smatra se lice za čiji račun se vrši isplata naknade 
preduzetniku ili preduzetniku paušalcu.
Izuzetno od odredaba stava 1. tačka 17) ovog člana, 
naknada koju ostvari preduzetnik ili preduzetnik paušalac koji prema zakonu koji 
uređuje relevantnu delatnost koju on obavlja ne može da bude u radnom odnosu kod 
nalogodavca, ne smatra se drugim prihodom u smislu ovog člana.
*Službeni glasnik RS, broj 113/2017
**Službeni glasnik RS, broj 95/2018
***Službeni glasnik RS, broj 86/2019
****Službeni glasnik RS, broj 5/2020
Poreska stopa
Član 86.
Stopa poreza na ostale prihode iznosi 20%. 
Izuzetno od stava 1. ovog člana, stopa poreza na prihode od osiguranja lica 
iznosi 15%.
*Službeni glasnik RS, broj 18/2010
**Službeni glasnik RS, broj 93/2012
Deo treći
GODIŠNJI POREZ NA DOHODAК GRAĐANA 
Dohodak za oporezivanje 
Član 87.
Godišnji porez na dohodak građana plaćaju fizička lica 
koja su u kalendarskoj godini ostvarila dohodak veći od trostrukog iznosa 
prosečne godišnje zarade po zaposlenom isplaćene u Republici u godini za koju se 
utvrđuje porez, prema podacima republičkog organa nadležnog za poslove 
statistike, i to:
1) rezidenti za dohodak ostvaren na teritoriji 
Republike i u drugoj državi;
2) nerezidenti za dohodak ostvaren na teritoriji 
Republike.
Dohotkom iz stava 1. ovog člana smatra se godišnji 
zbir:
1) zarada iz čl. 13. do 15b ovog zakona;
2) oporezivog prihoda od samostalne delatnosti iz 
člana 33. stav 2. i člana 40. ovog zakona;
3) oporezivog prihoda od autorskih i srodnih prava i 
prava industrijske svojine iz čl. 55. i 60. ovog zakona;
4) oporezivog prihoda od nepokretnosti iz člana 65v 
ovog zakona;
5) oporezivog prihoda od davanja u zakup pokretnih 
stvari iz člana 82. st. 3. i 4. ovog zakona;
6) oporezivog prihoda sportista i sportskih stručnjaka 
iz člana 84a ovog zakona;
6a) oporezivog prihoda od pružanja ugostiteljskih usluga 
iz člana 84b ovog zakona;
7) oporezivih drugih prihoda iz člana 85. ovog zakona;
8) prihoda po osnovima iz 
tač. 1) do 6) i tačke 7) ovog stava, 
ostvarenih i oporezovanih u drugoj državi za obveznike iz stava 1. tačka 1) ovog 
člana.
Zarade iz stava 2. tačka 1) ovog člana i oporezivi 
prihodi iz tačke 2) tog stava u vezi sa članom 40. ovog zakona i tač. 3), 6) i 
7) tog stava umanjuju se za porez i doprinose za obavezno socijalno osiguranje 
plaćene na te prihode u Republici na teret lica koje je ostvarilo zaradu, 
odnosno oporezive prihode, a oporezivi prihodi iz tačke 2) tog stava u vezi sa 
članom 33. stav 2. ovog zakona i tač. 4), 5) i 6a) tog stava umanjuju se za porez 
plaćen na te prihode u Republici. Za preduzetnike koji su se opredelili za ličnu 
zaradu, zarada se umanjuje za porez i doprinose za obavezno socijalno osiguranje 
plaćene na te prihode u Republici na teret preduzetnika koji se opredelio za 
zaradu, a oporezivi prihod iz člana 33. stav 2. ovog zakona koji ostvari od 
samostalne delatnosti umanjuje se za porez plaćen na te prihode u Republici.
Dohodak iz stava 2. ovog člana uvećava se za iznos 
koji se, u kalendarskoj godini za koju se utvrđuje godišnji porez, obvezniku 
isplati po osnovu povraćaja doprinosa za obavezno socijalno osiguranje u skladu 
sa zakonom kojim se uređuju doprinosi za obavezno socijalno osiguranje.
Prihodi iz stava 2. tačka 8) ovog člana umanjuju se za 
porez plaćen u drugoj državi.
Dohodak za oporezivanje čini razlika između dohotka 
utvrđenog u skladu sa st. 2. do 5. ovog člana i neoporezivog iznosa iz stava 1. 
ovog člana.
*Službeni glasnik RS, broj 112/2015
**Službeni glasnik RS, broj 95/2018
Poreska osnovica
Član 88.
Osnovica godišnjeg poreza na dohodak građana je 
oporezivi dohodak, koji čini razlika između dohotka za oporezivanje iz člana 87. 
stav 6. ovog zakona i ličnih odbitaka koji 
iznose: 
1) za poreskog obveznika - 40% od prosečne godišnje 
zarade po zaposlenom isplaćene u Republici u godini za koju se utvrđuje porez, 
prema podacima republičkog organa nadležnog za poslove statistike;
2) za izdržavanog člana porodice - 15% od prosečne 
godišnje zarade po zaposlenom isplaćene u Republici u godini za koju se utvrđuje 
porez, prema podacima republičkog organa nadležnog za poslove statistike, po 
članu. 

Ukupan iznos ličnih odbitaka iz stava 1. ovog člana ne 
može biti veći od 50% dohotka za oporezivanje.
Ako su dva ili više članova porodice obveznici 
godišnjeg poreza na dohodak građana, odbitak za izdržavane članove porodice može 
ostvariti samo jedan obveznik.
*Službeni glasnik RS, broj 135/2004 
**Službeni glasnik RS, broj 18/2010
Poreske stope
Član 89.
Godišnji porez na dohodak građana plaća se na osnovicu 
iz člana 88. ovog zakona, po sledećim stopama:
– na iznos do šestostruke prosečne godišnje zarade – 
10%;
– na iznos preko šestostruke prosečne godišnje zarade – 10% na iznos do 
šestostruke prosečne godišnje zarade + 15% na iznos preko šestostruke prosečne 
godišnje zarade.
*Službeni glasnik RS, broj 18/2010
Deo četvrti
PODNOŠENJE PORESКE PRIJAVE, UTVRĐIVANJE I NAPLATA POREZA
*Službeni glasnik RS, broj 47/2013
Glava prva 
OPŠTE ODREDBE
Član 90.
Prestao je da važi (vidi član 192. Zakona - 80/2002-1)
Glava druga 
PODNOŠENJE PORESКE PRIJAVE 
Opšti javni poziv
Član 91.
Građanin koji ostvaruje dohodak u smislu ovog zakona dužan je da podnese 
poresku prijavu, ako ovim zakonom nije drukčije određeno. 
Nadležni poreski organ najkasnije do 31. decembra svake godine, opštim javnim 
pozivom poziva građane na podnošenje poreskih prijava. 
Prijava za godišnji porez na dohodak građana
Član 92.
Obveznik godišnjeg poreza na dohodak građana dužan je da za ostvareni dohodak 
u godini za koju se vrši utvrđivanje poreza podnese poresku prijavu sa tačnim 
podacima nadležnom poreskom organu po isteku te godine, a najkasnije do 15. 
maja naredne godine
. 
*Službeni glasnik RS, broj 47/2013
**Službeni glasnik RS, broj 112/2015
Prijava za porez na prihode od samostalne delatnosti i poreski bilans 

Član 93.
Obveznik iz člana 32. ovog zakona, osim preduzetnika 
paušalca, koji vodi poslovne knjige u skladu sa članom 43. st. 2. i 3. ovog 
zakona dužan je da poresku prijavu i poreski bilans podnese nadležnom poreskom 
organu najkasnije do 15. aprila godine koja sledi godinu za koju se utvrđuje 
porez.
Brisan je raniji stav 2. (vidi član 43. Zakona - 47/2013-18)
Preduzetnik koji porez plaća na paušalni prihod, kome se u godini koja 
prethodi godini za koju se vrši utvrđivanje poreza značajnije izmeni obim 
poslovanja, odnosno prometa i drugi uslovi od uticaja na ostvarivanje prava na 
paušalno oporezivanje i visinu poreske obaveze, dužan je da podnese poresku 
prijavu najkasnije do 31. januara godine za koju se utvrđuje porez.
*Službeni glasnik RS, broj 113/2017
Član 94.
Obveznik iz člana 32. ovog zakona, osim preduzetnika 
paušalca, koji u toku godine započne obavljanje samostalne delatnosti, dužan je da 
podnese poresku prijavu u kojoj će dati procenu prihoda i rashoda do kraja prve 
poslovne godine, kao i procenu mesečne akontacije poreza, odnosno opredeljenje da 
će isplaćivati ličnu zaradu, najkasnije u roku od 15 dana od dana upisa u 
registar nadležnog organa, odnosno od dana početka obavljanja delatnosti.
Obveznik poreza na prihode od samostalne delatnosti 
koji u toku godine započne obavljanje samostalne delatnosti, opredeljuje se za 
paušalno oporezivanje u prijavi za registraciju nadležnoj organizaciji koja vodi 
registar privrednih subjekata, u kom slučaju se smatra da je podneo poresku 
prijavu za paušalno oporezivanje.
Izuzetno od stava 1. ovog člana, lice koje u toku 
godine započne obavljanje delatnosti a koje se ne registruje kod organizacije koja 
vodi registar privrednih subjekata, podnosi poresku prijavu u roku od 15 dana od 
dana registracije.
Obveznik iz člana 32. ovog zakona, osim preduzetnika 
paušalca, koji u toku godine prestane, odnosno prekine obavljanje samostalne 
delatnosti, dužan je da podnese poresku prijavu za utvrđivanje poreza u roku od 
30 dana od dana prestanka, odnosno prekida obavljanja delatnosti, za period od 
početka poreskog perioda do dana prestanka, odnosno prekida obavljanja samostalne 
delatnosti.
Preduzetnik paušalac koji u toku godine prestane, 
odnosno prekine obavljanje samostalne delatnosti, dužan je da o tome obavesti 
poreski organ podnošenjem poreske prijave u roku od 30 dana od dana prestanka, 
odnosno prekida obavljanja delatnosti.
Obveznik u smislu člana 43. st. 2. i 3. ovog zakona 
dužan je da u poreskoj prijavi iz stava 4. ovog člana iskaže i iznos obračunatog 
i plaćenog poreza u poreskom periodu do dana prekida, odnosno prestanka obavljanja 
samostalne delatnosti, kao i da uz poresku prijavu podnese i poreski bilans.
Preduzetnik drugo lice kome prestane status obveznika 
poreza na dodatu vrednost u skladu sa zakonom kojim se uređuje porez na dodatu 
vrednost, uz zahtev za paušalno oporezivanje iz člana 42.
st. 1. do 3. ovog zakona, dužan je da podnese i poresku prijavu u roku od 15 dana od dana prijema 
akta nadležnog poreskog organa kojim se potvrđuje brisanje iz evidencije za porez 
na dodatu vrednost. 
Preduzetnik koji je porez plaćao na stvarni prihod u 
godini koja prethodi godini za koju se vrši utvrđivanje poreza, ukoliko ispunjava 
uslove da bude paušalno oporezovan može da podnese poresku prijavu za paušalno 
oporezivanje u toj godini, najkasnije do 31. januara te godine.
*Službeni glasnik RS, broj 113/2017
**Službeni glasnik RS, broj 86/2019
 Prijava za porez na kapitalne dobitke i ostale prihode na koje se porez ne 
plaća po odbitku
Član 95.
Obveznik koji u toku godine izvrši prenos prava po 
osnovu kojeg može nastati kapitalni dobitak ili gubitak u skladu sa ovim 
zakonom, dužan je da podnese poresku prijavu najkasnije u roku od 30 dana od:
1) dana kada je ostvario ili započeo ostvarivanje 
prihoda po osnovu prenosa stvarnih prava na nepokretnostima, autorskih i srodnih 
prava i prava industrijske svojine, kao i udela u kapitalu pravnih lica;
2) isteka svakog kalendarskog polugodišta u kojem je 
izvršen prenos hartija od vrednosti.
Izuzetno od stava 1. tačka 1) ovog člana, rok za 
podnošenje poreske prijave je 120 dana od dana prodaje nepokretnosti po osnovu 
koje obveznik može da ostvari pravo na poresko oslobođenje saglasno članu 79. 
stav 1. ovog zakona.
Izuzetno od stava 1. ovog člana, za prenos prava koje 
je preduzetnik, preduzetnik poljoprivrednik i 
preduzetnik drugo lice evidentirao u poslovnim knjigama ne podnosi se poreska prijava iz 
stava 1. ovog člana, već se podaci o kapitalnom dobitku, odnosno gubitku 
iskazuju u poreskom bilansu.
Preduzetnik
paušalac dužan je da posebno podnese poresku prijavu za prihode na kapitalne 
dobitke.
Poresku prijavu sa obračunatim porezom za koji je 
članom 100a stav 1. tač. 2) i 3) i stavom 2. tog člana utvrđena obaveza 
samooporezivanja, podnosi se u roku od 30 dana od dana ostvarivanja prihoda.
Organizator tržišta kapitala u smislu zakona kojim se 
uređuje tržište kapitala dužan je da u roku od 30 dana od isteka svakog 
kalendarskog polugodišta Poreskoj upravi – centrali u elektronskom obliku 
dostavi izveštaj o prenosu hartija od vrednosti izvršenom u tom polugodištu.
Oblik i sadržaj izveštaja iz stava 6. ovog člana 
propisuje ministar.
*Službeni glasnik RS, broj 112/2015
**Službeni glasnik RS, broj 113/2017
Član 95a
Obveznik po osnovu prihoda od pružanja ugostiteljskih 
usluga iz člana 84b koji u toku godine počne da pruža ugostiteljske usluge dužan 
je da podnese poresku prijavu u roku od 15 dana od dana pravnosnažnosti rešenja 
kojim se objekat domaće radinosti i seoskog turizma razvrstava u odgovarajuću 
kategoriju u skladu sa zakonom kojim se uređuje ugostiteljstvo.
Obveznik iz člana 84b stav 4. ovog zakona koji je 
podneo poresku prijavu iz stava 1. ovog člana, kome se ne promene elementi od 
značaja za visinu poreske obaveze za narednu godinu, nije dužan da podnese 
poresku prijavu za narednu godinu.
Obveznik iz člana 84b stav 4. ovog zakona kome se u 
toku godine promene elementi od značaja za visinu poreske obaveze, dužan je da o 
tome obavesti poreski organ podnošenjem poreske prijave u roku od 15 dana od dana 
nastanka promene.
Obveznik iz člana 84b stav 4. ovog zakona koji u toku 
godine prestane da pruža ugostiteljske usluge, dužan je da o tome obavesti 
poreski organ podnošenjem poreske prijave u roku od 15 dana od dana kada prestane 
da pruža ugostiteljske usluge u skladu sa zakonom kojim se uređuje ugostiteljstvo.
*Službeni glasnik RS, broj 95/2018
Prijava obveznika - nerezidenta 
Član 96.
Obveznik - nerezident podnosi poresku prijavu za pojedine vrste prihoda koje 
ostvaruje za koje nije predviđeno plaćanje poreza po odbitku.

Prijava iz stava 1. ovog člana podnosi se poreskom organu na čijoj teritoriji 
je obveznik ostvario prihode, odnosno prema boravištu obveznika, 
odnosno prema prebivalištu, odnosno sedištu poreskog punomoćnika.
Brisani su raniji st. 3. i 4. (vidi član 21. Zakona - 
95/2018-252)
*Službeni glasnik RS, broj 62/2006 
**Službeni glasnik RS, broj 113/2017
Član 97.
Oblik i sadržinu poreske prijave propisuje ministar.
*Službeni glasnik RS, broj 47/2013
Nadležnost poreskog organa
Član 98.
Poresku prijavu obveznik je dužan da podnese:
1) za prihode od samostalne delatnosti – poreskom 
organu na čijoj teritoriji ima registrovano sedište;
2) za prihode od nepokretnosti i za prihode po osnovu 
pružanja ugostiteljskih usluga – poreskom organu na čijoj teritoriji se nalazi 
nepokretnost, objekat domaće radinosti, odnosno objekat seoskog turističkog 
domaćinstva;
3) za godišnji porez na dohodak građana, za kapitalne 
dobitke i za ostale prihode na koje se porez ne plaća po odbitku – poreskom 
organu na čijoj teritoriji obveznik ima prebivalište, odnosno boravište.
*Službeni glasnik RS, broj 112/2015
**Službeni glasnik RS, broj 95/2018
Glava treća 
UTVRĐIVANJE I NAPLATA POREZA 
Način utvrđivanja i plaćanja poreza
Član 99.
Po odbitku od svakog pojedinačno ostvarenog prihoda 
utvrđuju se i plaćaju porezi na sledeće prihode:
1) zarade;
2) prihode od autorskih i srodnih prava i prava 
industrijske svojine, ako je isplatilac prihoda pravno lice, preduzetnik ili 
preduzetnik paušalac;
3) prihode od kapitala, ako je isplatilac prihoda 
pravno lice, preduzetnik ili preduzetnik paušalac;
4) prihode od nepokretnosti, ako je isplatilac prihoda 
pravno lice, preduzetnik, preduzetnik paušalac ili preduzetnik poljoprivrednik;
5) prihode od davanja u zakup pokretnih stvari, ako je 
isplatilac prihoda pravno lice, preduzetnik, preduzetnik paušalac ili 
preduzetnik poljoprivrednik;
6) dobitke od igara na sreću;
7) prihode od osiguranja lica;
8) prihode sportista i sportskih stručnjaka;
9) ostale prihode, ako je isplatilac prihoda pravno 
lice, preduzetnik ili preduzetnik paušalac.
Pod pravnim licem u smislu stava 1. ovog člana 
podrazumeva se i deo pravnog lica, odnosno poslovna jedinica nerezidentnog 
pravnog lica koja je registrovana kod nadležnog državnog organa (predstavništvo 
i dr.), kao i državni organi i organizacije.
*Službeni glasnik RS, broj 113/2017
Član 100.
Po rešenju nadležnog poreskog organa utvrđuje se i 
plaća porez na:
1) paušalni prihod od samostalne delatnosti;
2) kapitalni dobitak;
2a) prihod po osnovu pružanja ugostiteljskih usluga u 
skladu sa zakonima kojima se uređuju turizam i ugostiteljstvo;
3) godišnji porez na dohodak građana.
*Službeni glasnik RS, broj 112/2015
**Službeni glasnik RS, broj 95/2018
Član 100a
Samooporezivanjem utvrđuju se i plaćaju porezi na 
sledeće prihode:
1) prihode od samostalne delatnosti preduzetnika, 
preduzetnika poljoprivrednika i preduzetnika drugog lica koji vodi poslovne knjige 
u skladu sa članom 43. st. 2. i 3. ovog zakona;
2) prihode koje isplaćuje isplatilac koji nije pravno 
lice, preduzetnik ili preduzetnik paušalac, i to:
(1) prihode od autorskih i srodnih prava i prava 
industrijske svojine;
(2) kamate;
(3) druge prihode iz člana 85. ovog zakona;
3) prihode koje isplaćuje isplatilac koji nije pravno 
lice, preduzetnik, preduzetnik paušalac ili preduzetnik poljoprivrednik, po 
osnovu prihoda od izdavanja nepokretnosti i davanja u zakup pokretnih stvari.
Obveznik koji ostvaruje zarade i druge prihode u ili 
iz druge države, kod diplomatskog ili konzularnog predstavništva strane države, 
odnosno međunarodne organizacije ili kod predstavnika i službenika takvog 
predstavništva, odnosno organizacije, dužan je da sam obračuna i uplati porez po 
odbitku po odredbama ovog zakona, ako porez ne obračuna i ne uplati isplatilac 
prihoda.
Obavezu obračunavanja i plaćanja poreza u skladu sa 
stavom 2. ovog člana, obveznik poreza ima i u slučaju ako porez po odbitku ne 
obračuna i ne uplati drugi isplatilac, kao i ako prihod ostvari od lica koje 
nije obveznik obračunavanja i plaćanja poreza po odbitku.
Porez na zaradu i druge prihode iz st. 1. i 2. ovog 
člana, utvrđuje se i plaća na prihod koji je obveznik primio, odnosno iz prihoda 
iz kog je dužan da plati pripadajuće obaveze.
Obavezu obračunavanja i plaćanja poreza ima i obveznik – 
stranac upućen na rad u Republiku Srbiju, po osnovu primanja koje ostvaruje od 
poslodavca u ili iz druge države.
*Službeni glasnik RS, broj 113/2017
Način utvrđivanja i dospelost poreza po odbitku
*Službeni glasnik RS, broj 47/2013 
Član 101.
Porez po odbitku iz člana 99. ovog zakona, za svakog obveznika i za svaki 
pojedinačno isplaćeni prihod, isplatilac obračunava, obustavlja i uplaćuje 
na 
propisani jedinstveni uplatni račun u momentu isplate prihoda, u skladu sa 
propisima koji važe na dan isplate prihoda, osim ako ovim zakonom nije drukčije 
propisano.
*Službeni glasnik RS, broj 135/2004 
**Službeni glasnik RS, broj 108/2013
***Službeni glasnik RS, broj 112/2015
Član 101a
Brisan je raniji član 101a koji je dodat u broju 62/2006 (vidi član 51. 
Zakona - 47/2013-18)
Član 102.  
Brisan je (vidi član 54. Zakona – 135/2004-44)
Član 103.
Za prihode od kapitala po osnovu kamate, banka je 
dužna da obračuna i plati porez po odbitku u momentu isplate kamate, uključujući 
i pripisivanje kamate, odnosno da plati obračunati porez najkasnije prvog 
narednog dana kada radi platni promet ako u momentu isplate kamate, uključujući i 
pripisivanje kamate, platni promet nije radio.
Izuzetno od stava 1. ovog člana, kada se saldiranje 
novca po osnovu otuđenja ili otkupa dužničke hartije od vrednosti vrši preko 
Centralnog registra, depoa i kliringa hartija od vrednosti (u daljem tekstu: 
Centralni registar), Centralni registar u momentu saldiranja novca po osnovu 
otuđenja ili otkupa dužničke hartije od vrednosti, obračunava, obustavlja i 
uplaćuje na propisani uplatni račun porez na prihod od kapitala na ostvarenu 
kamatu za period od dana sticanja do dana otuđenja ili otkupa dužničke hartije od 
vrednosti.
*Službeni glasnik RS, broj 135/2004
**Službeni glasnik RS, broj 108/2013
Član 104.
Preduzetnik koji vodi poslovne knjige obračunava i naplaćuje porez po odbitku 
na prihode koje ostvaruje 
pravno lice u skladu sa zakonom kojim se uređuje 
porez na dobit pravnih lica.
*Službeni glasnik RS, broj 135/2004
**Službeni glasnik RS, broj 50/2011
***Službeni glasnik RS, broj 108/2013
Član 105.  
Brisan je (vidi član 57. Zakona – 135/2004-44)
Član 106.
Isplatilac iz člana 101. ovog zakona dužan je da obvezniku, prilikom svake 
isplate, kao i po isteku godine, izda obračun sa podacima o: bruto prihodu, 
troškovima, oporezivom prihodu, olakšicama, plaćenim doprinosima za socijalno 
osiguranje i plaćenom porezu. 
Isplatiocem u smislu stava 1. ovog člana, u slučaju 
kada Centralni registar, saglasno članu 103. stav 2. ovog zakona, obračunava, 
obustavlja i uplaćuje porez po odbitku na kamatu po osnovu otuđenja ili otkupa 
dužničke hartije od vrednosti, smatra se banka - član Centralnog registra kod 
koje se vodi namenski novčani račun obveznika poreza za plaćanja po osnovu 
prodaje hartija od vrednosti.
*Službeni glasnik RS, broj 135/2004
Član 107.
Brisan je (vidi član 52. Zakona - 47/2013-18)
Član 107a
 Кod obračuna poreza po odbitku na prihode nerezidenta, 
isplatilac prihoda primenjuje odredbe ugovora o izbegavanju dvostrukog 
oporezivanja, pod uslovom da nerezident dokaže status rezidenta države sa kojom 
je Srbija 
zaključila ugovor o izbegavanju dvostrukog oporezivanja, i da je on 
stvarni vlasnik prihoda.
Status rezidenta države sa kojom je zaključen ugovor o izbegavanju dvostrukog 
oporezivanja u smislu stava 1. ovog člana, nerezident dokazuje kod isplatioca 
prihoda potvrdom o rezidentnosti
u skladu sa zakonom kojim se uređuje 
poreski postupak i poreska administracija.
Ako isplatilac prihoda primeni odredbe ugovora o 
izbegavanju dvostrukog oporezivanja, a nisu ispunjeni uslovi iz st. 1. i 2. ovog 
člana, što za posledicu ima manje plaćeni iznos poreza, snosiće razliku između 
plaćenog poreza i dugovanog poreza po ovom zakonu.
Nadležni poreski organ, na zahtev nerezidenta, dužan 
je da izda potvrdu o porezu plaćenom u Republici. 
Ako isplatilac prihoda u momentu isplate prihoda 
nerezidentu ne raspolaže potvrdom iz stava 2. ovog člana, dužan je da prilikom 
isplate prihoda primeni odredbe ovog zakona.
Ako nerezidentni obveznik naknadno dostavi nadležnom 
poreskom organu potvrdu iz stava 2. ovog člana, razlika između iznosa plaćenog 
poreza iz stava 5. ovog člana i iznosa poreza za koji bi postojala obaveza 
plaćanja da je obveznik u momentu isplate prihoda raspolagao potvrdom iz stava 2. 
ovog člana, smatra se više plaćenim porezom.
*Službeni glasnik RS, broj 135/2004 
**Službeni glasnik RS, broj 62/2006
***Službeni glasnik RS, broj 18/2010
****Službeni glasnik RS, broj 47/2013
Član 108.
Brisan je (vidi član 43. 
Zakona - 113/2017-185)
Registar isplatilaca prihoda interpretatorima
*Službeni glasnik RS, broj 135/2004
Član 108a
Poreska uprava vodi Registar isplatilaca prihoda po 
osnovu estradnih programa zabavne i narodne muzike i drugih zabavnih programa, 
na koje se porez plaća po odbitku, interpretatorima, kao autorima ili nosiocima 
srodnih prava, ansamblima i orkestrima, imitatorima, iluzionistima i drugim 
izvođačima (u daljem tekstu: interpretator), menadžerima i drugim angažovanim 
licima (u daljem tekstu: druga angažovana lica).
Isplatioci prihoda iz stava 1. ovog člana, u smislu 
ovog zakona, jesu:
1) pravna i fizička lica koja obavljaju registrovanu 
delatnost iz oblasti ugostiteljstva, turizma, posredovanja i drugih delatnosti, a 
u svojim ili zakupljenim objektima organizuju izvođenje estradnih programa zabavne 
i narodne muzike ili drugih zabavnih programa;
2) pravna i fizička lica registrovana za delatnost 
proizvodnje i emitovanja radio i televizijskog programa, koja proizvode i emituju 
televizijski program zabavne i narodne muzike, zabavni, kolažni, novogodišnji i 
slični program, bez obzira da li im je izdata ili ne dozvola za emitovanje 
programa u skladu sa zakonom kojim se uređuje obavljanje radiodifuzne delatnosti;
3) pravna i fizička lica koja obavljaju registrovanu 
delatnost, savezi, udruženja, organizacije, zajednice, mesne zajednice i slični 
subjekti koji u svojim ili zakupljenim objektima ili na drugim mestima organizuju 
koncerte, kulturno-umetničke, turističke i druge slične manifestacije i 
priredbe, na kojima se izvode estradni programi zabavne i narodne muzike, 
novogodišnji i drugi slični zabavni programi ili druge zabavne priredbe.
Isplatilac prihoda iz stava 2. ovog člana, dužan je da 
Poreskoj upravi, prema mestu svog sedišta, podnese prijavu za upis u registar iz 
stava 1. ovog člana, najkasnije do 31. januara 2005. godine.
Novoosnovani isplatioci prihoda iz stava 2. ovog 
člana, dužni su da Poreskoj upravi, prema mestu svog sedišta, podnesu prijavu iz 
stava 3. ovog člana, u roku od 15 dana od dana upisa u odgovarajući registar kod 
nadležnog organa.
Pravna i fizička lica koja obavljaju delatnost iz stava 
2. ovog člana, a koja nisu isplatioci prihoda po osnovu izvođenja estradnih 
programa zabavne i narodne muzike i drugih zabavnih programa, u slučaju da 
angažuju interpretatore i druga angažovana lica iz stava 1. ovog člana, dužna su 
da u roku od 48 sati od dana faktičkog početka organizovanja estradnih programa 
zabavne i narodne muzike i drugih zabavnih programa, podnesu prijavu za upis u 
registar iz stava 1. ovog člana.
Isplatiocu prihoda iz stava 2. ovog člana, Poreska 
uprava rešenjem izriče meru privremene zabrane obavljanja delatnosti u trajanju do 
30 dana, ako Poreskoj upravi u propisanom roku ne podnese prijavu iz st. 3. i 4. 
ovog člana za upis u registar iz stava 1. ovog člana.
Žalba protiv rešenja iz stava 6. ovog člana nije dopuštena.
Isplatilac prihoda iz stava 2. ovog člana, dužan je da 
sa interpretatorom i drugim angažovanim licem na izvođenju estradnog programa 
zabavne i narodne muzike ili drugog zabavnog programa, zaključi ugovor, i da 
Poreskoj upravi do petog u mesecu dostavlja pismeno obaveštenje o zaključenim 
ugovorima u prethodnom mesecu.
Isplatiocu prihoda iz stava 2. ovog člana, Poreska 
uprava rešenjem izriče meru privremene zabrane obavljanja delatnosti u trajanju do 
30 dana, ako organizuje izvođenje estradnog programa zabavne i narodne muzike ili 
drugog zabavnog programa, angažovanjem lica iz stava 1. ovog člana bez zaključenog 
ugovora ili ako Poreskoj upravi u propisanom roku ne dostavi pismeno obaveštenje 
o zaključenim ugovorima.
Žalba protiv rešenja iz stava 9. ovog člana nije dopuštena.
Sadržinu prijave iz stava 3. ovog člana i obaveštenja iz stava 8. ovog 
člana bliže uređuje ministar.
*Službeni glasnik RS, broj 135/2004 
**Službeni glasnik RS, broj 62/2006 
***Službeni glasnik RS, broj 47/2013
Brisan je naslov iznad 
člana 108b (vidi član 43. Zakona - 113/2017-185)
Član 108b
Brisan je (vidi član 43. 
Zakona - 113/2017-185)
Porezi po rešenju 
Način utvrđivanja i dospelost poreza po rešenju
*Službeni glasnik RS, broj 47/2013
Član 109.
Porez na paušalno utvrđen prihod od samostalne 
delatnosti poreski organ utvrđuje na osnovu podataka iz poreske prijave, 
kriterijuma i elemenata utvrđenih u skladu sa članom 41. ovog zakona.
Do donošenja rešenja o utvrđivanju poreza za tekuću 
godinu, obveznici poreza 
iz stava 1. ovog člana dužni su da plaćaju porez u visini obaveze koja odgovara 
iznosu poreza utvrđenog rešenjem za prethodnu godinu.
Porez na kapitalne dobitke nadležni poreski organ 
utvrđuje na osnovu podataka iz poreske prijave kao i na osnovu drugih podataka.
Obveznik poreza na kapitalni dobitak u poreskoj 
prijavi iskazuje podatke o ceni ostvarenoj prenosom prava, udela i hartija od 
vrednosti i njihovoj nabavnoj ceni i pravo na poresko oslobođenje.
Ako obveznik ne podnese poresku prijavu, poreska 
obaveza se utvrđuje na osnovu podataka o ostvarenom kapitalnom dobitku kojim 
raspolaže nadležni poreski organ.
Pravo na poresko oslobođenje iz člana 79. stav 1. i 
člana 80. ovog zakona utvrđuje se rešenjem nadležnog poreskog organa na osnovu 
dokumentacije o rešavanju stambenog pitanja, priložene uz poresku prijavu.
Povraćaj plaćenog poreza na kapitalne dobitke iz člana 
79. stav 2. ovog zakona ostvaruje se na zahtev obveznika, uz koji je priložena 
dokumentacija o rešavanju stambenog pitanja.
Prihod po osnovu pružanja ugostiteljskih usluga utvrđuje 
se na osnovu podataka iz poreske prijave, kriterijuma i elemenata iz člana 84b 
ovog zakona, kao i na osnovu drugih podataka.
Do donošenja rešenja o utvrđivanju poreza za tekuću 
godinu, obveznici poreza iz člana 84b ovog zakona dužni su da plaćaju porez u 
visini obaveze koja odgovara iznosu poreza utvrđenog rešenjem za prethodnu 
godinu.
Obveznik iz člana 84b ovog zakona koji u toku godine 
započne pružanje ugostiteljskih usluga dužan je da plaća porez počev za naredni 
kvartal u odnosu na onaj u kome je počeo da pruža usluge.
U slučaju kada u toku godine dođe do promene elemenata 
koji su od značaja za visinu poreske obaveze, poreski organ rešenjem utvrđuje 
novu poresku obavezu koja se plaća počev za naredni kvartal u odnosu na kvartal 
u kome je došlo do promene elemenata od značaja za visinu poreske obaveze.
U slučaju kada u toku godine prestane da pruža 
ugostiteljske usluge, obveznik je dužan da izvrši poresku obavezu zaključno za 
kvartal u kome je prestao da pruža usluge.
Godišnji porez na dohodak građana poreski organ 
utvrđuje na osnovu podataka iz poreske prijave, poslovnih knjiga i drugih 
podataka koji su od značaja za utvrđivanje poreske obaveze.
*Službeni glasnik RS, broj 47/2013
**Službeni glasnik RS, broj 112/2015
***Službeni glasnik RS, broj 95/2018
Brisan je raniji naziv člana 110. (vidi član 38. Zakona - 112/2015-10)
Član 110.
Porezi koji se utvrđuju rešenjem poreskog organa 
plaćaju se u roku od:
1) 15 dana po isteku svakog meseca – na paušalno 
utvrđen prihod od samostalne delatnosti;
2) 15 dana od dana 
dostavljanja rešenja o utvrđivanju poreza – na godišnji porez na dohodak građana i na 
kapitalne dobitke;
3) 15 dana od dana isteka kvartala – na prihod po 
osnovu pružanja ugostiteljskih usluga.
*Službeni glasnik RS, broj 47/2013
**Službeni glasnik RS, broj 112/2015
***Službeni glasnik RS, broj 95/2018
Način utvrđivanja i dospelost poreza kod samooporezivanja
*Službeni glasnik RS, broj 47/2013
Član 111.
Obveznik koji vodi poslovne knjige iz člana 43. st. 2. 
i 3. ovog zakona dužan je da u skladu sa ovim zakonom u poreskoj prijavi 
obračuna:
1) porez za poreski period za koji se prijava podnosi 
(u daljem tekstu: konačno obračunati porez);
2) mesečnu akontaciju poreza za tekući poreski period.
Obveznik iz stava 1. ovog člana visinu mesečne 
akontacije utvrđuje kao jednu dvanaestinu konačno obračunatog poreza koji ne 
sadrži porez na kapitalne dobitke. 
Ako je obveznik iz stava 1. ovog člana u poreskom 
periodu obavljao delatnost kraće od dvanaest meseci visinu mesečne akontacije 
utvrđuje kao količnik konačno obračunatog poreza koji ne sadrži porez na 
kapitalne dobitke i broja meseci obavljanja delatnosti u prethodnom poreskom 
periodu. 
U slučaju iz stava 3. ovog člana u broj meseci 
obavljanja delatnosti uračunava se svaki mesec u kojem je obveznik obavljao 
delatnost bez obzira na broj dana obavljanja delatnosti u tom mesecu.
Ako je obveznik iz stava 1. ovog člana akontativno 
platio manje poreza od konačno obračunatog poreza, dužan je da razliku uplati 
najkasnije do podnošenja poreske prijave.
Ako je obveznik iz stava 1. ovog člana akontativno 
platio više poreza od konačno obračunatog poreza, više plaćeni porez predstavlja 
akontaciju za naredni period ili se obvezniku vraća na njegov zahtev.
Do utvrđivanja konačno obračunatog poreza preduzetnik 
koji vodi poslovne knjige iz člana 43. st. 2. 
i 3. ovog zakona dužan je da plaća porez u visini mesečne akontacije 
utvrđene za prethodni poreski period.
Ako je visina mesečne akontacije utvrđena na način iz 
st. 2. do 4. ovog člana veća, odnosno manja od mesečne akontacije koju je platio 
u skladu sa stavom 7. ovog člana, obveznik je dužan da mesečnu akontaciju za 
tekući poreski period uveća, odnosno umanji tako da zbir plaćenih akontacija od 
početka do kraja tekućeg poreskog perioda bude jednak kao da je od početka 
tekućeg poreskog perioda plaćao akontacije utvrđene na način iz st. 2. do 4. 
ovog člana.
Obaveza plaćanja uvećane, odnosno umanjene mesečne 
akontacije iz stava 8. ovog člana nastaje u mesecu koji sledi mesec u kojem je 
podneta poreska prijava.
*Službeni glasnik RS, broj 47/2013
**Službeni glasnik RS, broj 113/2017
Član 112.
Obveznik iz člana 43. st. 
2. i 3. ovog zakona koji u toku 
godine započne obavljanje delatnosti visinu mesečne akontacije utvrđuje shodnom 
primenom člana 111. ovog zakona a na osnovu podataka iz poreske prijave koju 
podnosi u skladu sa članom 94. stav 1. ovog zakona.
Ako u tekućem poreskom periodu dođe do značajnih 
promena u poslovanju, poreskih instrumenata ili drugih okolnosti koje bitno utiču 
na visinu mesečne akontacije preduzetnik koji vodi poslovne knjige
iz člana 43. st. 2. i 3. ovog zakona može, po 
podnošenju poreske prijave iz člana 111. ovog zakona, podneti poresku prijavu sa 
poreskim bilansom, u kojoj će iskazati podatke od značaja za izmenu mesečne 
akontacije i obračunati njenu visinu, najkasnije u roku od 30 dana po isteku 
perioda za koji se sastavlja poreski bilans.
Najkraći period za koji se sastavlja poreski bilans iz 
stava 2. ovog člana je mesec dana.
Obveznik iz člana 43. st. 
2. i 3. ovog zakona može započeti 
plaćanje akontacije u skladu sa poreskom prijavom iz stava 2. ovog člana za mesec 
u kome je prijava podneta.
*Službeni glasnik RS, broj 47/2013 
**Službeni glasnik RS, broj 113/2017
Član 113.
Brisani su raniji st. 1. i 2. (vidi član 39. Zakona - 112/2015-10)
Obveznik poreza koji se u skladu sa ovim zakonom 
utvrđuju samooporezivanjem, 
u poreskoj prijavi iskazuje podatke o vrsti i visini 
ostvarenog prihoda i druge podatke od značaja za utvrđivanje visine poreske 
obaveze, kao i visinu poreske obaveze utvrđene u skladu sa ovim zakonom u 
zavisnosti od vrste prihoda.
*Službeni glasnik RS, broj 47/2013 
**Službeni glasnik RS, broj 112/2015
Član 114.
Porezi koje u skladu sa ovim zakonom obveznik utvrđuje 
samooporezivanjem plaćaju se najkasnije do isteka roka za podnošenje poreske 
prijave.
Izuzetno od stava 1. ovog člana, obveznik koji vodi 
poslovne knjige iz člana 43. st. 2. i 3. ovog zakona mesečnu akontaciju poreza 
plaća u roku od 15 dana po isteku svakog meseca.
*Službeni glasnik RS, broj 47/2013 
**Službeni glasnik RS, broj 113/2017
Porez na kapitalne dobitke  
Član 115.
Brisan je (vidi član 60. Zakona - 47/2013-18)
Porez na ostale prihode 
 
Član 116.
Brisan je (vidi član 60. Zakona - 47/2013-18)
Godišnji porez na dohodak građana 
 
Član 117.  
Brisan je (vidi član 60. Zakona - 47/2013-18)
Dospelost poreza  
Član 118.
Brisan je (vidi član 60. Zakona - 47/2013-18)
Rešenje o utvrđivanju poreza 
 
Član 119.
Brisan je (vidi član 60. Zakona - 47/2013-18)
Žalba  
Čl. 120 - 156.  
Prestali su da važe (vidi član 192. Zakona - 80/2002-1)
Glava peta 
JEMSTVO, POVRAĆAJ POREZA I ZASTARELOST 
Jemstvo 
Član 157.
Za porez po odbitku jemči solidarno isplatilac 
prihoda.
Za porez na prihode od samostalne delatnosti jemče 
supsidijarno svojom imovinom svi punoletni članovi domaćinstva obveznika koji u 
momentu nastanka obaveze čine domaćinstvo obveznika u smislu člana 10. ovog 
zakona.
Lice koje sa ili bez naknade preuzme deo ili celokupnu 
imovinu kojom obveznik iz člana 32. ovog zakona obavlja delatnost jemči solidarno 
za obaveze obveznika iz člana 32. ovog zakona nastale obavljanjem delatnosti pre 
preuzimanja imovine do visine vrednosti preuzete imovine, a obveznik iz člana 32. 
ovog zakona koji prestaje da obavlja delatnost dužan je da pre brisanja iz 
propisanog registra izmiri sve svoje poreske obaveze nastale tokom obavljanja 
delatnosti.
*Službeni glasnik RS, broj 47/2013 
**Službeni glasnik RS, broj 113/2017
Član 158.
Brisan je (vidi član 62. Zakona - 47/2013-18)
Član 159.
Brisan je (vidi član 62. Zakona - 47/2013-18)
Član 160.
Brisan je (vidi član 62. Zakona - 47/2013-18)
Član 161.
Brisan je (vidi član 62. Zakona - 47/2013-18)
Član 162.
Brisan je (vidi član 62. Zakona - 47/2013-18)
Povraćaj poreza i pravo na kamatu 
 
Čl. 163 - 165.  
Prestali su da važe (vidi član 192. Zakona - 80/2002-1)
Deo peti
КAZNENE ODREDBE 
Član 166.
Prestao je da važi (vidi član 85. Zakona - 68/2014-3)
Član 167.  
Prestao je da važi (vidi član 85. Zakona - 68/2014-3)
Član 168.  
Prestao je da važi (vidi član 85. Zakona - 68/2014-3)
Čl. 169. do 171.  
Brisani su (vidi član 68. Zakona – 135/2004-44)
Član 172.  
Prestao je da važi (vidi član 192. Zakona - 80/2002-1)
PRELAZNE I ZAVRŠNE ODREDBE 
Član 173.
Danom početka primene ovog zakona prestaje da važi Zakon o porezu na dohodak 
građana ("Službeni glasnik RS", br. 43/94, 74/94 53/95, 1/96, 12/96, 24/96, 
39/96, 52/96, 54/96, 16/97, 60/97, 20/98, 42/98, 18/99, 21/99, 25/99, 27/99, 
33/99, 48/99 i 54/99). 
Do donošenja propisa po odredbama ovog zakona, primenjivaće se propisi doneti 
na osnovu zakona iz stava 1. ovog člana. 
Član 174.
Postupak utvrđivanja akontacije poreza za 2001. godinu na prihode od 
poljoprivrede i šumarstva i na prihode od samostalne delatnosti koji je započet 
po odredbama zakona iz člana 173. stav 1. ovog zakona, okončaće se u skladu sa 
tim zakonom. 
Član 175.
Postupak utvrđivanja i naplate poreza na kapitalne dobitke koji nije 
pravosnažno okončan do dana početka primene ovog zakona, okončaće se po 
odredbama ovog zakona. 
Član 176.
Poreski bilans za period od 1. januara do 30. juna 2001. godine, sastaviće se 
u skladu sa propisima koji su važili do dana početka primene ovog zakona. 

Poreski bilans iz stava 1. ovog člana podnosi se nadležnom poreskom organu do 
15. jula 2001. godine. 
Član 177.
Obveznik koji je do dana stupanja na snagu ovog zakona stekao pravo na poresko 
oslobođenje po osnovu novoosnovane radnje ili pravo na poresku olakšicu po osnovu 
ulaganja stranog kapitala, u skladu sa zakonom iz člana 173. stav 1. ovog zakona, 
ima pravo da koristi to oslobođenje, odnosno olakšicu do isteka roka do koga je 
utvrđena.
Član 178.
Godišnji porez na dohodak građana za 2001. godinu utvrđuje se i plaća po 
odredbama ovog zakona, s tim što će se propisani iznosi iz člana 87. st. 1. i 2, 
člana 88. stav 1. i člana 89. stav 1. ovog zakona uskladiti sa procentom rasta, 
odnosno smanjenja zarada za period od stupanja na snagu ovog zakona do 31. decembra 
2001. godine. 
Član 179.
Za period od 1. januara 1999. godine do dana početka primene ovog zakona, na 
kamatu po osnovu devizne štednje pretvorene, bez pristanka ulagača, u oročeni 
depozit kod ovlašćene banke, koji predstavlja javni dug države, u skladu sa 
zakonom koji uređuje izmirenje obaveza po osnovu devizne štednje građana, ne plaća 
se porez na prihode od kapitala. 
Član 180.
Ovaj zakon stupa na snagu osmog dana od dana objavljivanja u "Službenom 
glasniku Republike Srbije", a primenjivaće se od 1. jula 2001. godine, osim 
odredaba o porezu na zarade i druge prihode koje se primenjuju od 1. juna 2001. 
godine i člana 123. koji se primenjuje od dana stupanja na snagu ovog Zakona. 

ODREDBE КOJE NISU UNETE U "PREČIŠĆEN TEКST” ZAКONA 
Zakon o izmenama i dopunama Zakona o porezu na dohodak građana: "Službeni 
glasnik RS", broj 80/2002-27 
Član 16.
Odredbe člana 13. stav 1. i člana 14. ovog zakona primenjuju se kod utvrđivanja 
godišnjeg poreza na dohodak građana za 2002. godinu.  
Član 17.
Ovaj zakon stupa na snagu osmog dana od dana objavljivanja u "Službenom 
glasniku Republike Srbije", a primenjivaće se od 1. januara 2003. godine, osim 
čl. 3. i 9. koji se primenjuju od dana stupanja na snagu ovog zakona. 
 

Zakon o izmenama i dopunama Zakona o porezu na dohodak građana:"Službeni 
glasnik RS", broj 135/2004-44 
Član 70.
Za 2004. i 2005. godinu ne utvrđuje se i ne plaća porez na prihode od 
poljoprivrede i šumarstva na katastarski prihod.  
Član 71.
Obaveza poreza po konačnom obračunu za 2004. godinu za obveznike na prihode 
od samostalne delatnosti i na prihode od poljoprivrede i šumarstva koji porez 
plaćaju na oporezivu dobit, utvrđuje se u skladu sa propisima koji su važili do 
dana početka primene ovog zakona.  
Poreski bilans za 2004. godinu, obveznici iz stava 1. ovog člana sastaviće u 
skladu sa propisima koji su važili do dana početka primene ovog zakona. 
 

Član 72.
Na utvrđivanje i plaćanje godišnjeg poreza na dohodak građana ostvaren u 2004. 
godini primenjuju se odredbe ovog zakona.  
Član 73.
Ovaj zakon stupa na snagu narednog dana od dana objavljivanja u "Službenom 
glasniku Republike Srbije", a primenjuje se od 1. januara 2005. godine. 
 

Zakon o izmenama i dopunama Zakona o porezu na dohodak građana:"Službeni 
glasnik RS", broj 62/2006-3 
Član 33.
Poslodavac koji na dan stupanja na snagu ovog zakona isplaćuje zaradu, odnosno 
platu, dužan je da Poreskoj upravi prema mestu svog sedišta, na obrascu 
iz člana 
29. ovog zakona, podnese prijavu za upis u registar iz tog člana, najkasnije do 
30. novembra 2006. godine.  
*Službeni glasnik RS, broj 65/2006  
Član 34.
Novčanom kaznom od 100.000 do 1.000.000 dinara kazniće se za prekršaj 
poslodavac - pravno lice ako u roku iz člana 33. ovog zakona ne podnese prijavu 
za upis u registar iz tog člana.  
Za radnje iz stava 1. ovog člana kazniće se odgovorno lice u pravnom licu 
novčanom kaznom od 5.000 do 50.000 dinara.  
Za radnje iz stava 1. ovog člana kazniće se odgovorno lice u državnom organu i 
organu lokalne samouprave novčanom kaznom od 5.000 do 50.000 dinara. 
 

Za radnje iz stava 1. ovog člana kazniće se preduzetnik novčanom kaznom od 
50.000 do 500.000 dinara.  
*Službeni glasnik RS, broj 65/2006  
Član 35.
Porez na zarade koje su ostvarene zaključno za mesec novembar 2006. godine, 
obračunava se i plaća u skladu sa propisima koji su važili do dana početka 
primene ovog zakona.  
Poslodavci koji su do dana početka primene ovog zakona izvršili isplatu dela 
zarade za mesec decembar 2006. godine i platili porez na zarade, a posle početka 
primene ovog zakona vrše isplatu drugog dela ili konačnu isplatu zarade za taj 
mesec, obračun i plaćanje poreza na zarade kod konačne isplate vrše u skladu sa 
ovim zakonom.  
Član 36.
Povlasticu iz čl. 9. i 10. zakona može da ostvari poslodavac koji na dan 1. 
septembra 2006. godine ima najmanje isti broj zaposlenih kao i na dan stupanja na 
snagu ovog zakona.  
Član 37.
Za 2006. i 2007. godinu ne utvrđuje se i ne plaća porez na prihode od 
poljoprivrede i šumarstva na katastarski prihod.  
Član 38.
Na utvrđivanje i plaćanje godišnjeg poreza na dohodak građana ostvaren u 2006. 
godini primenjuju se odredbe ovog zakona.  
Član 39.
Prvo usklađivanje dinarskih iznosa, saglasno članu 3. ovog zakona, izvršiće se 
u januaru 2008. godine.  
Izuzetno od stava 1. ovog člana, prvo usklađivanje dinarskih iznosa iz člana 
5. i člana 26. ovog zakona, izvršiće se u januaru 2007. godine, za period od 
prvog dana narednog meseca od dana stupanja na snagu ovog zakona do 31. decembra 
2006. godine.  
Usklađeni dinarski iznosi iz stava 2. ovog člana primenjuju se od prvog dana 
narednog meseca po objavljivanju tih iznosa.  
Član 40.
Propisi za izvršavanje ovog zakona doneće se najkasnije do 31. decembra 2006. 
godine.  
Član 41.
Ovaj zakon primenjivaće se od 1. januara 2007. godine, osim člana 1, stav 9. u 
delu koji se odnosi na PDV nadoknadu, kao i odredaba čl. 4. i 8, koji će se 
primenjivati od dana stupanja na snagu ovog zakona i čl. 2, 9. i 10, koji će se 
primenjivati od 1. septembra 2006. godine.  
Član 42.
Ovaj zakon stupa na snagu osmog dana od dana objavljivanja u "Službenom 
glasniku Republike Srbije”.  

Zakon o izmenama i dopunama Zakona o porezu na dohodak građana: "Službeni 
glasnik RS", broj 31/2009-89
Član 16.
Za 2010. godinu ne utvrđuje se i ne plaća porez na prihode od poljoprivrede i 
šumarstva na katastarski prihod.
Član 17.
Dodatna primanja stranca rezidenta, zaposlenog kod rezidentnog lica ili u 
stalnoj poslovnoj jedinici nerezidentnog lica, koja su isplaćena do dana stupanja 
na snagu ovog zakona, oslobođena su od poreza na zaradu u skladu sa propisima 
koji su važili do dana stupanja na snagu ovog zakona.  
Primanja fizičkog lica – stranca rezidenta iz stava 1. ovog člana, koja su 
isplaćena posle stupanja na snagu ovog zakona, računaće se u dohodak iz člana 87. 
stav 7. Zakona o porezu na dohodak građana ("Službeni glasnik RS”, br. 24/01, 
80/02, 80/02 – dr. zakon, 135/04, 62/06 i 65/06 – ispravka) za utvrđivanje 
godišnjeg poreza na dohodak građana.
Član 18.
Ovaj zakon stupa na snagu osmog dana od dana objavljivanja u "Službenom 
glasniku Republike Srbije”.
Zakon o izmenama i dopunama Zakona o porezu na dohodak građana: "Službeni 
glasnik RS", broj 18/2010-45
Član 18.
Za 2011. godinu ne utvrđuje se i ne plaća porez na prihode od poljoprivrede i 
šumarstva na katastarski prihod.
Član 19.
Odredbe ovog zakona u pogledu obaveze utvrđivanja i plaćanja godišnjeg poreza na 
dohodak građana primenjivaće se na dohodak ostvaren u 2010. godini.
Član 20.
Izuzetno, za utvrđivanje godišnjeg poreza na dohodak građana za 2009. godinu, 
dohodak za oporezivanje čini razlika između dohotka utvrđenog u skladu sa članom 
87. st. 4. do 7. Zakona o porezu na dohodak građana ("Službeni glasnik RS”, br. 
24/01, 80/02, 80/02 – dr. zakon, 135/04, 62/06, 65/06 – ispravka, 31/09 i 44/09) 
i neoporezivog iznosa iz stava 1, odnosno stava 2. tog člana, umanjena za iznos 
privremenog smanjenja plata, odnosno zarada, neto naknada i drugih primanja 
fizičkog lica – obveznika godišnjeg poreza na dohodak građana, saglasno Zakonu o 
privremenom smanjenju plata, odnosno zarada, neto naknada i drugih primanja u 
državnoj administraciji i javnom sektoru ("Službeni glasnik RS”, broj 31/09).
Izuzetno, obveznik godišnjeg poreza na dohodak građana za 2009. godinu dužan 
je da za ostvareni dohodak u toj godini podnese poresku prijavu za utvrđivanje 
godišnjeg poreza na dohodak građana, najkasnije do 15. aprila 2010. godine.
Član 21.
Fizička lica iz člana 3. ovog zakona koja na dan 1. januara 2010. godine 
imaju status obveznika poreza na dodatu vrednost u skladu sa zakonom kojim se 
uređuje porez na dodatu vrednost, osim lica koja su već obveznici poreza na 
prihode od samostalne delatnosti prema Zakonu o porezu na dohodak građana 
("Službeni glasnik RS”, br. 24/01, 80/02, 80/02 – dr. zakon, 135/04, 62/06, 
65/06 – ispravka, 31/09 i 44/09), dužna su da nadležnom poreskom organu podnesu 
poresku prijavu za utvrđivanje poreza na prihode od samostalne delatnosti, 
najkasnije u roku od 90 dana od dana stupanja na snagu ovog zakona.
Član 22.
Po odredbama ovog zakona vršiće se utvrđivanje, obračunavanje i plaćanje poreske 
obaveze po osnovu poreskopravnih odnosa koji nastanu od 1. januara 2010. godine, 
a u vezi su sa samostalnom delatnošću i godišnjim porezom na dohodak građana, 
shodno odredbama čl. 3, 4, 11, 12, 13, 15, 19. i 21. ovog zakona.
Član 23.
Ovaj zakon stupa na snagu narednog dana od dana objavljivanja u "Službenom 
glasniku Republike Srbije”.
Zakon o izmenama i dopunama Zakona o porezu na dohodak građana: "Službeni 
glasnik RS", broj 50/2011-6
Član 12.
Za 2012. godinu ne utvrđuje se i ne plaća porez na prihode od poljoprivrede i 
šumarstva na katastarski prihod.
Član 13.
Ovaj zakon stupa na snagu osmog dana od dana objavljivanja u "Službenom 
glasniku Republike Srbije”.
Zakon o izmenama i dopunama Zakona o porezu na dohodak građana: "Službeni 
glasnik RS", broj 93/2012-16
Član 12.
Кapitalni dobitak, saglasno članu 4. ovog zakona, ne utvrđuje se i ne plaća 
na prihod ostvaren od dana stupanja na snagu ovog zakona po osnovu prenosa uz 
naknadu prava, udela ili hartija od vrednosti koje je obveznik pre prodaje držao 
u svom portfelju neprekidno najmanje deset godina u koji period se računa i vreme 
do dana stupanja na snagu ovog zakona.
Član 13.
Za 2013. godinu ne utvrđuje se i ne plaća porez na prihode od poljoprivrede i 
šumarstva na katastarski prihod.
Član 14.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o porezu na dohodak građana: "Službeni 
glasnik RS", broj 47/2013-18 
Član 67.
Isplatioci koji su do dana početka primene ovog zakona izvršili isplatu dela 
zarade, odnosno plate i naknade zarade, odnosno plate obračunavaju i plaćaju 
porez na zarade u skladu sa Zakonom o porezu na dohodak građana („Službeni 
glasnik RS”, br. 24/01, 80/02, 80/02 – dr. zakon, 135/04, 62/06, 65/06 – 
ispravka, 31/09, 44/09, 18/10, 50/11, 91/11 – US, 93/12 i 114/12 – US) zaključno 
sa konačnom isplatom te zarade, odnosno plate i naknade zarade, odnosno plate. 
 

Član 68.
Odredbe ovog zakona koje uređuju utvrđivanje poreza samooporezivanjem 
primenjivaće se od 1. januara 2014. godine.  
Izuzetno od stava 1. ovog člana od 1. jula 2013. godine utvrđivanje poreza 
samooporezivanjem može da primeni obveznik koji porez plaća na stvarni prihod od 
samostalne delatnosti koji se opredeli da počev od 1. jula 2013. godine 
isplaćuje ličnu zaradu kao svoje mesečno lično primanje iz člana 22. stav 2. ovog 
zakona i o tome do 1. jula 2013. godine pisanim putem obavesti nadležni poreski 
organ.  
Odredbe člana 2. ovog zakona primenjivaće se počev od 1. januara 2014. godine.
Član 69.
Кonačan obračun poreza na stvarne prihode od samostalne delatnosti za 2013. 
godinu vrši se u skladu sa odredbama ovog zakona.  
Član 70.
Odredbe ovog zakona kojima se uređuje paušalno oporezivanje primenjivaće se na 
utvrđivanje obaveze počev za 2014. godinu, osim odredbe člana 23. stav 1. tačka 
4) ovog zakona koja se primenjuje od dana stupanja na snagu ovog zakona. 
 

Član 71.
Na utvrđivanje godišnjeg poreza na dohodak građana za 2013. godinu primenjuju se 
odredbe ovog zakona.  
Član 72.
Propisi za izvršavanje ovog zakona doneće se najkasnije u roku od šest meseci 
od dana stupanja na snagu ovog zakona.
Član 73.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o porezu na dohodak građana: "Službeni 
glasnik RS", broj 108/2013-4
Član 13.
Preduzetnik koji porez plaća na stvarni prihod od samostalne delatnosti, a 
koji se opredeli da u 2014. godini isplaćuje ličnu zaradu, dužan je da u pisanom 
obliku dostavi obaveštenje nadležnom poreskom organu o svom opredeljenju da vrši 
isplatu lične zarade zaključno sa 31. januarom 2014. godine.
Član 14.
Odredbe člana 3. st. 1. i 2. i čl. 5, 6, 8, 9. i 10. ovog zakona primenjivaće 
se od 1. januara 2014. godine.
Član 15.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o porezu na dohodak građana: "Službeni 
glasnik RS", broj 57/2014-3
Član 3.
Poslodavac koji je do dana početka primene ovog zakona stekao pravo na 
poresku olakšicu iz čl. 21v i 21d Zakona o porezu na dohodak građana („Službeni 
glasnik RS”, br. 24/01, 80/02, 80/02 – dr. zakon, 135/04, 62/06, 65/06 – 
ispravka, 31/09, 44/09, 18/10, 50/11, 91/11 – US, 93/12, 114/12 – US, 47/13, 
48/13 – ispravka i 108/13), poresku olakšicu ostvaruje u skladu sa tim zakonom.
Član 4.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, a primenjivaće se od 1. jula 2014. godine.
Zakon o izmenama i dopunama Zakona o porezu na dohodak građana: "Službeni 
glasnik RS", broj 112/2015-10
Član 40.
Postupci utvrđivanja i naplate poreza na kapitalne dobitke koji nisu okončani 
do dana stupanja na snagu ovog zakona, okončaće se po odredbama ovog zakona.
Član 41.
Poslodavac koji koristi poresku olakšicu iz člana 21v Zakona o porezu na 
dohodak građana („Službeni glasnik RS”, br. 24/01, 80/02, 80/02 – dr. zakon, 
135/04, 62/06, 65/06 – ispravka, 31/09, 44/09, 18/10, 50/11, 91/11 – US, 93/12, 
114/12 – US, 47/13, 48/13 – ispravka, 108/13, 57/14 i 68/14 – dr. zakon), za 
određeno novozaposleno lice, nastavlja da koristi olakšicu u skladu sa članom 7. 
ovog zakona.
Poslodavac koji zasnuje radni odnos sa novozaposlenim licima od 1. januara 
2016. godine, može da se opredeli da po osnovu radnog odnosa sa tim licima 
koristi poresku olakšicu iz člana 7. ili iz člana 8. ovog zakona.
Član 42.
Ovaj zakon stupa na snagu 1. januara 2016. godine, osim odredaba čl. 1, 16, 
27, 32. i 33. u delu koji se odnosi na oporezivanje prihoda od nepokretnosti, kao 
i čl. 17, 18. i 20. koje će se primenjivati od 1. januara 2017. godine.
Zakon o izmenama i dopunama Zakona o porezu na dohodak 
građana: "Službeni glasnik RS", broj 113/2017-185
Član 48.
Prvo usklađivanje za neoporezivi iznos zarade od 15.000 dinara, u 
smislu člana 3. ovog zakona, vrši se počev u 2019. godini. 
Član 49.
Neoporezivi iznos iz člana 7. ovog zakona primenjuje se kod obračuna i 
plaćanja poreza na zarade počev od zarade za mesec januar 2018. godine.
Neoporezivi iznos od 11.790 dinara primenjuje se zaključno sa isplatom 
zarade za mesec decembar 2017. godine.
Član 50. 
Poresko oslobođenje iz člana 12. ovog zakona primenjivaće se od 1. 
oktobra 2018. godine.
Član 51.
Odredbe čl. 14, 23, 24, 25, 38, 42, 44, 45. i 46. ovog zakona, u delu 
koji se odnosi na način vođenja poslovnih knjiga obveznika poreza na prihode od 
samostalne delatnosti, i odredba člana 37. ovog zakona, primenjivaće se počev za 
2019. godinu.
Član 52.
Isplatilac – pravno lice koje je od početka primene Odluke o 
računovodstvenom otpisu bilansne aktive („Službeni glasnik RS”, broj 77/17) 
platilo porez po odbitku u skladu sa Zakonom o porezu na dohodak građana 
(„Službeni glasnik RS”, br. 24/01, 80/02, 80/02 – dr. zakon, 135/04, 62/06, 
65/06 – ispravka, 31/09, 44/09, 18/10, 50/11, 91/11 – US, 93/12, 114/12 – US, 
47/13, 48/13 – ispravka, 108/13, 57/14, 68/14 – dr. zakon i 112/15), a na dan 
stupanja na snagu ovog zakona, ispunjava uslove za priznavanje rashoda banci po 
osnovu otpisa vrednosti pojedinačnih potraživanja koja se odnose na kredite koji 
se u smislu propisa Narodne banke Srbije smatraju problematičnim, saglasno 
zakonu kojim se uređuje porez na dobit pravnih lica, može da ostvari pravo na 
povraćaj tako plaćenog poreza u skladu sa zakonom kojim se uređuju poreski 
postupak i poreska administracija. 
Primanja fizičkog lica koja su bila predmet oporezivanja u smislu stava 
1. ovog člana, ne uračunavaju se u osnovicu godišnjeg poreza na dohodak građana.
Isplatilac prihoda nije dužan da izda potvrdu, odnosno iskaže podatke 
u potvrdi o plaćenom porezu po odbitku u vezi sa primanjima fizičkog lica, iz 
stava 1. ovog člana.
Član 53.
Ovaj zakon stupa na snagu 1. januara 2018. godine.
Zakon o izmenama i dopunama Zakona o porezu na dohodak 
građana: "Službeni glasnik RS", broj 95/2018-252
Član 26.
Odredbe čl. 3. i 4. ovog zakona u delu koji 
se odnosi na sopstvene akcije primenjivaće se na akcije stečene počev od 1. 
januara 2019. godine.
Član 27.
Odredbe čl. 5. i 6. ovog zakona primenjivaće 
se počev od 1. januara 2019. godine.
Član 28.
Poslodavac koji je do dana stupanja na snagu 
ovog zakona stekao pravo na oslobođenje iz člana 21đ Zakona o porezu na dohodak 
građana („Službeni glasnik RS”, br. 24/01, 80/02, 80/02 – dr. zakon, 135/04, 
62/06, 65/06 – ispravka, 31/09, 44/09, 18/10, 50/11, 91/11 – US, 93/12, 114/12 – 
US, 47/13, 48/13 – ispravka, 108/13, 57/14, 68/14 – dr. zakon, 112/15 i 113/17), 
nastavlja da koristi oslobođenje u skladu sa tim zakonom.
Oslobođenje iz stava 1. ovog člana poslodavac 
može da koristi za ona lica za koja je stekao to pravo do dana stupanja na snagu 
ovog zakona.
Član 29.
Odredba člana 7. ovog zakona primenjuje se kod 
utvrđivanja, obračunavanja i plaćanja poreske obaveze počev za 2019. godinu.
Član 30.
Odredbe čl. 9, 10, 15, 17, 19, 20, 22, 23, 
24. i 25. ovog zakona, koje se odnose na prihod od ugostiteljskih usluga, 
primenjivaće se počev od 1. jula 2019. godine.
Lica koja na dan stupanja na snagu ovog 
zakona, kao i lica koja po stupanju na snagu ovog zakona, a pre početka primene 
odredaba ovog zakona koje se odnose na prihod od ugostiteljskih usluga, pružaju 
ugostiteljske usluge u skladu sa zakonima kojima se uređuju ugostiteljstvo i 
turizam, dužna su da u periodu počev od 1. maja 2019. godine pa zaključno sa 30. 
junom 2019. godine podnesu poresku prijavu nadležnom poreskom organu.
Član 31.
Prvo usklađivanje neoporezivog iznosa od 
100.000 dinara iz člana 16. ovog zakona, po osnovu dobitaka od igara na sreću, 
vrši se počev u 2020. godini.
U postupcima utvrđivanja, naplate i kontrole 
naplate poreza na dobitke od igara na sreću koji nisu okončani do dana stupanja 
na snagu ovog zakona, porez na dobitke od igara na sreću utvrdiće se u skladu sa 
ovim zakonom.
Član 32.
Podzakonski akti za izvršavanje ovog zakona 
doneće se u roku od 120 dana od dana stupanja na snagu ovog zakona.
Član 33.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.
Zakon o izmenama i dopunama Zakona o porezu na dohodak 
građana: "Službeni glasnik RS", broj 86/2019-6
Član 20.
Dinarski iznosi mesečnih zarada iz člana 5. 
st. 5. i 6. ovog zakona predstavljaju iznos u visini dve, odnosno tri prosečne 
mesečne zarade u Republici Srbiji isplaćene, odnosno ostvarene u periodu za 
prethodnih 12 meseci počev od meseca jula 2019. godine, za koji period su 
objavljeni podaci republičkog organa nadležnog za poslove statistike.
Iznosi iz stava 1. ovog člana primenjuju se do 
prvog dana narednog meseca po objavljivanju dinarskih iznosa saglasno članu 3. st. 
2. i 4. ovog zakona.
Član 21.
Prvo usklađivanje neoporezivog iznosa zarade 
od 16.300 dinara godišnjim indeksom potrošačkih cena vrši se počev u 2021. 
godini.
Član 22.
Odredbe čl. 12, 13, 14. i 19. ovog zakona (za 
paušalno oporezivanje) primenjivaće se za utvrđivanje poreza na paušalno utvrđeni 
prihod počev za 2020. godinu.
Član 23.
Postupak utvrđivanja i naplate poreza na 
kapitalne dobitke koji nije pravosnažno okončan do dana početka primene ovog 
zakona, okončaće se po odredbama ovog zakona ukoliko tako utvrđen iznos poreske 
obaveze nije viši u odnosu na iznos poreske obaveze koji bi bio utvrđen po 
odredbama zakona koji se primenjivao na dan nastanka poreske obaveze.
Član 24.
Prihod isplaćen preduzetniku ili preduzetniku 
paušalcu u smislu člana 31. Zakona o porezu na dohodak građana („Službeni 
glasnik RS”, br. 24/01, 80/02, 80/02 – dr. zakon, 135/04, 62/06, 65/06 – 
ispravka, 31/09, 44/09, 18/10, 50/11, 91/11 – US, 93/12, 114/12 – US, 47/13, 
48/13 – ispravka, 108/13, 57/14, 68/14 – dr. zakon, 112/15, 113/17 i 95/18 – u 
daljem tekstu: Zakon), zaključno sa 1. martom 2020. godine, smatraće se prihodom 
od samostalne delatnosti bez obzira na prirodu njegovog odnosa sa nalogodavcem u 
smislu odredaba člana 85. Zakona, odnosno člana 9. Zakona o poreskom postupku i 
poreskoj administraciji („Službeni glasnik RS”, br. 80/02, 84/02 – ispravka, 
23/03 – ispravka, 70/03, 55/04, 61/05, 85/05 – dr. zakon, 62/06 – dr. zakon, 
61/07, 20/09, 72/09 – dr. zakon, 53/10, 101/11, 2/12 – ispravka, 93/12, 47/13, 
108/13, 68/14, 105/14, 91/15 – autentično tumačenje, 112/15, 15/16, 108/16, 30/18 
i 95/18).
Član 25.
Odredbe ovog zakona primenjivaće se od 1. 
januara 2020. godine, osim odredaba člana 5. i člana 10. u delu koji se odnosi 
na oslobođenje od plaćanja poreza po osnovu zarade kod poslodavca koji obavlja 
inovacionu delatnost, koje će se primenjivati od 1. marta 2020. godine.
Član 26.
Propisi za izvršavanje ovog zakona doneće se u 
roku od 120 dana od dana stupanja na snagu ovog zakona.
Član 27.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.


