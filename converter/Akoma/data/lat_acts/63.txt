


Redakcijski prečišćen tekst




ZAКON
o odbrani
„Službeni glasnik RS“, br. 116 od 11. decembra 2007, 88 od 
28. oktobra 2009,
 88 od 28. oktobra 2009 - dr. zakon, 104 od 16. decembra 2009 - 
dr. zakon, 10 od 29. januara 2015, 36 od 
10. maja 2018.
Glava I
OSNOVNE ODREDBE

Član 1.
Ovim zakonom uređuju se sistem odbrane Republike Srbije, 
nadležnosti državnih organa i Vojske Srbije u odbrani, prava i dužnosti državnih 
organa, autonomnih pokrajina, jedinica lokalne samouprave, građana, privrednih 
društava, drugih pravnih lica i preduzetnika u odbrani, kao i druga pitanja od 
značaja za odbranu. 

Član 2.
Odbrana Republike Srbije ostvaruje se angažovanjem 
raspoloživih ljudskih i materijalnih resursa, a obezbeđuje upotrebom Vojske 
Srbije i drugih snaga odbrane na zaštiti suverenosti, nezavisnosti, 
teritorijalne celovitosti i bezbednosti. 
Osnovni cilj odbrane je odvraćanje od napada i suprotstavljanje 
vojnim i nevojnim izazovima, rizicima i pretnjama bezbednosti zemlje i zaštita 
građana, materijalnih dobara i životne sredine.
Odbrana Republike Srbije sprovodi se jedinstvenim sistemom 
organizovanja priprema građana, državnih organa, organa autonomnih pokrajina, 
organa jedinica lokalne samouprave, privrednih društava, drugih pravnih lica i 
preduzetnika za izvršavanje zadataka odbrane i rad i upotrebu Vojske Srbije i 
drugih snaga odbrane u ostvarivanju i očuvanju bezbednosti Republike Srbije i 
njenih građana.
Odbrana Republike Srbije sprovodi se samostalno, a 
može se sprovoditi i u saradnji sa drugim državama i međunarodnim bezbednosnim 
organizacijama u okviru institucija sistema nacionalne, regionalne i globalne 
bezbednosti.
Brisan je raniji stav 5. (vidi član 1. Zakona - 10/2015-3)

*Službeni glasnik RS, broj 10/2015

Član 3.
Republika Srbija u oblasti odbrane ostvaruje saradnju s 
drugim državama i međunarodnim organizacijama i institucijama sistema 
nacionalne, regionalne i globalne bezbednosti u izgradnji i očuvanju mira u svetu 
i izvršava obaveze koje proističu iz članstva u Ujedinjenim nacijama i obaveza 
preuzetih potvrđenim međunarodnim ugovorima. 

Član 4.
Osnovni pojmovi koji se koriste u ovom zakonu imaju sledeća 
značenja:
1)sistem odbrane Republike Srbijeje deo 
sistema nacionalne bezbednosti koji predstavlja jedinstvenu, normativno, 
strukturno i funkcionalno uređenu celinu, čiji je cilj zaštita suverenosti, 
nezavisnosti, teritorijalne celovitosti i bezbednosti Republike Srbije od svih 
oblika spoljnjeg i unutrašnjeg ugrožavanja u miru, vanrednom stanju i ratu;
1a)odbrana Republike Srbijeje funkcija 
države kojom se obezbeđuje suverenost, nezavisnost, teritorijalna celovitost i 
bezbednost Republike Srbije; odbrana Republike Srbije obuhvata vojnu i civilnu 
odbranu;
1b)subjekti sistema odbranesu: 
građani, državni organi, organi autonomnih pokrajina, organi jedinica lokalne 
samouprave, privredna društva, druga pravna lica, preduzetnici i Vojska Srbije
2) snage odbrane u širem smislu su ljudski i materijalni 
potencijali Republike Srbije, a u užem smislu snage odbrane na osnovu zakona 
čine organizovane strukture subjekata sistema odbrane;
3)vojna odbranaje deo odbrane 
Republike Srbije koji obuhvata skup mera i aktivnosti usmerenih na pripreme za 
odbranu i odbranu Republike Srbije upotrebom Vojske Srbije;
4)civilna odbranaje deo odbrane Republike 
Srbije koji obuhvata skup mera i aktivnosti usmerenih na: pripreme za odbranu i 
odbranu Republike Srbije nevojnim sredstvima; obezbeđivanje uspešnog 
funkcionisanja državnih organa, organa autonomnih pokrajina i jedinica lokalne 
samouprave, privrednih društava i drugih pravnih lica, zaštite i spasavanja i 
obezbeđenja uslova za život i rad građana i zadovoljenja potreba snaga odbrane u 
vanrednom i ratnom stanju;
4a) civilna zaštita je organizovan sistem 
čija je osnovna delatnost zaštita, spasavanje i otklanjanje posledica elementarnih 
nepogoda, tehničko-tehnoloških nesreća i drugih većih opasnosti koje mogu 
ugroziti stanovništvo, materijalna i kulturna dobra i životnu sredinu u miru i 
vanrednom i ratnom stanju;
5) Vojska Srbije je organizovana oružana snaga koja brani 
Republiku Srbiju od oružanog ugrožavanja spolja i izvršava druge misije i zadatke 
u skladu s Ustavom, zakonom i principima međunarodnog prava koji regulišu 
upotrebu sile;
6) vanredno stanje je stanje javne opasnosti u kojem je 
ugrožen opstanak države ili građana, a posledica je vojnih ili nevojnih izazova, 
rizika i pretnji bezbednosti;
7) ratno stanje je stanje opasnosti u kojem je oružanim 
delovanjem spolja ugrožena suverenost, nezavisnost i teritorijalna celovitost 
zemlje, odnosno mir u regionu, koje zahteva mobilizaciju snaga i sredstava za 
odbranu;
8) pripreme za odbranu obuhvataju aktivnosti snaga odbrane 
koje se zasnivaju na utvrđenoj strategiji odbrane, a sprovode se u skladu s 
planovima odbrane;
9) odbrambeni interesi su: zaštita 
suverenosti, nezavisnosti i teritorijalne celovitosti Republike Srbije; zaštita 
bezbednosti države i njenih građana; očuvanje mira i bezbednosti u regionu i 
svetu; vojna neutralnost i saradnja i partnerstvo sa državama i međunarodnim 
organizacijama u oblasti bezbednosti i odbrane;
10) vojni izazovi, rizici i pretnje bezbednosti ispoljavaju 
se u obliku: agresije, oružane pobune i drugih oblika upotrebom oružane sile;
11) nevojni izazovi, rizici i pretnje bezbednosti ispoljavaju 
se u obliku: terorizma, organizovanog kriminala, korupcije, elementarnih 
nepogoda, tehničko-tehnoloških i drugih nesreća i opasnosti;
12) ljudski resursi u odbrani obuhvataju demografski 
potencijal države koji podleže obavezi odbrane, koji je sposoban i obučen za 
uključivanje u sistem odbrane;
13) materijalni resursi u odbrani obuhvataju prirodne, 
privredne, finansijske, informacione i ostale potencijale države, koji se 
angažuju za potrebe odbrane; 
13a)vojno postrojenjeje jedna ili više 
tehnoloških linija, pogona ili proizvodnih celina u okviru komande, jedinice i 
ustanove Vojske Srbije, vojne jedinice i vojne ustanove koja je organizaciono i 
funkcionalno vezana za Ministarstvo odbrane i privrednog društva koje je u 
skladu sa zakonom registrovano za proizvodnju naoružanja i vojne opreme čiji je 
osnivač Republika Srbija, odnosno koje u celini ili delimično posluje kapitalom 
u državnoj svojini, u skladu sa zakonom i osnivačkim aktom;
13b)vojno skladišteje skladište 
sirovina, energenata ili gotovih proizvoda koje koristi komanda, jedinica i 
ustanova Vojske Srbije, vojna jedinica i vojna ustanova koja je organizaciono i 
funkcionalno vezana za Ministarstvo odbrane ili privredno društvo koje je u 
skladu sa zakonom registrovano za proizvodnju naoružanja i vojne opreme čiji je 
osnivač Republika Srbija, odnosno koje u celini ili delimično posluje kapitalom 
u državnoj svojini, u skladu sa zakonom i osnivačkim aktom;
14) Strategija nacionalne bezbednosti Republike Srbije je 
najviši strateški dokument čijom realizacijom se štite nacionalni interesi 
Republike Srbije od izazova, rizika i pretnji bezbednosti u različitim oblastima 
društvenog života;
15) Strategija odbrane Republike Srbije je najviši 
strateški dokument u oblasti odbrane kojim se definišu stavovi o bezbednosnom 
okruženju, odbrambenim interesima, misijama i zadacima Vojske Srbije, struktura i 
funkcionisanje sistema odbrane;
16)Doktrina Vojske Srbijeje osnovni 
doktrinarni dokument u kojem se definišu opšta opredeljenja o vojnoj delatnosti, 
organizovanju, pripremama, upotrebi i obezbeđenju Vojske Srbije u miru, vanrednom 
i ratnom stanju, u skladu sa Ustavom i Strategijom odbrane Republike Srbije i 
predstavlja okvir za izradu nižih doktrinarnih dokumenata;
16a)doktrinarna dokumenta nižeg nivoasu 
doktrine na operativnom nivou komandovanja, funkcionalne doktrine, pravila, 
uputstva i druga dokumenta kojima se razrađuju sadržaji Doktrine Vojske Srbije;
17)Dugoročni plan razvoja sistema odbrane Republike 
Srbijeje dokument planiranja odbrane u kojem se utvrđuju dugoročni ciljevi i 
prioriteti razvoja sistema odbrane, buduće sposobnosti sistema odbrane, sadržaj 
i dinamika razvoja sistema odbrane, finansiranje sistema odbrane i druga pitanja 
od značaja za funkcionisanje i razvoj sistema odbrane;
17a)Srednjoročni plan i program razvoja sistema odbraneje 
dokument planiranja u kojem se utvrđuju srednjoročni ciljevi i prioriteti razvoja 
sistema odbrane, sadržaj i dinamika razvoja sistema odbrane, finansijski okvir i 
druga pitanja od značaja za funkcionisanje i razvoj sistema odbrane;
17b)planiranje odbraneje funkcija 
upravljanja sistemom odbrane čijom realizacijom se određuju ciljevi u oblasti 
odbrane i načini ostvarivanja tih ciljeva; planiranje odbrane se realizuje izradom 
strategijsko-doktrinarnih dokumenata, planiranjem razvoja i planiranjem upotrebe 
snaga;
18)Strategijski pregled odbrane Republike Srbijeje 
dokument planiranja odbrane u kojem se daje pregled stanja odbrambenih sposobnosti 
i dostignutog stepena razvoja sistema odbrane, utvrđuju potrebne sposobnosti, 
strateška opredeljenja i prioriteti razvoja sistema odbrane, kao i druga pitanja od 
značaja za funkcionisanje i razvoj sistema odbrane;
19) sistem upravljanja vazdušnim saobraćajem, u širem smislu, 
obuhvata jedinstvo organizacija, službi i jedinica, objekata, opreme i 
sredstava, veština, informacija i doktrine (regulativa i procedura) 
uspostavljenih radi omogućavanja bezbednog i efikasnog kretanja vazduhoplova u svim 
fazama manevrisanja, a sastoji se od međusobno ineraktivnih elemenata na zemlji i 
u vazduhu; sistem upravljanja vazdušnim saobraćajem, u užem smislu, je deo sistema 
nacionalne bezbednosti i jedinstven oblik civilno-vojnog organizovanja radi 
kontrole, zaštite i odbrane vazdušnog prostora, regulisanja i nadzora nad 
funkcionisanjem sistema i pružanja usluga u miru, ratnom i vanrednom stanju;
20) upravljanje sistemom odbrane predstavlja proces usmeravanja 
subjekata odbrane u izvršavanju njihovih obaveza i zadataka;
21) demokratska i civilna kontrola Vojske Srbije posebno 
obuhvata: kontrolu upotrebe i razvoja Vojske Srbije, internu i eksternu kontrolu 
troškova za vojne potrebe, praćenje stanja i obaveštavanja javnosti o stanju 
priprema Vojske Srbije, obezbeđenje slobodnog pristupa informacijama od javnog 
značaja i utvrđivanje odgovornosti za vršenje vojnih dužnosti u skladu sa zakonom;
22) transparentnost u finansiranju potreba odbrane posebno 
obuhvata: predlaganje, pripreme, iskazivanje i kontrolu troškova sistema odbrane; 
prikazivanje ciljeva i zadataka za koje su neophodna odgovarajuća sredstva; 
podnošenje izveštaja o namenskom trošenju tih sredstava i stalnu kontrolu troškova 
sistema odbrane; 
23) multinacionalne operacije su aktivnosti 
koje se preduzimaju u okviru sistema kolektivne bezbednosti i sistema kolektivne 
odbrane, u skladu s međunarodnim pravom i potvrđenim međunarodnim ugovorima;
24)standard odbrane Republike Srbije (SORS)je 
dokument koji se donosi u propisanom postupku za specifične potrebe odbrane i 
sadrži tehničke specifikacije ili kriterijume kojima se obezbeđuje da 
materijali, proizvodi, procesi ili usluge odgovaraju nameni i kvalitetu.

*Službeni glasnik RS, broj 88/2009
**Službeni glasnik RS, broj 10/2015
***Službeni glasnik RS, broj 36/2018

Član 5.
Odbrana zemlje se ostvaruje: 
1) organizovanjem i pripremanjem subjekata odbrane za 
izvršavanje zadataka u ratnom i vanrednom stanju; 
2) preduzimanjem mera i radnji za rad subjekata odbrane i za 
upotrebu Vojske Srbije i drugih snaga odbrane u ratnom i vanrednom stanju do 
konačnog otklanjanja ili prestanka opasnosti za zemlju; 
3) preduzimanjem mera i aktivnosti na zaštiti i spasavanju 
ljudi i materijalnih dobara i životne sredine u ratnom i vanrednom stanju; 

4) učešćem u multinacionalnim operacijama.

Član 6.
Priprema za odbranu je pravo i dužnost subjekata odbrane da 
planiraju svoje pripreme za izvršavanje zadataka odbrane i preduzimaju mere i 
radnje za rad i za upotrebu Vojske Srbije i drugih snaga odbrane u ratnom i 
vanrednom stanju.
Osim priprema iz stava 1. ovog člana, Ministarstvo odbrane 
i Vojska Srbije sprovode pripreme za učešće u multinacionalnim operacijama. 


Član 7.
Dokumenti planiranja odbrane su: 
strategijsko-doktrinarni dokumenti, dokumenti planiranja razvoja i dokumenti 
planiranja upotrebe snaga.
Osnovni strategijsko-doktrinarni dokumenti su: 
Strategija nacionalne bezbednosti Republike Srbije, Strategija odbrane Republike 
Srbije i Doktrina Vojske Srbije.
Osnovni dokumenti planiranja razvoja su: Dugoročni plan 
razvoja sistema odbrane Republike Srbije, Strategijski pregled odbrane Republike 
Srbije i Srednjoročni plan i program razvoja sistema odbrane.
Osnovni dokumenti planiranja upotrebe snaga su Plan 
odbrane Republike Srbije i Plan upotrebe Vojske Srbije kao njegov sastavni deo.

*Službeni glasnik RS, broj 10/2015

Član 8.
Pripadnici Vojske Srbije i drugih snaga odbrane dužni 
su da se uvek i u svim okolnostima pri izvođenju borbenih i neborbenih operacija 
pridržavaju pravila međunarodnog humanitarnog prava o postupanju s ranjenicima i 
zarobljenicima i zaštiti stanovništva i drugih pravila tog prava i međunarodnih 
standarda o upotrebi sile, u skladu s Ustavom, zakonom i potvrđenim međunarodnim 
ugovorima.
Pripadnik Vojske Srbije i drugih snaga odbrane ima 
pravo da odbije naređenje kojim se od njega traži postupanje suprotno Ustavu, 
zakonu i pravilima međunarodnog humanitarnog prava.

*Službeni glasnik RS, broj 88/2009

Glava II

NADLEŽNOSTI DRŽAVNIH ORGANA U OBLASTI ODBRANE

Narodna skupština

Član 9.
Narodna skupština donosi zakone i druga opšta akta u 
oblasti odbrane i ostvaruje demokratsku i civilnu kontrolu Vojske Srbije.
Narodna skupština u oblasti odbrane:
1) odlučuje o ratu i miru i proglašava ratno i vanredno 
stanje; 
2) usvaja Strategiju nacionalne bezbednosti Republike 
Srbije;
3) usvaja Strategiju odbrane Republike Srbije;
4) usvaja Dugoročni plan razvoja sistema odbrane Republike 
Srbije;
5) donosi zakone o potvrđivanju međunarodnih ugovora u 
oblasti odbrane i vojne saradnje;
6) propisuje mere odstupanja od ljudskih i manjinskih prava u 
ratnom i vanrednom stanju; 
7) brisana je (vidi član 2. Zakona - 
36/2018-11)
8) odlučuje o upotrebi Vojske Srbije van granica Republike 
Srbije; 
9) prestala je da važi (vidi član 43. Zakona – 88/2009-31)
10) odlučuje o visini sredstava za finansiranje potreba 
odbrane;
11) razmatra ostvarivanje Plana odbrane Republike Srbije; 

12) nadzire rad službi bezbednosti;
13) vrši i druge poslove određene zakonom.
Godišnji izveštaj Vlade o stanju priprema za odbranu 
razmatra se na sednici nadležnog odbora Narodne skupštine.

*Službeni glasnik RS, broj 36/2018

Član 10.
Кada Narodna skupština nije u mogućnosti da se sastane:
1) odluku o proglašenju ratnog stanja donose zajedno 
predsednik Republike, predsednik Narodne skupštine i predsednik Vlade;
2) mere odstupanja od Ustavom zajemčenih ljudskih i manjinskih 
prava u ratnom stanju zajedno utvrđuju predsednik Narodne skupštine, predsednik 
Republike i predsednik Vlade;
3) odluku o proglašenju vanrednog stanja donose zajedno 
predsednik Republike, predsednik Narodne skupštine i predsednik Vlade, pod istim 
uslovima kao i Narodna skupština;
4) mere kojima se odstupa od ljudskih i manjinskih prava u 
vanrednom stanju može propisati Vlada, uredbom, uz supotpis predsednika 
Republike.

Predsednik Republike

Član 11.
Predsednik Republike, u skladu sa zakonom, komanduje 
Vojskom Srbije. 
Predsednik Republike u oblasti odbrane naročito: 

1) podnosi zajedno s Vladom Narodnoj skupštini predlog za 
proglašenje ratnog i vanrednog stanja; 
2) daje saglasnost na nacrt osnovnih dokumenata 
planiranja razvoja;
3) usvaja Doktrinu Vojske Srbije, na osnovu predloga 
ministra odbrane i daje saglasnost na nacrt ostalih osnovnih 
strategijsko-doktrinarnih dokumenata;
4) naređuje sprovođenje Plana odbrane Republike Srbije; 

5) brisana je (vidi član 4. Zakona - 10/2015-3)
6) usvaja Plan mobilizacije Vojske Srbije; 
7) naređuje sprovođenje mera pripravnosti, opštu i delimičnu 
mobilizaciju; 
8) usvaja Plan upotrebe Vojske Srbije i naređuje njenu 
upotrebu;
9) brisana je (vidi član 4. Zakona - 10/2015-3)
10) donosi smernice za izgradnju operativne i funkcionalne 
sposobnosti Vojske Srbije; 
11) postavlja i razrešava načelnika Generalštaba Vojske 
Srbije, uz mišljenje ministra odbrane;
12) brisana je (vidi član 4. Zakona - 10/2015-3)
13) vrši i druge poslove određene zakonom.
Za obavljanje poslova iz stava 1. ovog člana, predsednik 
Republike donosi: ukaze, direktive, naređenja, naredbe, smernice, odluke, pravila 
i druga akta.
Predsednik Republike obrazuje vojni kabinet za poslove iz 
svoje nadležnosti u oblasti odbrane. 
Predsednik Republike svoja ovlašćenja u oblasti odbrane može 
preneti na ministra odbrane, osim odlučivanja o upotrebi Vojske Srbije, 
odlučivanja o postavljenjima, unapređenjima i razrešenjima oficira koja su u 
nadležnosti predsednika Republike na osnovu zakona i ovlašćenja za donošenje 
strategijsko-doktrinarnih i planskih dokumenata čije je donošenje u zakonskoj 
nadležnosti predsednika Republike. 

*Službeni glasnik RS, broj 10/2015

Vlada

Član 12.
Vlada utvrđuje i vodi politiku odbrane, predlaže i izvršava 
zakone i opšta akta Narodne skupštine koja se odnose na odbranu. 
Vlada u oblasti odbrane naročito:
1) podnosi Narodnoj skupštini zajedno s predsednikom 
Republike predlog za proglašenje ratnog i vanrednog stanja;
1a) usvaja Procenu vojnih i nevojnih izazova, rizika i 
pretnji po bezbednost zemlje, na predlog ministra odbrane;
2) predlaže Narodnoj skupštini usvajanje Strategije 
nacionalne bezbednosti Republike Srbije, Strategije odbrane Republike Srbije i 
Dugoročnog plana razvoja sistema odbrane Republike Srbije;
2a) donosi akcione planove za sprovođenje Strategije 
nacionalne bezbednosti Republike Srbije i Strategije odbrane Republike Srbije;
3) usvaja Strategijski pregled odbrane Republike 
Srbije i Srednjoročni plan i program razvoja sistema odbrane, na predlog ministra 
odbrane;
4) usvaja Plan odbrane Republike Srbije, osim Plana 
upotrebe Vojske Srbije i Plana mobilizacije Vojske Srbije;
5) predlaže Narodnoj skupštini donošenje zakona iz oblasti 
odbrane, bezbednosti i Vojske Srbije;
6) predlaže Narodnoj skupštini donošenje zakona o 
potvrđivanju međunarodnih ugovora iz oblasti odbrane i vojne saradnje;
7) donosi Smernice za izradu Plana odbrane Republike 
Srbije, na predlog ministra odbrane;
8) usvaja Godišnji izveštaj o stanju priprema za odbranu 
i o tome izveštava Narodnu skupštinu;
9) odobrava planove odbrane organa državne uprave i 
utvrđuje njihovu organizaciju za rad u ratnom i vanrednom stanju;
10) propisuje mere pripravnosti subjekata sistema 
odbrane u ratnom i vanrednom stanju, osim pripravnosti Vojske Srbije;
11) predlaže predsedniku Republike sprovođenje mera 
pripravnosti i opštu i delimičnu mobilizaciju, osim mobilizacije Vojske Srbije;
12) brisana je (vidi član 5. Zakona - 10/2015-3)
13) odlučuje o određivanju pravnih lica koji su od značaja 
za odbranu Republike Srbije;
14) odlučuje o određivanju proizvoda i usluga od posebnog 
značaja za odbranu Republike Srbije;
15) određuje vrste investicionih objekata i prostornih 
i urbanističkih planova od značaja za odbranu i bliže uređuje način i postupak 
postavljanja zahteva i obaveštavanja nadležnih organa za pripremanje, donošenje i 
sprovođenje prostornih i urbanističkih planova i obaveza investitora objekata od 
značaja za odbranu pri projektovanju, izgradnji i rekonstrukciji tih objekata po 
kojima su dužni da postupaju u skladu sa zakonom;
16) odlučuje o osnivanju i ukidanju vojnoškolskih i 
vojnih naučnoistraživačih ustanova, o njihovom uključivanju u obrazovni i 
naučnoistraživački sistem Republike Srbije i o osnivanju budžetskih fondova za 
potrebe obezbeđenja sredstava za finansiranje vojnog obrazovanja i vojne 
naučnoistraživačke delatnosti;
17) propisuje načela i kriterijume za unutrašnje uređenje i 
sistematizaciju radnih mesta u Ministarstvu odbrane, na osnovu predloga ministra 
odbrane;
18) propisuje kriterijume za raspoređivanje građana i 
materijalnih sredstava za potrebe odbrane i popune Vojske Srbije, na osnovu 
predloga ministra odbrane;
19) propisuje načela i kriterijume za organizaciju službi 
kriptozaštite u Republici Srbiji, na predlog Ministarstva odbrane;
20) propisuje način i postupak sprovođenja mobilizacije, 
osim mobilizacije Vojske Srbije, kao i način i postupak izvršavanja vojne, radne 
i materijalne obaveze u ratnom i vanrednom stanju, na predlog Ministarstva 
odbrane;
21) propisuje način, postupak i mere zaštite poverljivih 
pronalazaka značajnih za odbranu, na predlog Ministarstva odbrane;
22) prati i usmerava istraživanje, razvoj, proizvodnju i 
promet naoružanja i vojne opreme;
23) preduzima mere za stvaranje, upotrebu, korišćenje, 
obnavljanje i razmeštaj rezervi za potrebe odbrane i obezbeđuje sredstva za 
finansiranje posebnih zadataka u odbrani u ratnom i vanrednom stanju, na osnovu 
predloga resornih ministarstava;
24) odlučuje o broju i rasporedu izaslanstava odbrane 
Republike Srbije i vojnih predstavništava Republike Srbije u inostranstvu, na 
predlog ministra odbrane;
25) brisana je (vidi član 5. Zakona - 10/2015-3)
26) vrši i druge poslove određene zakonom.

*Službeni glasnik RS, broj 10/2015
**Službeni glasnik RS, broj 36/2018

Član 13.
U ratnom i vanrednom stanju, Vlada sprovodi odluke Narodne 
skupštine i predsednika Republike, koje se odnose na: 
1) funkcionisanje državnih organa, organa autonomnih 
pokrajina, organa jedinica lokalne samouprave, privrednih društava, drugih 
pravnih lica i preduzetnika na teritoriji Republike Srbije; 
2) prelazak državnih organa s mirnodopske na organizaciju 
utvrđenu za ratno i vanredno stanje i njihovo funkcionisanje prema planovima 
odbrane; 
3) preduzimanje mera za izvršavanje međunarodnih obaveza u 
vezi s postupanjem s ratnim zarobljenicima, stranim državljanima i njihovom 
imovinom.

Ministarstvo odbrane

Član 14.
Ministarstvo odbrane, u okviru svog delokruga, predlaže i 
sprovodi politiku odbrane, izvršava zakone i međunarodne ugovore, opšta akta 
Narodne skupštine, Vlade i akta predsednika Republike iz oblasti odbrane. 

Ministarstvo odbrane obavlja poslove koji se odnose na:
1) izradu predloga Procene vojnih i nevojnih izazova, 
rizika i pretnji po bezbednost zemlje;
2) izradu nacrta Strategije nacionalne bezbednosti 
Republike Srbije, Strategije odbrane Republike Srbije i Dugoročnog plana razvoja 
sistema odbrane Republike Srbije i usvajanje dokumenta za njihovu razradu;
3) izradu predloga akcionih planova za sprovođenje 
Strategije nacionalne bezbednosti Republike Srbije i Strategije odbrane 
Republike Srbije;
4) predlaganje Doktrine Vojske Srbije;
5) izradu predloga Strategijskog pregleda odbrane 
Republike Srbije;
6) izradu Srednjoročnog plana i programa razvoja 
sistema odbrane;
7) izradu predloga godišnjeg izveštaja Vlade o stanju 
priprema za odbranu;
8) izradu nacrta zakona iz oblasti odbrane, 
bezbednosti i Vojske Srbije, zdravstvene zaštite i zdravstvenog osiguranja vojnih 
osiguranika, vojnog obrazovanja, proizvodnje naoružanja i vojne opreme i drugo;
9) izradu nacrta zakona o potvrđivanju međunarodnih 
ugovora u oblasti odbrane i vojne saradnje i zaključivanje administrativnih ugovora 
za njihovo izvršavanje;
10) izradu platformi za vođenje pregovora i zaključivanje 
međunarodnih ugovora u oblasti odbrane i vojne saradnje i njihovo izvršavanje;
11) zaključivanje međunarodnih ugovora o saradnji s 
ministarstvima i oružanim snagama drugih država i zaključivanje administrativnih 
ugovora za njihovo izvršavanje (protokoli, memorandumi i dr.);
12) planiranje i ostvarivanje međunarodne saradnje u 
oblasti odbrane i vojne saradnje;
13) pripremanje Smernica za izradu Plana odbrane 
Republike Srbije;
14) pripremanje i donošenje Uputstva o jedinstvenoj 
metodologiji za izradu planova odbrane i merama bezbednosti u izradi planova 
odbrane u skladu s odlukom i Smernicama za izradu Plana odbrane Republike 
Srbije;
15) izradu akata i planskih dokumenata na osnovu kojih 
se pripremaju, izrađuju i usklađuju planovi odbrane kojima se planiraju mere i 
radnje za rad građana, državnih organa, privrednih društava, drugih pravnih lica 
i preduzetnika i za upotrebu Vojske Srbije i drugih snaga odbrane u ratnom i 
vanrednom stanju;
16) kontrolu priprema za odbranu i davanje prethodne 
saglasnosti na predloge planova odbrane koje izrađuju i pripremaju nosioci 
obaveze planiranja i njihovu usaglašenost s planovima razvoja sistema odbrane i 
usaglašenost s planovima koje izrađuje, priprema i donosi Vojska Srbije;
17) planiranje, pripremanje i kontrolu sprovođenja 
mobilizacije i aktiviranje subjekata sistema odbrane za izvršavanje zadataka u 
ratnom i vanrednom stanju, u skladu sa zakonom i odlukama nadležnih organa;
18) izvršavanje vojne obaveze i njeno usklađivanje sa 
izvršavanjem radne i materijalne obaveze u skladu s posebnim zakonom;
19) određivanje programa obuke i uređivanje načina i 
postupka planiranja i sprovođenja planova obuke građana za odbranu zemlje preko 
nadležnih teritorijalnih organa Ministarstva odbrane, u saradnji sa subjektima 
sistema odbrane i Generalštabom Vojske Srbije;
20) planiranje, 
saradnja i organizovanje civilno-vojnih odnosa u 
izvršavanju zajedničkih poslova u oblasti odbrane i bezbednosti;
21) uređivanje organizacije, zadataka, načina i 
posebnih uslova vršenja sportske, muzejske, arhivske, izdavačko-informativne, 
bibliotečko-informacione, muzičke i filmske delatnosti i drugih delatnosti za 
potrebe Ministarstva odbrane i Vojske Srbije pod uslovima propisanim posebnim 
zakonom kojim se uređuju ove delatnosti;
22) uređivanje načina vrednovanja, čuvanja i razvijanja 
vojnih tradicija u Ministarstvu odbrane i Vojsci Srbije (vojni veterani, zaštita 
spomen-obeležja u vojnim objektima i spomen-sobe) i načina saradnje sa udruženjima 
koja neguju tradicije oslobodilačkih ratova Srbije;
23) uređivanje sistema selekcije, klasifikacije, 
karijernog vođenja i savetovanja i psihološke delatnosti u skladu sa zakonom;
24) organizovanje, modernizaciju i unapređenje 
telekomunikaciono-informatičkog obezbeđenja i sredstava posebne namene za potrebe 
Ministarstva odbrane i Vojske Srbije i kriptozaštite za potrebe Ministarstva 
odbrane i Vojske Srbije i drugih državnih organa;
25) uređivanje načina i postupka usklađivanja 
telekomunikaciono-informatičkog obezbeđenja, telekomunikacionih i računarskih 
mreža i sredstava s potrebama odbrane pod uslovima propisanim posebnim zakonom;
25a) uređivanje načina, postupka, racionalizacije i 
unapređenja saobraćaja i transporta ljudi i sredstava u sistemu odbrane;
26) propisivanje načina i posebnih uslova i postupaka 
za uređenje i pripremu teritorije i akvatorije za potrebe odbrane;
27) određivanje i propisivanje zaštitnih zona oko vojnih 
kompleksa i vojnih objekata i mera njihove 
zaštite, obeležavanja i ovlašćenja za pristup tim objektima;
28) uređivanje načina i postupka istraživanja, razvoja, 
proizvodnje i prometa naoružanja i vojne opreme za potrebe Vojske Srbije;
29) opremanje i naoružavanje Vojske Srbije i drugih 
snaga odbrane, sprovođenje postupka nabavki u skladu sa zakonom kojim se uređuju 
javne nabavke i materijalno obezbeđivanje Vojske Srbije;
30) planiranje, upravljanje, kontrolu i sprovođenje 
bezbednosno-obaveštajnih poslova od značaja za odbranu u skladu sa zakonom;
31) planiranje i organizovanje školovanja i usavršavanja 
za rad na poslovima odbrane i bezbednosti zemlje i nadzor nad radom vojnih škola 
u skladu s posebnim zakonom;
32) razvoj vojnog obrazovanja i vojne 
naučnoistraživačke delatnosti od značaja za odbranu i Vojsku Srbije i uređivanje 
načina i postupka za njihovo usklađivanje s opštim sistemom obrazovanja i 
naučnoistraživačke delatnosti u Republici Srbiji pod uslovima propisanim zakonom 
kojim se uređuju ove delatnosti;
33) organizovanje, planiranje, sprovođenje i razvoj 
naučnoistraživačke i inventivne delatnosti od značaja za odbranu;
34) statusna i druga pitanja pripadnika Vojske Srbije u 
skladu sa zakonom;
35) donošenje akata o organizaciji Ministarstva odbrane 
i Vojske Srbije;
36) obrazovanje i organizovanje finansijske službe u 
Ministarstvu odbrane, komandama, jedinicama i ustanovama Vojske Srbije i vojnim 
jedinicama i vojnim ustanovama koje su organizaciono i funkcionalno vezane za 
Ministarstvo odbrane u skladu s propisima o budžetskom sistemu;
37) obrazovanje i ukidanje izaslanstava odbrane i vojnih 
predstavništava, u skladu s odlukom Vlade o broju i rasporedu izaslanstava 
odbrane i vojnih predstavništava Republike Srbije u inostranstvu;
38) organizovanje i unapređenje informacionog sistema u 
oblasti materijalnog i finansijskog poslovanja za potrebe finansijskog 
izveštavanja, saglasno usvojenim standardima;
39) bliže uređivanje načina i postupka izrade predloga 
srednjoročnog i finansijskog plana u Ministarstvu odbrane i Vojsci Srbije, u 
skladu sa zakonom kojim se uređuje budžetski sistem;
40) planiranje, organizovanje, izvršenje i kontrolu 
materijalnog i finansijskog poslovanja;
41) planiranje, organizovanje, nadzor i izgradnju vojnih 
objekata, kao i investiciono održavanje objekata infrastrukture na korišćenju u 
Ministarstvu odbrane i Vojsci Srbije;
42) pribavljanje, raspolaganje, korišćenje, upravljanje i 
održavanje nepokretnih stvari za vojne potrebe, stambenih zgrada, stanova, 
garaža, poslovnog prostora za potrebe Ministarstva odbrane i Vojske Srbije i 
objekata za privremeni smeštaj profesionalnih pripadnika Vojske Srbije i 
zaposlenih u Ministarstvu odbrane;
43) propisivanje načina i postupka popisa nepokretnosti 
za posebne namene koje koriste Ministarstvo odbrane i Vojska Srbije i vođenje 
vojnog katastra pod uslovima propisanim zakonom kojim se uređuje državni premer 
i katastar;
44) nadzor i upravljanje nad privrednim društvima 
registrovanim za proizvodnju naoružanja i vojne opreme čiji je osnivač Republika 
Srbija, odnosno koja posluju kapitalom u većinskom državnom vlasništvu u skladu 
sa zakonom i aktom osnivača;
45) pribavljanje, raspolaganje, korišćenje, upravljanje i 
održavanje nepokretnih i pokretnih stvari za reprezentativne potrebe Ministarstva 
odbrane i Vojske Srbije u zemlji i inostranstvu;
46) uređivanje načina i postupka planiranja, 
organizovanja, sprovođenja i kontrole bezbednosti i zdravlja na radu, zaštite 
životne sredine i zaštite od požara i eksplozija u Ministarstvu odbrane i Vojsci 
Srbije pod uslovima propisanim zakonima kojima se uređuju ove delatnosti;
47) uređivanje načina i postupka planiranja, 
organizovanja, sprovođenja i kontrole zaštite životinja i zdravstveni nadzor nad 
proizvodnjom i prometom namirnica i predmeta opšte upotrebe u Ministarstvu 
odbrane i Vojsci Srbije;
48) propisivanje načina i postupka planiranja, 
organizovanja, sprovođenja i kontrole metrološke delatnosti za potrebe 
Ministarstva odbrane i Vojske Srbije pod uslovima propisanim zakonom kojim se 
uređuje metrološka delatnost i međunarodnim propisima i standardima;
49) propisivanje načina i postupka planiranja, 
organizovanja, sprovođenja i kontrole poslova standardizacije (operativna, 
materijalna i administrativna), tipizacije i unifikacije proizvoda i usluga, 
objekata i uređaja za potrebe odbrane i Vojske Srbije i izdavanja saglasnosti pod 
uslovima propisanim posebnim zakonom kojim se uređuje standardizacija i 
zaključenim međunarodnim ugovorima;
50) propisivanje načina i postupka organizovanja poslova 
izrade nomenklature i kodifikacije stvari za posebne namene koje koriste 
Ministarstvo odbrane i Vojska Srbije;
51) uređivanje postupka za ocenjivanje usaglašenosti u 
istraživanju, razvoju i proizvodnji naoružanja i vojne opreme, izvođenju radova i 
vršenju usluga za potrebe Ministarstva odbrane i Vojske Srbije pod uslovima 
propisanim posebnim zakonom kojim se uređuje ova delatnost i prihvaćenim 
međunarodnim propisima, standardima odbrane i srodnim dokumentima;
52) donošenje standarda odbrane Republike Srbije 
(SORS), propisa o kvalitetu proizvoda i srodnih dokumenata, metroloških uslova i 
uputstava za pregled merne opreme u oblasti odbrane;
53) propisivanje načina određivanja taktičkih i 
tehničkih nosilaca za naoružanje i vojnu opremu i ostala sredstva u Ministarstvu 
odbrane i Vojsci Srbije;
54) saradnju i koordinaciju sa organima državne uprave 
i ostalim državnim organima, organima autonomnih pokrajina i organima jedinica 
lokalne samouprave u pripremanju i sprovođenju planova odbrane i izvršavanju 
propisanih nadležnosti, prava i dužnosti;
55) organizaciju, prenošenje i sprovođenje mera 
pripravnosti, mobilizacije i popune državnih organa, organa jedinica lokalne 
samouprave, privrednih društava, drugih pravnih lica i preduzetnika;
56) zajednički civilno-vojni sistem upravljanja 
vazdušnim saobraćajem za potrebe odbrane pod uslovima propisanim zakonom kojim 
se uređuje vazdušni saobraćaj;
57) zajednički civilno-vojni sistem upravljanja 
unutrašnjim plovnim putevima i ratnim režimom plovidbe pod uslovima propisanim 
zakonom kojim se uređuje unutrašnja plovidba;
58) donošenje akata o osnivanju vojnozdravstvenih 
ustanova primarnog, sekundarnog i tercijarnog nivoa zdravstvene zaštite;
58a) uređivanje planiranja razvoja sistema odbrane;
59) druge poslove određene zakonom.
Ministar odbrane u obavljanju poslova iz stava 2. ovog člana 
donosi: naređenja, naredbe, naloge, odluke, pravila, smernice, uputstva i propise 
i druga akta za koje je ovlašćen ovim zakonom i drugim zakonima.
Za izvršavanje akata koje donosi predsednik Republike i 
donošenje akata po ovlašćenju predsednika Republike, ministar odbrane donosi: 
naređenja, naredbe, smernice, odluke, pravila i druga akta, i odgovoran je za 
njihovo izvršavanje.
Propisi iz st. 3. i 4. ovog člana objavljuju se u 
„Službenom vojnom listu”, na način koji propiše ministar odbrane.

*Službeni glasnik RS, broj 88/2009
**Službeni glasnik RS, broj 10/2015

***Službeni glasnik RS, broj 36/2018

Član 14a
Ministarstvo odbrane ima svoj znak i druga obeležja.
Izgled i način korišćenja znaka i drugih obeležja, 
označavanje i druge elemente vizuelnog identiteta Ministarstva odbrane uređuje 
Vlada, na predlog ministra odbrane.
Zabranjeno je isticanje i nošenje znaka i drugih obeležja 
iz stava 1. ovog člana na način kojim bi se narušio ugled Ministarstva odbrane.

*Službeni glasnik RS, broj 10/2015

Generalštab Vojske Srbije

Član 15.
Generalštab Vojske Srbije je u sastavu Ministarstva odbrane 
i vrši poslove iz svoje nadležnosti, u skladu sa zakonom i ovlašćenjima 
predsednika Republike i ministra odbrane.
Generalštab Vojske Srbije obavlja poslove koji se odnose na:
1) izradu doktrinarnih dokumenata;
2) izradu Plana upotrebe vojske Srbije;
3) izradu Plana mobilizacije Vojske Srbije;
4) izradu smernica za izgradnju operativne i funkcionalne 
sposobnosti Vojske Srbije;
5) pripremu predloga akata o organizaciji komandi, jedinica i 
ustanova Vojske Srbije;
5a) geotopografsko obezbeđenje i izradu geotopografskog 
materijala za potrebe odbrane i drugih korisnika van sistema odbrane;
6) organizovanje mera pripravnosti na osnovu akata 
predsednika Republike ili ministra odbrane;
7) druge poslove određene zakonom i aktima predsednika 
Republike i ministra odbrane.

*Službeni glasnik RS, broj 10/2015

**Službeni glasnik RS, broj 36/2018

Poslovi inspekcijskog nadzora u oblasti odbrane

*Službeni glasnik RS, broj 10/2015

Član 16.
Ministarstvo odbrane obavlja poslove inspekcijskog 
nadzora u vezi sa izvršavanjem zakona u oblasti odbrane i od značaja za odbranu i 
Vojsku Srbije, propisa donetih na osnovu tih zakona, planova i mera državnih 
organa, organizacija i Vojske Srbije, kao i druge poslove određene ovim zakonom, 
a koji se odnose na:
1) pripreme za odbranu;
2) sprovođenje odluka i akata organa upravljanja sistemom 
odbrane;
3) inspekcijski nadzor nad operativnim i funkcionalnim 
sposobnostima komandi, jedinica i ustanova Vojske Srbije, po odobrenju ili nalogu 
predsednika Republike;
4) inspekcijski nadzor nad primenom zakona i drugih 
propisa kojima se uređuju: rad Ministarstva odbrane i Vojske Srbije; radni 
odnosi profesionalnih pripadnika Vojske Srbije u Vojsci Srbije i raspoređenih u 
Ministarstvo odbrane; opšti upravni postupak i posebni upravni postupci;
5) inspekcijski nadzor nad organizacijom 
telekomunikaciono-informatičkog obezbeđenja, kriptozaštite i drugih oblika 
zaštite informacija u Ministarstvu odbrane, Vojsci Srbije i drugim subjektima od 
značaja za odbranu;
6) inspekcijski nadzor materijalnog i finansijskog 
poslovanja i namenskog i zakonitog korišćenja sredstava korisnika u Ministarstvu 
odbrane i Vojsci Srbije;
7) inspekcijski nadzor nad primenom zakona, drugih 
propisa, standarda odbrane i tehničkih zahteva za proizvode u oblasti 
građevinske delatnosti u Ministarstvu odbrane i Vojsci Srbije;
8) inspekcijski nadzor nad primenom propisa o: 
bezbednosti i zdravlju na radu; zabrani diskriminacije; ravnopravnosti polova; 
zaštiti od zlostavljanja na radu; zaštiti od izloženosti zaposlenih duvanskom dimu 
na radnom mestu i u radnoj okolini; zaštiti životne sredine; zaštiti od požara i 
eksplozija; zaštiti životinja, namirnica i predmeta opšte upotrebe u Ministarstvu 
odbrane i Vojsci Srbije (veterinarska zaštita); zaštiti i bezbednosti u 
metrološkoj delatnosti;
9) inspekcijski nadzor nad primenom propisa o zaštiti 
životne sredine u vojnim postrojenjima i vojnim skladištima;
10) inspekcijski nadzor nad primenom propisa kojima je 
uređena zdravstvena zaštita vojnih osiguranika i rad vojnozdravstvenih ustanova;
11) druge poslove određene posebnim zakonom ili na 
zahtev nadležnog organa.
Poslove iz stava 1. ovog člana vrši Inspektorat 
odbrane, u skladu s ovim zakonom i drugim zakonima i propisima koji se odnose na 
inspekcijski nadzor.

*Službeni glasnik RS, broj 10/2015

Član 17.
U vršenju poslova inspekcijskog nadzora iz člana 16. 
ovog zakona, inspektor i drugo lice ovlašćeno za obavljanje poslova inspekcijskog 
nadzora ima pravo i dužnost da:
1) vrši proveru sprovođenja odluka i akata organa 
upravljanja sistemom odbrane;
2) vrši uvid u dokumenta koja se odnose na pripreme 
snaga odbrane za odbranu;
3) pregleda opšte i pojedinačne akte, evidencije i 
drugu dokumentaciju;
4) pregleda poslovne prostorije, objekte, postrojenja, 
uređaje, predmete i robu;
5) uzima izjave i po potrebi pisana izjašnjenja od 
rukovodioca i službenih lica nadziranog organa o činjenicama i podacima značajnim 
za potpuno utvrđivanje činjeničnog stanja;
6) zahteva da se dostave izveštaji, podaci, akti i 
druga dokumentacija i odredi primeren rok za dostavljanje;
7) zahteva dostavljanje, uzme ili zadrži opšti ili 
pojedinačni akt nadziranog organa koji je predmet inspekcijskog nadzora, a čija 
tačnost se u slučaju da se ne radi o originalu akta potvrđuje potpisom 
rukovodioca i pečatom nadziranog organa;
8) naloži otklanjanje utvrđenih nedostataka u planovima 
odbrane ili u sprovođenju propisanih mera i radnji za izvršavanje zadataka iz Plana 
odbrane Republike Srbije i pojedinačnih planova;
9) naloži obustavu mera i radnji koje nisu u skladu sa 
zakonom i planovima odbrane do donošenja odluke nadležnog organa;
10) izda naloge, odnosno zabrane u skladu sa zakonom;
11) naloži komandama, jedinicama i ustanovama Vojske 
Srbije i organima državne uprave i ostalim nosiocima planiranja da podnesu 
izveštaj o stanju svojih odbrambenih priprema;
12) naloži obustavljanje radnji kojima se direktno 
ugrožava ili dovodi u opasnost život i zdravlje ljudi ili imovina do donošenja 
odluke nadležnog organa;
13) izvrši vanredni nadzor odmah po saznanju za svaku 
smrtnu, tešku ili kolektivnu povredu na radu i opasnu pojavu koja bi mogla da 
ugrozi bezbednost i zdravlje na radu, kao i prilikom izbijanja požara ili 
eksplozija i utvrdi uzroke tih događaja o čemu sastavlja zapisnik sa nalazom i 
ocenom o uzrocima događaja i nalaže mere koje se bez odlaganja moraju preduzeti;
14) pruža stručnu pomoć nadziranom organu;
15) podnosi predloge za pokretanje disciplinske, 
prekršajne i krivične odgovornosti i odgovornosti za privredni prestup, u skladu 
sa zakonom;
16) preduzima druge mere i radnje za koje je zakonom i 
drugim propisom ovlašćen;
17) naloži otklanjanje utvrđene povrede zakona i drugih 
propisa;
18) obavlja i druge poslove utvrđene zakonom ili 
propisom donetim na osnovu zakona.
Nalozi inspektora i drugih lica ovlašćenih za obavljanje 
poslova inspekcijskog nadzora su obavezujući.

*Službeni glasnik RS, broj 10/2015

Član 17a
Inspektor i drugo lice ovlašćeno za obavljanje poslova 
inspekcijskog nadzora su samostalni u radu u granicama ovlašćenja utvrđenih 
zakonom i drugim propisima.
Inspektorat odbrane izveštava ministra odbrane o 
pojavama bitnijeg narušavanja samostalnosti i nezakonitog uticaja na rad 
inspektora i drugih lica ovlašćenih za obavljanje poslova inspekcijskog nadzora.
Inspektor i drugo lice ovlašćeno za obavljanje poslova 
inspekcijskog nadzora posebno su odgovorni:
1) ako u vršenju inspekcijskog nadzora ne preduzmu, ne 
predlože ili ne odrede mere ili radnje za koje su ovlašćeni;
2) ako u vršenju inspekcijskog nadzora ne predlože ili 
ne pokrenu postupak utvrđen odredbama ovog zakona i posebnih zakona;
3) ako u vršenju inspekcijskog nadzora prekorače 
granice svog ovlašćenja.

*Službeni glasnik RS, broj 10/2015

Član 18.
Ministar odbrane propisuje elemente i kriterijume za 
ocenu: stanja, operativnih i funkcionalnih sposobnosti Vojske Srbije; rada vojnih 
jedinica i vojnih ustanova koje su organizaciono i funkcionalno vezane za 
Ministarstvo odbrane; stanja metrološke delatnosti u Vojsci Srbije; stanja 
bezbednosti i zdravlja na radu, zaštite od požara i eksplozije; zaštite životne 
sredine; zaštite dobrobiti životinja; materijalnog i finansijskog poslovanja 
komandi, jedinica i ustanova Vojske Srbije i Ministarstva odbrane i vojnih 
jedinica i vojnih ustanova koje su organizaciono i funkcionalno vezane za 
Ministarstvo odbrane, u skladu sa zakonom.
Inspektorat odbrane redovno izveštava predsednika Republike 
i ministra odbrane o utvrđenim nalazima.

*Službeni glasnik RS, broj 10/2015

Član 19.
Poslove inspekcijskog nadzora Inspektorat odbrane obavlja u 
skladu sa zakonom i propisima koje donosi ministar odbrane.

Bezbednosno-obaveštajni poslovi od značaja za odbranu

*Službeni glasnik RS, broj 10/2015

Član 20.
Bezbednosno-obaveštajni poslovi od značaja za odbranu 
su bezbednosni poslovi, kontraobaveštajni poslovi, obaveštajni poslovi i 
vojnopolicijski poslovi koji se obavljaju u skladu sa posebnim zakonima.

*Službeni glasnik RS, broj 10/2015

Upravljanje saobraćajem za potrebe odbrane

Član 21.
Zajednički civilno-vojni sistem upravljanja vazdušnim 
saobraćajem za potrebe odbrane obuhvata:
1) upravljanje vazdušnim prostorom i organizovanje vazdušnog 
osmatranja i obaveštavanja u koordinaciji s drugim nadležnim organima i 
organizacijama;

2) organizovanje kontrole i zaštite vazdušnog prostora; 

3) primenu bezbednosnih regulatornih zahteva; 

4) učešće u pripremi nacionalnog programa bezbednosti 
vazdušnog saobraćaja; 
4a) učešće u pripremi i organizovanju sistema traganja i 
spasavanja;
5) organizovanje zaštite teritorije i sistema za upravljanje 
vazdušnim saobraćajem od terorističkog delovanja iz vazdušnog prostora; 

6) modernizaciju sistema, opreme vojnih vazduhoplova i 
primenu međunarodnih standarda u odnosu na obuku pilota i način upravljanja 
vazduhoplovom radi povećanja bezbednosti vazdušnog saobraćaja i efikasnog 
korišćenja vazdušnog prostora; 
7) interoperabilnost u sistemima komunikacije, navigacije i 
izviđanja vazdušnog prostora;
8) odobravanje i nadzor aktivnosti na snimanju iz vazdušnog 
prostora; 
9) sadržaj, način izrade i distribuciju vojnog 
vazduhoplovnog informativnog paketa; 
10) izdavanje odobrenja za izgradnju vojnih vazduhoplovnih 
objekata i saglasnosti za izgradnju civilnih vazduhoplovnih objekata; 

11) odobravanje korišćenja vojnih objekata za potrebe stranih 
vojnih vazduhoplova; 
12) davanje saglasnosti nadležnom organu za prevoz 
opasnih materija i bioloških agensa koji mogu izazvati ili preneti zarazne 
bolesti ljudi i životinja, naoružanja i vojne opreme i robe dvostruke namene u 
vazduhoplovnom prostoru Republike Srbije;
13) organizovanje službe traganja i spasavanja vojnih 
vazduhoplova; 
14) primenu međunarodnih vazduhoplovnih standarda i 
preporuka u civilno-vojnoj kooperaciji i koordinaciji; 
15) organizovanje sistema za upravljanje vazdušnim saobraćajem 
u ratnom i vanrednom stanju, saglasno Planu upotrebe Vojske Srbije; 

16) predlaganje propisa i drugih dokumenata u skladu s 
propisima o vazdušnom saobraćaju;
17) obavljanje drugih poslova iz oblasti upravljanja vazdušnim 
saobraćajem za potrebe odbrane.
Za potrebe obezbeđenja sredstava za finansiranje 
funkcionisanja i unapređenja službe traganja i spasavanja vojnih vazduhoplova i za 
razvoj sposobnosti Vojske Srbije za učešće u sistemu traganja i spasavanja za 
potrebe civilnog vazduhoplovstva može se osnovati budžetski fond.

*Službeni glasnik RS, broj 88/2009

**Službeni glasnik RS, broj 36/2018

Upravljanje saobraćajem na unutrašnjim plovnim putevima za 
potrebe odbrane

*Službeni glasnik RS, broj 10/2015

Član 21a
Zajednički civilno-vojni sistem upravljanja saobraćajem 
na unutrašnjim plovnim putevima za potrebe odbrane obuhvata:
1) upravljanje vodnim putevima i organizovanje praćenja 
brodova u koordinaciji s drugim nadležnim organima i organizacijama;
2) organizovanje kontrole i zaštite vodnih puteva;
3) učešće u pripremi i organizovanju sistema traganja i 
spasavanja;
4) interoperabilnost u sistemu komunikacije, 
navigacije i izviđanja vodnog puta;
5) organizovanje službe traganja i spasavanja ljudstva i 
pokretnih sredstava Vojske Srbije na unutrašnjim plovnim putevima;
6) organizovanje sistema za upravljanje vodnim 
saobraćajem u ratnom i vanrednom stanju, saglasno Planu upotrebe Vojske Srbije;
7) davanje saglasnosti nadležnom organu za izgradnju 
objekata u zahvatu vodnih puteva;
8) predlaganje propisa i drugih dokumenata u skladu s 
propisima o plovidbi na unutrašnjim plovnim putevima;
9) obavljanje drugih poslova iz oblasti upravljanja vodnim 
saobraćajem za potrebe odbrane.
Način, pravila i procedure za obavljanje saobraćaja na 
unutrašnjim plovnim putevima iz nadležnosti Ministarstva odbrane i Vojske Srbije 
vojnim plovilima i ratni režim plovidbe bliže uređuje ministar odbrane pod 
uslovima propisanim zakonom kojim se uređuje unutrašnja plovidba.

*Službeni glasnik RS, broj 10/2015

Međunarodna saradnja u oblasti odbrane i vojne saradnje

Član 22.
Ministarstvo odbrane obavlja poslove međunarodne saradnje u 
oblasti odbrane i vojne saradnje, u skladu sa zakonom i drugim propisima koji 
uređuju međunarodnu saradnju i zaključivanje međunarodnih ugovora.
Brisan je raniji stav 2. (vidi član 7. Zakona - 
36/2018-11)
Ministarstvo odbrane ostvaruje međunarodnu saradnju i 
organizuje međunarodnu vojnu saradnju za potrebe Vojske Srbije 
i civilne odbrane, u skladu s 
utvrđenom strategijom i politikom odbrane.
U oblasti saradnje iz stava 
2. ovog člana, Ministarstvo 
odbrane može da zaključuje sporazume kojima se uređuju pitanja od zajedničkog 
interesa u oblasti odbrane i vojne saradnje, a ne preuzimaju se nove obaveze za 
Republiku Srbiju.

*Službeni glasnik RS, broj 88/2009
**Službeni glasnik RS, broj 36/2018

Član 23.
Diplomatsku funkciju u oblasti odbrane i Vojske Srbije 
vrše izaslanstva odbrane i vojna predstavništva.
Odluku o obrazovanju i ukidanju izaslanstava odbrane i 
vojnih predstavništava donosi ministar odbrane.
Izaslanike odbrane i vojne predstavnike postavlja i 
razrešava dužnosti ministar odbrane.
Uslove i postupak za izbor i upućivanje izaslanika 
odbrane i Vojske Srbije i vojnih predstavnika, organizaciju rada izaslanstava 
odbrane i vojnih predstavništava, način finansiranja i aktivnosti u inostranstvu 
uređuje ministar odbrane.

*Službeni glasnik RS, broj 88/2009

Evidencije o nastradalim i nestalim licima u oružanim 
sukobima

*Službeni glasnik RS, broj 10/2015

Član 23a
U Ministarstvu odbrane vodi se evidencija o poginulim, 
nestalim, ranjenim, zarobljenim i ubijenim pripadnicima oružanih snaga bivše 
Socijalističke Federativne Republike Jugoslavije za period od 1991. do 19. maja 
1992. godine i evidencija o nestalim i poginulim pripadnicima Vojske Jugoslavije 
na teritoriji Savezne Republike Jugoslavije za period od 23. marta 1998. godine 
do 26. juna 1999. godine i za period od 23. marta 2001. godine do 30. juna 2001. 
godine, radi izdavanja isprava fizičkim licima i organima državne uprave koji 
rešavaju o pravima po osnovu učešća u oružanim sukobima i borbenim dejstvima, u 
skladu sa propisima kojima se uređuje upravni postupak i zaštita podataka o 
ličnosti.
Evidencije iz stava 1. ovog člana sadrže: ime i 
prezime, dan, mesec, godinu i mesto rođenja, jedinstveni matični broj građana 
(JMBG), prebivalište, status (identifikacija), nacionalnost, čin, stanje, mesto 
stanja, datum stanja, opis stanja, tip ustanove u kojoj je lice lečeno, poreklo 
podataka i ostale podatke o sprovedenim aktivnostima u vezi sa pronalaženjem 
lica.
Evidencije iz stava 1. ovog člana čuvaju se trajno.

*Službeni glasnik RS, broj 10/2015

**Službeni glasnik RS, broj 36/2018

Glava III

PRAVA I DUŽNOSTI ORGANA DRŽAVNE UPRAVE I OSTALIH ORGANA U 
OBLASTI ODBRANE

Ministarstva

Član 24. 
Ministarstva, u okviru svog delokruga, izvršavaju zakone iz 
oblasti odbrane, propise za rad u ratnom i vanrednom stanju, opšta akta Narodne 
skupštine i Vlade, zadatke utvrđene Planom odbrane Republike Srbije i odgovaraju 
za postupanje pravnih lica koja su u njihovoj nadležnosti. 
Ministarstva u oblasti odbrane:
1) na zahtev Ministarstva odbrane izrađuju akta i 
priloge za pripremu Plana odbrane Republike Srbije, u skladu s propisima kojima 
se uređuje način izrade planova odbrane;
1a) dostavljaju podatke o bilansnim potrebama i 
mogućnostima vršenja proizvodnje i usluga od značaja za odbranu iz delokruga 
svojih nadležnosti;
2) obezbeđuju planirane kapacitete i obavezne rezerve od 
značaja za odbranu, u skladu s odlukama i zahtevima Vlade;
3) organizuju i prate stanje priprema za odbranu 
subjekata iz delokruga svojih nadležnosti i odgovaraju za njihovo sprovođenje;
4) sačinjavaju svoj plan odbrane i sprovode sopstvene 
pripreme za rad u ratnom i vanrednom stanju; 
5) donose metodološka, stručna i tehnička uputstva priprema 
za odbranu pravnih lica iz delokruga svoje nadležnosti; 
6) predlažu Vladi utvrđivanje obaveza privrednih društava, 
drugih pravnih lica i preduzetnika od značaja za odbranu iz delokruga svojih 
nadležnosti;
7) planiraju i sprovode mere civilne zaštite i spasavanja, 
određene zakonom i propisima o civilnoj zaštiti; 
8) osposobljavaju zaposlene i preduzimaju mere neophodne za 
uspešno funkcionisanje privrednih i drugih delatnosti u ratnom i vanrednom stanju;
9) sprovode mere pripravnosti u vanrednom stanju i 
druge mere neophodne za prelazak na organizaciju za rad u ratnom i vanrednom 
stanju;
10) obavljaju i druge poslove određene zakonom i Planom 
odbrane Republike Srbije.
Organi iz stava 1. ovog člana neposredno izvršavaju zadatke 
odbrane utvrđene planovima odbrane i odlukama nadležnih organa.

*Službeni glasnik RS, broj 10/2015


**Službeni glasnik RS, broj 36/2018


Član 25.
Ministarstvo unutrašnjih poslova ima posebna prava i 
dužnosti u oblasti odbrane, koje se odnose na:
1) organizovanje, pripremanje i planiranje upotrebe Policije u 
ratnom i vanrednom stanju i za podršku Vojsci Srbije u odbrani Republike Srbije 
od vojnih i nevojnih izazova i pretnji iz nadležnosti Vojske Srbije;
2) utvrđivanje brojnog sastava i organizacije rada Policije 
u ratnom i vanrednom stanju;
3) pripremanje mera bezbednosti i zaštite objekata od 
značaja za odbranu, osim vojnih objekata u ratnom i vanrednom stanju;
4) vršenje vazdušnog osmatranja i javljanja pri obavljanju 
poslova obezbeđenja državne granice;
5) druge poslove određene zakonom.

Član 26.
U ratnom i vanrednom stanju, organi državne uprave 
izvršavaju zakone, druge propise i opšta akta Narodne skupštine i Vlade, koji se 
odnose na rad u ratnom i vanrednom stanju. 
Drugi organi državne uprave odgovorni su za stanje priprema 
i funkcionisanje odbrane u oblastima za koje su obrazovani i za izvršavanje 
zadataka odbrane po nalogu nadležnih organa.

Član 27.
Organi državne uprave, dužni su da iz svog delokruga 
Ministarstvu odbrane dostavljaju podatke od značaja za odbranu. 
U izvršavanju poslova odbrane, organi državne uprave, organi 
autonomnih pokrajina i organi jedinica lokalne samouprave sarađuju u poslovima 
odbrane iz svog delokruga.

*Službeni glasnik RS, broj 10/2015

Ostali državni organi

Član 28.
Ostali državni organi planiraju i sprovode pripreme za 
svoj rad u ratnom i vanrednom stanju i odgovorni su za efikasan rad i primenu 
propisa i zaštitu garantovanih prava i sloboda građana u ratnom i vanrednom 
stanju, i u tom cilju:
1) na zahtev Ministarstva odbrane dostavljaju podatke 
za pripremu Plana odbrane Republike Srbije, u skladu s propisima kojima se 
uređuje način izrade planova odbrane;
2) sačinjavaju svoj plan odbrane i sprovode sopstvene 
pripreme za rad u ratnom i vanrednom stanju;
3) sarađuju sa ministarstvima, drugim organima državne 
uprave i drugim državnim organima u pripremanju i izradi elemenata Plana odbrane 
Republike Srbije iz svog delokruga;
4) planiraju i obezbeđuju sredstva i opremu za rad u 
ratnom i vanrednom stanju;
5) vrše i druge zadatke ili poslove iz oblasti odbrane 
utvrđene Planom odbrane Republike Srbije.

*Službeni glasnik RS, broj 10/2015

Organi autonomnih pokrajina i organi jedinica lokalne 
samouprave

Član 29.
Organi autonomnih pokrajina i organi jedinica lokalne 
samouprave, u okviru svog delokruga, odgovorni su za stanje priprema za odbranu, 
kao i za stanje priprema privrednih društava, drugih pravnih lica i preduzetnika 
preko kojih građani neposredno zadovoljavaju svoje potrebe ili se realizuju 
zadaci iz Plana odbrane Republike Srbije. 
Autonomne pokrajine, opštine, gradovi i grad Beograd u 
okviru svojih nadležnosti u oblasti odbrane:
1) izrađuju svoje planove odbrane ;
2) preduzimaju mere za usklađivanje priprema za odbranu 
pravnih lica u delatnostima iz svoje nadležnosti s odbrambenim pripremama 
autonomne pokrajine i Planom odbrane Republike Srbije;
3) preduzimaju mere za funkcionisanje lokalne samouprave u 
ratnom i vanrednom stanju;
4) sprovode mere pripravnosti i preduzimaju druge mere 
potrebne za prelazak na organizaciju za rad u ratnom i vanrednom stanju;
5) obavljaju i druge poslove određene zakonom.
U ratnom i vanrednom stanju, organi iz stava 1. ovog člana 
izvršavaju zakone, druge propise i opšta akta Narodne skupštine i Vlade, kao i 
propise donete iz nadležnosti organa autonomnih pokrajina i organa jedinica 
lokalne samouprave.

*Službeni glasnik RS, broj 10/2015

**Službeni glasnik RS, broj 36/2018

Glava IV

VOJSКA SRBIJE

Član 30.
Vojska Srbije brani zemlju od oružanog ugrožavanja spolja i 
izvršava druge misije i zadatke, u skladu s Ustavom, zakonom i principima 
međunarodnog prava koji regulišu upotrebu sile. 

Član 31.
Vojska Srbije je organizovana oružana snaga i nosilac 
borbenih operacija i svih drugih oblika oružanog suprotstavljanja, čija je 
nadležnost utvrđena Ustavom i zakonom.
Vojska Srbije objedinjava sve učesnike u borbenim 
operacijama i komanduje svim snagama koje izvode borbena dejstva u ratnom i 
vanrednom stanju na osnovu zakona, a u skladu s Doktrinom Vojske Srbije.
Doktrina Vojske Srbije zasniva se na Strategiji odbrane 
Republike Srbije.

*Službeni glasnik RS, broj 88/2009

Član 32.
Pripreme, organizacija, upotreba i obezbeđenje Vojske Srbije 
zasnivaju se na utvrđenim bezbednosnim interesima i potrebama odbrane.

Član 33.
Zabranjeno je svako paravojno organizovanje i udruživanje za 
izvršavanje zadataka u odbrani zemlje.
Zabranjena je upotreba Vojske Srbije u stranačke, ideološke 
i verske svrhe.
Zabranjena je upotreba naziva, simbola i drugih 
obeležja Vojske Srbije pravnim licima, preduzetnicima i udruženjima, osim po 
odobrenju ministra odbrane.

*Službeni glasnik RS, broj 88/2009

Član 34.
Razvoj, modernizacija, opremanje i naoružavanje Vojske 
Srbije, kao i naučnoistraživačke i obrazovne delatnosti u oblasti odbrane 
usmerene su na izgradnju efikasne i profesionalne Vojske Srbije osposobljene za 
izvršavanje misija i zadataka.

Član 35.
Generalštab Vojske Srbije, komande jedinica, ustanova i 
drugih sastava Vojske Srbije, u skladu sa zakonom i planovima odbrane, 
organizuju se i pripremaju za odbranu i obezbeđuju jedinstvo njene organizacije, 
pripreme i dejstva.

Član 36.
Generalštab Vojske Srbije vrši redovnu kontrolu i ocenu 
operativnih i funkcionalnih sposobnosti potčinjenih komandi, jedinica i ustanova 
Vojske Srbije, u skladu sa zakonom.
Generalštab Vojske Srbije obaveštava i izveštava 
predsednika Republike i ministra odbrane o radu i stanju u Vojsci Srbije.

Član 37.
Кomande, jedinice i ustanove Vojske Srbije organizuju se i 
pripremaju za izvršavanje zadataka u miru, ratnom i vanrednom stanju.

Član 38.
Кomande, jedinice i ustanove Vojske Srbije obavezne su da 
razvijaju operativne i funkcionalne sposobnosti, u skladu s dodeljenim misijama i 
zadacima.

Član 39.
Ako su ugroženi: deo teritorije Republike 
Srbije , granica, život i zdravlje ljudi i životinja i materijalna dobra na 
tom području, na zajednički predlog ministra unutrašnjih poslova i ministra 
odbrane, a uz saglasnost predsednika Republike, Vlada obrazuje policijske i 
vojne snage za izvršavanje zajedničkih zadataka. 
U izvršavanju zadataka iz stava 1. ovog člana, policijske i 
vojne snage su potčinjene starešini Vojske Srbije koga ovlasti predsednik 
Republike, na zajednički predlog ministra unutrašnjih poslova i ministra odbrane.

*Službeni glasnik RS, broj 88/2009
**Službeni glasnik RS, broj 10/2015

***Službeni glasnik RS, broj 36/2018

Član 40.
U slučaju ugrožavanja mira i bezbednosti u svetu, pripadnici 
Vojske Srbije u skladu sa zakonom i odlukom Narodne skupštine, mogu biti upućeni 
u multinacionalne operacije van granica Republike Srbije.

Član 41.
U slučaju prirodnih i drugih nesreća većih razmera u kojima 
su na određenoj teritoriji ugroženi život i zdravlje ljudi i životinja i 
materijalna dobra, jedinice Vojske Srbije na zahtev organa nadležnih za zaštitu 
i spasavanje ljudi i materijalnih dobara, mogu se angažovati na pružanju pomoći 
stanovništvu, u skladu s posebnim zakonom.

*Službeni glasnik RS, broj 88/2009

Popuna Vojske Srbije

Član 42.
Način popune Vojske Srbije reguliše se posebnim zakonom. 


Pripravnost Vojske Srbije

Član 43.
Pripravnost Vojske Srbije obuhvata preduzimanje mera 
povećanja operativnih i funkcionalnih sposobnosti, koje su neophodne radi 
sprečavanja i otklanjanja opasnosti od izazova, rizika i pretnji bezbednosti.
Predsednik Republike ili ministar odbrane, po ovlašćenju 
predsednika Republike, naređuje sprovođenje mera pripravnosti Vojske Srbije ili 
delova Vojske Srbije.
Načelnik Generalštaba Vojske Srbije, odnosno starešina 
nadležne komande Vojske Srbije, na osnovu posebnog ovlašćenja predsednika 
Republike, a radi zaštite i spasavanja ljudi, materijalnih i kulturnih dobara od 
elementarnih nepogoda, tehničko-tehnoloških nesreća i katastrofa, posledica 
terorizma i drugih većih nesreća, može narediti mere sprovođenja pripravnosti i 
upotrebu delova Vojske Srbije, radi otklanjanja štetnih posledica koje mogu 
nastati nevojnim pretnjama bezbednosti.

*Službeni glasnik RS, broj 88/2009

Materijalno i finansijsko poslovanje
*Službeni glasnik RS, broj 36/2018

Član 44.
Ministar odbrane uređuje materijalno i finansijsko 
poslovanje Vojske Srbije i kontrolu troškova Vojske Srbije, u skladu sa propisima 
kojima se uređuje materijalno i finansijsko poslovanje i kontrola za budžetske 
korisnike.
*Službeni glasnik RS, broj 36/2018
Logistička podrška Vojske Srbije

*Službeni glasnik RS, broj 36/2018

Član 45.
Logistička podrška Vojske Srbije realizuje se radi 
zadovoljavanja operativnih potreba Vojske Srbije u:
1) održavanju naoružanja i vojne opreme;
2) snabdevanju naoružanjem i vojnom opremom i drugim 
sredstvima;
3) opštim logističkim potrebama;
4) planiranju, izgradnji, rušenju, uklanjanju i održavanju 
objekata infrastrukture;
5) saobraćaju i transportu ljudi i sredstava;
6) zdravstvenoj zaštiti;
7) veterinarskoj zaštiti;
8) bezbednosti i zdravlju na radu;
9) zaštiti životne sredine;
10) zaštiti od požara i eksplozija;
11) lovno-šumskoj delatnosti;
12) drugim logističkim delatnostima od značaja za 
odbranu i Vojsku Srbije.
Logističku podršku iz stava 1. ovog člana obavljaju 
ustanove i jedinice Vojske Srbije, kao i vojne ustanove koje su organizaciono i 
funkcionalno vezane za Ministarstvo odbrane, u kojima se obavljaju poslovi za 
potrebe logističke podrške Vojske Srbije, koje nemaju status pravnog lica, 
odnosno koje posluju po propisima koji se primenjuju na budžetske korisnike.
Brisani su raniji st. 3. i 4. (vidi član 14. 
Zakona - 36/2018-11)
Planiranje, organizovanje, sprovođenje i kontrolu vršenja 
logističke podrške iz stava 1. ovog člana uređuje ministar odbrane.

*Službeni glasnik RS, broj 10/2015

**Službeni glasnik RS, broj 36/2018

Član 46.
Nabavku naoružanja i vojne opreme za potrebe Vojske Srbije 
vrši Ministarstvo odbrane, na osnovu zakona i potvrđenih međunarodnih 
konvencija, ugovora i sporazuma o prometu naoružanja, vojne opreme i robe 
dvostruke namene.
Ministarstvo odbrane sarađuje s drugim ministarstvima i 
organima državne uprave u sprovođenju logističke podrške Vojske Srbije u okviru 
njihovih nadležnosti.
Način i postupak za opremanje i razvoj Vojske Srbije 
naoružanjem i vojnom opremom uređuje ministar odbrane.

*Službeni glasnik RS, broj 10/2015
Vojne ustanove koje posluju po principu sticanja i raspodele 
dobiti
*Službeni glasnik RS, broj 36/2018
Član 46a
Logističku podršku iz člana 45. ovog zakona, kao i 
druge poslove za potrebe Ministarstva odbrane i Vojske Srbije mogu obavljati 
vojne ustanove koje su organizaciono i funkcionalno vezane za Ministarstvo 
odbrane, koje obavljaju proizvodnu i uslužnu delatnost, delatnost izgradnje i 
održavanja objekata infrastrukture, fizičko-tehničko obezbeđenje i druge 
delatnosti i posluju po principu sticanja i raspodele dobiti, a koje upisom u 
odgovarajući registar stiču status pravnog lica.
Pored vojnih ustanova iz stava 1. ovog člana, 
logističku podršku i druge poslove za potrebe Ministarstva odbrane i Vojske 
Srbije mogu obavljati i:
1) jednočlana privredna društva obrazovana od 
postojećih vojnih ustanova;
2) privredna društva i preduzetnici koji su osnovani i 
posluju u skladu sa zakonom kojim se uređuju privredna društva;
3) javna preduzeća i ustanove koje su osnovane i 
posluju u skladu sa propisima o javnim preduzećima i ustanovama.
Vojne ustanove iz stava 1. ovog člana i jednočlana 
privredna društva iz stava 2. tačka 1) ovog člana osniva Vlada, na predlog 
ministra odbrane.
*Službeni glasnik RS, broj 36/2018

Glava V

PRAVA I DUŽNOSTI GRAĐANA U OBLASTI ODBRANE

Član 47.
Građani u odbrani zemlje imaju pravo i dužnost da 
izvršavaju vojnu, radnu i materijalnu obavezu i učestvuju u civilnoj zaštiti i 
obučavanju za odbranu, u skladu sa zakonom, odlukama nadležnih organa i planovima 
odbrane.
Brisan je raniji stav 2. (vidi član 16. Zakona - 
36/2018-11)

*Službeni glasnik RS, broj 10/2015

Vojna obaveza

Član 48.
Vojna obaveza je pravo i dužnost građana da se pripremaju i 
osposobljavaju za učešće u odbrani.
Vojnu obavezu građani izvršavaju pod uslovima i na način 
koji su propisani posebnim zakonom.
Vojnom obvezniku koji iz verskih, moralnih ili drugih 
opravdanih razloga savesti želi vojnu obavezu da zameni civilnom službom, 
omogućiće se služenje u civilnoj službi, pod uslovima i na način propisan 
posebnim zakonom.

Član 49.
Ministarstvo odbrane obezbeđuje sprovođenje vojne obaveze, u 
skladu sa zakonom i propisima o vojnoj obavezi.

Radna obaveza

Član 50.
Radna obaveza uvodi se u ratnom i vanrednom stanju u 
državnim organima, organima autonomnih pokrajina, organima jedinica lokalne 
samouprave, privrednim društvima, drugim pravnim licima, kao i preduzetnicima.
Radna obaveza, sastoji se u izvršavanju poslova i zadataka 
odbrane, u skladu s Planom odbrane Republike Srbije.

Član 51.
Radnoj obavezi podležu svi za rad sposobni punoletni 
građani do navršene godine života u kojoj su, u skladu sa važećim propisima, 
ostvarili uslove za sticanje prava iz penzijskog i invalidskog osiguranja, a 
nemaju ratni raspored u Vojsci Srbije.
Pripadnici organa unutrašnjih poslova radnu obavezu 
izvršavaju u tom organu.
Za potrebe izvršavanja obaveze iz stava 1. ovog člana 
vodi se evidencija, u skladu s posebnim zakonom.

*Službeni glasnik RS, broj 10/2015

**Službeni glasnik RS, broj 36/2018

Član 52.
U slučaju proglašenja ratnog ili vanrednog stanja, lica koja 
su u radnom odnosu dužna su da nastave obavljanje poslova na svom radnom mestu, 
ako nisu pozvana na službu u Vojsci Srbije ili raspoređena na druge poslove i 
zadatke, u skladu sa zakonom.
Lica iz stava 1. ovog člana koja budu raspoređena na druge 
zadatke i poslove ili u druga pravna lica, dužna su da postupe prema dostavljenom 
rasporedu.
Za vreme vršenja radne obaveze, lica iz stava 2. ovog člana 
angažovana u državnom organu, pravnim licima i Vojsci Srbije imaju pravo na 
naknadu po osnovu radnog angažovanja, u skladu sa zakonom i drugim propisima 
kojima su regulisani radni odnosi. 

Član 53.
Obveznicima radne obaveze raspored se određuje u mestu rada 
ili prebivalištu.
U slučaju da na teritoriji mesta ne postoji dovoljan broj 
lica osposobljenih za vršenje određenih vrsta poslova, za izvršavanje tih poslova 
mogu se pozvati lica iz mesta koja teritorijalno pripadaju istoj opštini, 
odnosno gradu.
U slučaju da se merama iz st. 1. i 2. ovog člana ne može 
obezbediti dovoljan broj lica za izvršenje određenih poslova, mogu se pozvati lica 
iz mesta koja teritorijalno pripadaju drugoj opštini, odnosno gradu.
Državni organi, privredna društva, druga pravna lica u koje 
se raspoređuju obveznici radne obaveze, kao i preduzetnici obezbeđuju uslove i 
sredstva za izvršavanje radne obaveze.

Član 54.
Sposobnost građana za izvršavanje radne obaveze na lični 
zahtev ili na zahtev nadležnog organa, utvrđuje se u zdravstvenim ustanovama, u 
skladu s propisima o opštoj i posebnoj zdravstvenoj sposobnosti radnika.

Član 55.
Radna obaveza ne može se utvrditi roditelju koji samostalno 
vrši roditeljsko pravo nad detetom koje nije navršilo 15. godinu života ili nad 
maloletnim detetom sa smetnjama u razvoju ili nad punoletnim detetom nad kojim je 
produženo roditeljsko pravo samo jednom roditelju.
Radna obaveza ne može se utvrditi roditelju deteta koje nije 
navršilo 15. godinu života, roditelju maloletnog deteta sa smetnjama u razvoju ili 
roditelju punoletnog deteta nad kojim je produženo roditeljsko pravo, ako roditelji 
zajednički vrše roditeljsko pravo, a drugi roditelj je angažovan na poslovima 
odbrane.
Odredbe stava 1. ovog člana odnose se i na staratelja i 
hranitelja maloletnog deteta, odnosno punoletnog lica lišenog poslovne 
sposobnosti.
Radna obaveza ne može se utvrditi ni:
1) supružniku ili vanbračnom partneru ili drugom odraslom 
članu porodičnog domaćinstva staratelja ili hranitelja deteta koje nije navršilo 
15. godinu života ili maloletnog deteta sa smetnjama u razvoju, ako je staratelj 
ili hranitelj angažovan na poslovima odbrane;
2) ženi za vreme trudnoće;
3) licu čiji je supružnik ili vanbračni partner korisnik 
tuđe nege i pomoći;
4) licu nesposobnom za rad.

*Službeni glasnik RS, broj 10/2015

Član 56.
Brisan je (vidi član 26. Zakona - 10/2015-3)

Materijalna obaveza

Član 57.
U ratnom i vanrednom stanju, građanima se može utvrditi 
materijalna obaveza u skladu sa zakonom i propisima, koji se odnose na ratno i 
vanredno stanje.
Materijalnu obavezu za potrebe odbrane zemlje izvršavaju 
vlasnici stvari.

Član 58.
Stvari i materijalna dobra za potrebe odbrane zemlje 
raspoređuju se prema ratnom rasporedu za potrebe Vojske Srbije, državnih organa, 
privrednih društava i drugih pravnih lica, u skladu s propisima o kriterijumima 
za raspoređivanje građana i normativima stvari za potrebe popune Vojske Srbije i 
druge potrebe odbrane zemlje.

Član 59.
Stvari i materijalna dobra za potrebe odbrane zemlje, 
postupak i način njihovog evidentiranja, naknada za korišćenje tih sredstava i 
druga pitanja od značaja za izvršavanje materijalne obaveze, uređuju se posebnim 
zakonom i propisima za njihovo izvršenje.

Postupak za ostvarivanje prava i dužnosti građana u oblasti 
odbrane

Član 60.
Građani kojima je utvrđena vojna, radna ili materijalna 
obaveza odnosno obaveza učešća u civilnoj zaštiti, dužni su da postupaju po 
nalozima nadležnih organa. 

Obučavanje građana za odbranu zemlje

*Službeni glasnik RS, broj 10/2015

Član 60a
Način obučavanja i kategoriju građana koju će za 
potrebe odbrane zemlje obučavati Ministarstvo odbrane uređuje Vlada, na predlog 
ministra odbrane.

*Službeni glasnik RS, broj 36/2018

Član 61.
Postupak i način za izvršavanje vojne, radne, odnosno 
materijalne obaveze građana i pravnih lica uređuje Vlada, na osnovu posebnog 
zakona.

Glava VI

PRAVA I DUŽNOSTI PRIVREDNIH DRUŠTAVA, DRUGIH PRAVNIH LICA I 
PREDUZETNIКA U OBLASTI ODBRANE

Član 62.
Privredna društva, druga pravna lica i preduzetnici 
od značaja za odbranu u obavljanju svojih delatnosti, dužni su da vrše i 
poslove odbrane zemlje, koji se odnose na planiranje, organizovanje, pripremanje i 
osposobljavanje za rad u ratnom i vanrednom stanju i odgovorni su za obezbeđivanje 
obima proizvodnje i vršenje usluga u delatnostima za koje su registrovani, na 
nivou utvrđenom planovima odbrane i odlukama nadležnih organa.
Privredna društva, druga pravna lica i preduzetnici od 
značaja za odbranu, organizacije, službe i drugi subjekti koji se u okviru 
svoje delatnosti bave poslovima osmatranja, obaveštavanja i uzbunjivanja, zaštite i 
spasavanja ljudi, životinja i materijalnih dobara, nastavljaju sa svojom delatnošću 
u ratnom i vanrednom stanju, u skladu s Planom odbrane Republike Srbije.
Ostala privredna društva, druga pravna lica i 
preduzetnici imaju obavezu da iz svog delokruga, na zahtev Ministarstva odbrane, 
dostavljaju podatke od značaja za odbranu.

*Službeni glasnik RS, broj 88/2009
**Službeni glasnik RS, broj 10/2015

***Službeni glasnik RS, broj 36/2018

Član 63.
Odredbe ovog zakona o materijalnoj obavezi građana odnose 
se i na obaveze pravnih lica i preduzetnika.

Proizvodi i usluge od posebnog interesa za odbranu

Član 64.
Privredna društva, druga pravna lica i preduzetnici od 
značaja za odbranu dužni su da u miru planiraju mere za rad u ratnom i 
vanrednom stanju kojima se obezbeđuje vršenje proizvodne, odnosno uslužne 
delatnosti, u skladu s potrebama utvrđenim Planom odbrane Republike Srbije.

*Službeni glasnik RS, broj 10/2015

Član 65.
Na osnovu odluke Vlade, nadležni organi državne uprave mogu 
zahtevati od privrednih društava, drugih pravnih lica i preduzetnika od značaja 
za odbranu da u vršenju delatnosti obezbede prioritetnu proizvodnju, snabdevanje 
proizvodima ili pružanje usluga od značaja za odbranu zemlje.
Međusobna prava i obaveze organa državne uprave i 
privrednih društava, drugih pravnih lica ili preduzetnika u vezi s proizvodnjom i 
snabdevanjem proizvodima ili pružanjem usluga iz stava 1. ovog člana uređuju se 
posebnim ugovorom.

*Službeni glasnik RS, broj 10/2015

Član 66.
Privredna društva, druga pravna lica i preduzetnici od 
značaja za odbranu iz člana 65. stav 2. ovog zakona, ne mogu menjati namenu 
proizvodno-tehnoloških celina koje služe za proizvodnju ili vršenje usluga od 
posebnog značaja, bez saglasnosti nadležnog organa državne uprave. 

Na predlog Ministarstva odbrane, Vlada osniva javna 
preduzeća u delatnostima iz stava 1. ovog člana, radi zadovoljavanja potreba u 
oblasti odbrane. 

*Službeni glasnik RS, broj 10/2015

Objekti od posebnog značaja za odbranu

Član 67.
Objektima od posebnog značaja za odbranu zemlje smatraju se: 
veliki tehničko-tehnološki sistemi, objekti u kojima se proizvode, skladište ili 
čuvaju predmeti ili vrše usluge za potrebe odbrane, objekti u kojima su smešteni 
državni organi i pravna lica od posebnog značaja za odbranu zemlje, kao i 
određeni infrastrukturni objekti. 
Objekte ili delove objekata iz stava 1. ovog člana, kao i 
mere njihove zaštite određuje Vlada posebnim propisom, na predlog Ministarstva 
odbrane.

Član 67a
Mere zaštite vojnih objekata i rejona uz vojne objekte 
i objekte iz člana 67. ovog zakona preduzimaju se kroz opšte i posebne mere 
zaštite predviđene propisima kojima se uređuje tajnost podataka.
Кontrolu preduzetih mera iz stava 1. ovog člana unutar 
vojnih objekata i rejona uz objekte vrši Ministarstvo odbrane.

*Službeni glasnik RS, broj 10/2015


Posebne obaveze u izgradnji objekata

Član 68.
Pri projektovanju, izgradnji i rekonstrukciji investicionih 
objekata od značaja za odbranu zemlje i izradi prostornih i urbanističkih 
planova, pravna i fizička lica – investitori, dužni su da se pridržavaju 
posebnih uslova i zahteva u pogledu potreba odbrane zemlje.
Pri projektovanju i izgradnji objekata od značaja za odbranu, 
a posebno javnih skloništa, investitori su dužni da poštuju standarde 
pristupačnosti tih objekata za osobe sa invaliditetom, decu i stare osobe.
Obaveze pri projektovanju, izgradnji i rekonstrukciji 
skloništa propisane su posebnim zakonom.
Privredna društva, druga pravna i fizička lica koja su 
ovlašćena za pripremanje i izvršavanje prostornih i urbanističkih planova, kao i 
organi koji te planove donose dužni su da u pogledu potreba odbrane zemlje i 
zaštite od ratnih razaranja postupaju u skladu s propisanim merama i zahtevima 
Ministarstva odbrane.
Brisan je raniji stav 5. (vidi član 20. Zakona - 
36/2018-11)

*Službeni glasnik RS, broj 10/2015

Član 69.
Pumpne stanice, skladišta i drugi objekti za smeštaj 
zapaljivih tečnosti i gasa i skladišta i objekti za smeštaj eksplozivnih 
materija, mogu da se grade samo na udaljenosti neophodnoj da se u slučaju požara 
ili eksplozije takvih materija ne dovede u pitanje bezbednost građana, namenska 
upotreba vojnih i drugih objekata, instalacija i uređaja koji su namenjeni 
potrebama odbrane.
Pre izdavanja odobrenja za izgradnju i rekonstrukciju objekata 
i postrojenja koji se nalaze u blizini objekata, instalacija i uređaja koji su 
namenjeni potrebama odbrane i od posebnog su značaja za odbranu, organ nadležan 
za izdavanje odobrenja za izgradnju dužan je da pribavi saglasnost Ministarstva 
odbrane.

Član 70.
Pri izboru, izgradnji i razvoju velikih tehničkih sistema u 
oblasti telekomunikacija, informatike, saobraćaja, elektroenergetike, 
vodosnabdevanja i drugim oblastima od značaja za odbranu zemlje, kao i pri 
nabavkama tehničkih sredstava značajnih za njihovo funkcionisanje, investitori su 
dužni da ih usklade s potrebama odbrane zemlje i da o tim programima razvoja 
obaveste Ministarstvo odbrane.
Investitor, odnosno vlasnik je dužan da po zahtevu 
Ministarstva odbrane sisteme iz stava 1. ovog člana uskladi s potrebama odbrane 
zemlje.
Vlada određuje sisteme i tehnička sredstva iz stava 1. ovog 
člana i propisuje postupak obaveštavanja o izboru, izgradnji i razvoju tih 
sistema, nabavkama tehničkih sredstava i postavljanju zahteva iz stava 2. ovog 
člana.

Naučnoistraživački rad od značaja za odbranu

Član 71.
Ministarstvo odbrane i organ državne uprave nadležan za 
nauku uređuju naučnoistraživačke oblasti od značaja za odbranu, bezbednost i 
opšti interes Republike Srbije, u skladu sa zakonom koji uređuje oblast 
naučnoistraživačke delatnosti. 
Pravna lica koja se bave naučnoistraživačkim radom i 
razvojem iz stava 1. ovog člana, dužna su da rezultate tih istraživanja dostave i 
Ministarstvu odbrane.
Podatke iz stava 2. ovog člana Ministarstvo odbrane može da 
koristi isključivo za potrebe odbrane zemlje i da u tu svrhu odobri njihovo 
korišćenje.
Postupak za ostvarivanje moralnih i imovinskih prava 
nosilaca prava intelektualne svojine od značaja za odbranu uređuje ministar 
odbrane, u skladu s propisima o intelektualnoj svojini.
Način organizovanja, planiranja, sprovođenja i razvoj 
naučnoistraživačke delatnosti u Ministarstvu odbrane i Vojsci Srbije, pod 
uslovima propisanim zakonom kojim se uređuje naučnoistraživačka delatnost, 
uređuje ministar odbrane.

*Službeni glasnik RS, broj 10/2015

Član 71a
Strana lica ne mogu na teritoriji Republike Srbije 
samostalno vršiti naučna i druga istraživanja ili na drugi način prikupljati 
podatke u oblastima od značaja za odbranu zemlje.
Državni organi i pravna lica koja zajedno sa stranim 
licima ili za potrebe tih lica vrše naučna i druga istraživanja u oblastima od 
značaja za odbranu zemlje na teritoriji Republike Srbije i koriste podatke u 
oblastima od značaja za odbranu zemlje dužni su da prethodno pribave odobrenje 
Ministarstva odbrane.
Vlada propisuje oblasti istraživanja i način i postupak 
za izdavanje odobrenja iz stava 2. ovog člana.

*Službeni glasnik RS, broj 10/2015

Ocenjivanje usaglašenosti, standardizacija, nomenklatura, 
kodifikacija i metrologija u oblasti odbrane

*Službeni glasnik RS, broj 10/2015

Član 72.
Prilikom standardizacije, tipizacije i unifikacije 
proizvoda i usluga, objekata i uređaja od posebnog značaja za odbranu zemlje, 
organi nadležni za standardizaciju, tipizaciju i unifikaciju u drugim organima 
državne uprave i državnim institucijama, privredna društva, pravni subjekti i 
preduzetnici dužni su da proizvode i usluge i objekte i uređaje prilagode 
potrebama odbrane zemlje i da o tome pribave saglasnost Ministarstva odbrane.
Standardizaciju, nomenklaturu, kodifikaciju i 
metrologiju, kao i način i postupak utvrđivanja i ocenjivanja usaglašenosti 
procesa, proizvoda i usluga i objekata i uređaja u oblasti odbrane i od značaja 
za odbranu, inspekcijski nadzor i druge oblike nadzora u vezi s tim delatnostima 
uređuje ministar odbrane.

*Službeni glasnik RS, broj 10/2015

Obaveze posebnih pravnih lica u odbrani

Član 73.
Pravna lica u oblasti drumskog, železničkog, vazdušnog i 
saobraćaja na unutrašnjim plovnim putevima i poštansko-telegrafsko-telefonskog 
saobraćaja i drugi nosioci telekomunikacionih sistema, dužni su da za vreme 
ratnog ili vanrednog stanja, kao i pri mobilizaciji Vojske Srbije, prvenstveno 
vrše usluge koje utvrdi Ministarstvo odbrane.
Za usluge iz stava 1. ovog člana, pravnim licima pripada 
naknada stvarnih troškova.
Vlada donosi propise o vrstama usluga, utvrđivanju visine 
naknade stvarnih troškova i načinu njihovog plaćanja.

*Službeni glasnik RS, broj 88/2009

Član 74.
Pravna lica koja upravljaju šumama s posebnom namenom za 
potrebe odbrane zemlje, dužna su da pri donošenju osnova gazdovanja šumama 
ispunjavaju zahteve koje im postavi Ministarstvo odbrane ili drugi organ koji 
šumu koristi za potrebe odbrane zemlje.
Vlada određuje šume s posebnom namenom za potrebe odbrane 
zemlje.

Član 75.
Pravna lica u oblasti javnog informisanja, elektronskih i 
štampanih medija, u okviru svoje redovne delatnosti, imaju obavezu da 
blagovremeno i istinito informišu građane u ratnom ili vanrednom stanju, u skladu 
sa zakonom i propisima o javnom informisanju.
Ministarstvo odbrane i državni organi dužni su da javnosti 
učine dostupnim sve informacije i podatke iz oblasti odbrane od javnog značaja, 
u skladu sa zakonom i propisima o slobodnom pristupu informacijama od javnog 
značaja.
Pravna lica iz stava 1. ovog člana dužna su da prenose 
hitna saopštenja državnih organa koja se odnose na odbranu.

Udruženja

*Službeni glasnik RS, broj 10/2015

Član 76.
Udruženja mogu programe svog rada zasnivati na 
projektima i aktivnostima u oblastima od značaja za odbranu.
Udruženje koje deluje na teritoriji Republike Srbije, a 
svoje delovanje težišno zasniva u oblastima od značaja za odbranu i svojim 
programom i praktičnim delovanjem, masovnošću i organizovanošću doprinosi jačanju 
sistema odbrane, može steći status udruženja od posebnog značaja za odbranu.
Ministarstvo odbrane može, na osnovu prethodno 
utvrđenih kriterijuma, učestvovati u finansiranju projekata i aktivnosti udruženja 
u oblastima od značaja za odbranu.
Кriterijume i postupak za sticanje statusa udruženja od 
posebnog značaja za odbranu iz stava 2. ovog člana i dodelu sredstava iz stava 
3. ovog člana propisuje ministar odbrane.

*Službeni glasnik RS, broj 10/2015

**Službeni glasnik RS, broj 36/2018

Glava VII

CIVILNA ZAŠTITA

Član 77.
Civilna zaštita se organizuje, priprema i sprovodi kao 
sistem zaštite i spasavanja ljudi, životinja, materijalnih i kulturnih dobara od 
elementarnih nepogoda, tehničko-tehnoloških nesreća i katastrofa, posledica 
terorizma, ratnih i drugih većih nesreća, a u skladu s važećim propisima, 
načelima i zahtevima Dopunskog protokola uz Ženevske konvencije i drugim 
pravilima međunarodnog humanitarnog prava, kao i potvrđenim međunarodnim 
ugovorima. 
Civilna zaštita u ratnom i vanrednom stanju organizuje se i 
funkcioniše kao deo sistema odbrane.

*Službeni glasnik RS, broj 88/2009

Član 78.
Sistem civilne zaštite čine: lična i uzajamna zaštita, mere 
i zadaci civilne zaštite, organi upravljanja i rukovođenja civilnom zaštitom, 
pravna lica opremljena i osposobljena za zaštitu i spasavanje, jedinice civilne 
zaštite i sistem osmatranja, obaveštavanja i uzbunjivanja.
Nadležnosti državnih organa u zaštiti od elementarnih 
nepogoda, tehničkotehnoloških nesreća i katastrofa mogu se urediti na poseban 
način zakonom kojim se uređuje oblast zaštite i spasavanja.
Elementi sistema civilne zaštite, kao i nadležnost i 
unutrašnje uređenje posebne organizacije za vođenje poslova zaštite i spasavanja, 
propisuju se posebnim zakonom.

Član 79.
Radi osmatranja, ranog upozoravanja i uzbunjivanja građana, 
nadležnih organa, privrednih društava, drugih pravnih lica i preduzetnika u zoni 
ugroženosti i snaga zaštite i spasavanja, kao i otkrivanja i praćenja svih vrsta 
opasnosti, koje mogu ugroziti zdravlje i život ljudi i životinja životnu sredinu, 
materijalna, kulturna i druga dobra, organizuje se sistem osmatranja, 
obaveštavanja i uzbunjivanja.

*Službeni glasnik RS, broj 88/2009

Član 80.
Prava i dužnosti građana u vezi s njihovim učešćem u zaštiti 
i spasavanju ljudi, životinja, materijalnih, kulturnih i drugih dobara i životne 
sredine i mere i aktivnosti koje preduzimaju organi civilne zaštite, uređuju se 
zakonom.

*Službeni glasnik RS, broj 88/2009

Glava VIII

POSEBNI POSTUPCI I MERE

Pripreme planova odbrane

Član 81.
Pripreme za odbranu u Republici Srbiji se organizuju, 
planiraju i sprovode radi izvršavanja zadataka i efikasnog i jedinstvenog 
delovanja snaga odbrane. 
Planom odbrane Republike Srbije utvrđuju se zadaci svih 
subjekata odbrane, u pogledu organizacije snaga, sredstava, mera i postupaka za 
rad državnih organa i upotrebu Vojske Srbije i drugih snaga odbrane u ratnom i 
vanrednom stanju.
Planom odbrane Republike Srbije utvrđuju se: mere 
pripravnosti; upotreba Vojske Srbije; zadaci i mere za mobilizaciju; 
funkcionisanje civilne zaštite, osmatranja i obaveštavanja i obezbeđenje komandovanja 
i rukovođenja korišćenjem telekomunikacionih sredstava; organizacija državnih 
organa i njihovo funkcionisanje; zadaci i obaveze pravnih lica i preduzetnika za 
vršenje proizvodnje i usluga i druge mere i aktivnosti od interesa za odbranu 
Republike Srbije u ratnom i vanrednom stanju. 
Plan odbrane Republike Srbije priprema Ministarstvo odbrane 
i predlaže Vladi, osim priloga za oblasti koje pripremaju organi državne uprave 
u čijem su delokrugu ovi poslovi.
Priloge Plana odbrane Republike Srbije za državne organe i 
organe državne uprave, organe autonomnih pokrajina, organe jedinica lokalne 
samouprave, privredna društva i druga pravna lica od značaja za odbranu 
Republike, pripremaju organi iz stava 4. ovog člana.
Plan mobilizacije Vojske Srbije i Plan upotrebe Vojske 
Srbije izrađuje Generalštab Vojske Srbije, a predsedniku Republike predlaže 
ministar odbrane.
Lica koja obavljaju poslove planiranja odbrane i 
rukovaoci planova odbrane u državnim organima, organima autonomnih pokrajina, 
jedinicama lokalne samouprave, privrednim društvima, drugim pravnim licima i 
preduzetnicima od značaja za odbranu, podležu bezbednosnoj proveri 
i izdaje im se odgovarajući sertifikat u skladu sa zakonom kojim se uređuje 
zaštita tajnosti podataka.
Način i postupak izvršavanja obaveze planiranja iz stava 1. 
ovog člana i organizovanja priprema za odbranu uređuje Vlada. 

*Službeni glasnik RS, broj 88/2009

**Službeni glasnik RS, broj 36/2018

Član 82.
Pravna lica od značaja za odbranu dužna su da 
samostalno planiraju: mere kojima obezbeđuju vršenje proizvodnje i usluga, 
snabdevanje sirovinama, repromaterijalom, energijom, potreban broj radnika za 
vršenje proizvodnje i zaštitu radnika i materijalnih i drugih dobara, u skladu s 
utvrđenim bilansnim potrebama, mogućnostima i zadacima iz Plana odbrane 
Republike Srbije.
Pravna lica iz čl. 65. i 73. ovog zakona kojima se 
postavljaju dodatni zahtevi za vršenje prioritetne proizvodnje i usluga dužni su da 
planiraju i mere kojima obezbeđuju vršenje te proizvodnje i usluga, snabdevanje 
sirovinama, repromaterijalom, energijom i drugim potrebama na nivou utvrđenom u 
skladu sa zadacima iz planova odbrane koje samostalno donose i dodatnim 
zahtevima po osnovu zaključenih ugovora s organima javne vlasti koji se 
finansiraju iz budžeta Republike Srbije.
Planove iz stava 1. ovog člana utvrđuje rukovodilac 
pravnog lica.

*Službeni glasnik RS, broj 10/2015

Član 83.
Organi jedinica lokalne samouprave, u skladu sa 
zakonom i svojim statutima, samostalno pripremaju i donose planove odbrane 
kojima planiraju svoju organizaciju za funkcionisanje lokalne samouprave u 
vanrednom ili ratnom stanju i planiraju mere i sredstva za rad pravnih lica iz 
njihove nadležnosti radi neposrednog zadovoljavanja potreba građana u ratnom ili 
vanrednom stanju u skladu sa zadacima Plana odbrane Republike Srbije.

*Službeni glasnik RS, broj 10/2015

Član 84.
Pravna lica čija je osnovna privredna ili društvena 
delatnost u funkciji unapređenja operativnih sposobnosti snaga odbrane, izrađuju 
planove razvoja koji su saglasni Dugoročnom planu razvoja sistema odbrane 
Republike Srbije.
Izvodi iz planova iz stava 1. ovog člana su sastavni deo 
Plana odbrane Republike Srbije.
Vlada određuje pravna lica iz stava 1. ovog člana koja 
izrađuju svoje planove razvoja odbrane.

Član 85.
Planovi razvoja i planovi odbrane moraju biti usklađeni.
Subjekti planiranja odbrane dužni su da usklađuju planove 
odbrane, u skladu s nastalim promenama i potrebama.

Član 86.
Ministarstvo odbrane i organi državne uprave u skladu sa 
svojim nadležnostima u oblasti odbrane, dužni su da prate sprovođenje priprema za 
odbranu u sistemu odbrane i da o tome jednom godišnje podnesu izveštaj Vladi.
Izveštaj iz stava 1. ovog člana organi državne uprave 
dostavljaju Vladi preko Ministarstva odbrane.
Ministarstvo odbrane koordinira izradu i izrađuje 
objedinjeni izveštaj iz stava 1. ovog člana i dostavlja Vladi na usvajanje.
Ministar odbrane najmanje jednom godišnje podnosi izveštaj 
predsedniku Republike i Vladi o stanju operativnih i funkcionalnih sposobnosti 
Vojske Srbije za izvršavanje dodeljenih misija i zadataka.
Vlada najmanje jednom godišnje izveštava Narodnu skupštinu o 
stanju priprema za odbranu u Republici.

*Službeni glasnik RS, broj 10/2015

Predlog za proglašenje ratnog ili vanrednog stanja

Član 87.
Кada Narodna skupština na osnovu zajedničkog predloga 
predsednika Republike i Vlade utvrdi da su ispunjeni uslovi, donosi odluku o 
proglašenju ratnog ili vanrednog stanja. 

Član 88.
Zajednički predlog za proglašenje ratnog ili vanrednog stanja 
utvrđuje se na osnovu procene rizika i pretnji po bezbednost Republike i njenih 
građana.
Procena iz stava 1. ovog člana koju ministar odbrane 
istovremeno dostavlja predsedniku Republike i predsedniku Vlade, sadrži ocenu 
ugroženosti i posledice koje su usled toga nastupile ili mogu nastupiti. 

Proglašenje vanrednog stanja može se predložiti i na delu 
teritorije Republike Srbije.

Odluka o proglašenju ratnog ili vanrednog stanja

Član 89.
Odluka o proglašenju ratnog ili vanrednog stanja objavljuje se 
u skladu sa zakonom i istovremeno dostavlja predsedniku Republike i Vladi. 

Odlukom o proglašenju vanrednog stanja utvrđuje se područje 
Republike Srbije na kojem se proglašava vanredno stanje, ako se ono proglašava na 
delu ugrožene teritorije Republike Srbije.

Sprovođenje planova odbrane u ratnom i vanrednom stanju

Član 90.
Posle donošenja odluke Narodne skupštine o proglašenju ratnog 
ili vanrednog stanja, predsednik Republike naređuje sprovođenje Plana odbrane 
Republike Srbije.

Član 91.
U ratnom i vanrednom stanju može se narediti odstupanje od 
Ustavom zajemčenih ljudskih i manjinskih prava samo u meri i obimu koje propiše 
Narodna skupština.
Predsednik Republike može narediti i druge mere za koje je 
ovlašćen zakonom.

Član 92.
Po izdavanju naređenja predsednika Republike o sprovođenju 
Plana odbrane Republike Srbije: 
1) građani, državni organi, privredna društva, druga pravna 
lica i preduzetnici postupaju u skladu s obavezama utvrđenim planovima 
mobilizacije na izvršavanju zadataka odbrane i odlukama Narodne skupštine i 
Vlade;
2) državni organi, privredna društva, druga pravna lica i 
preduzetnici preduzimaju mere i radnje za rad i vršenje svojih delatnosti u 
uslovima ratnog ili vanrednog stanja;
3) Vojska Srbije postupa u skladu s Planom mobilizacije 
Vojske, Planom upotrebe Vojske i odlukama predsednika Republike.

Odluka o ukidanju ratnog ili vanrednog stanja

Član 93.
Кada prestanu uslovi zbog kojih je proglašeno ratno ili 
vanredno stanje, predsednik Republike i predsednik Vlade podnose Narodnoj 
skupštini predlog za donošenje odluke o ukidanju ratnog ili vanrednog stanja.
Donošenjem odluke iz stava 1. ovog člana prestaju da važe i 
naredbe i druga akta za preduzimanje naloženih mera.
Naredbe i druga akta iz stava 2. ovog člana predsednik 
Republike može staviti van snage i pre donošenja odluke o ukidanju ratnog ili 
vanrednog stanja.

Mere pripravnosti i mobilizacije

Član 94.
Radi sprečavanja i otklanjanja opasnosti koje ugrožavaju 
bezbednost Republike Srbije i njenih građana, predsednik Republike naređuje mere 
pripravnosti i mobilizaciju. 
Vlada naređuje preduzimanje mera i radnji potrebnih za 
izvršavanje obaveza Republike Srbije preuzetim članstvom u Ujedinjenim nacijama i 
potvrđenim međunarodnim ugovorima u oblasti odbrane. 

Član 95.
U slučaju napada na zemlju, svi građani u zemlji i 
inostranstvu, komande, jedinice i ustanove Vojske Srbije i predstavnici državnih 
organa i pravnih lica dužni su da odmah po saznanju, ne čekajući poziv ili 
naređenje, postupe po svom utvrđenom rasporedu i obavezama utvrđenim Planom 
odbrane Republike Srbije.

Član 96.
Na teritoriji na kojoj je proglašeno vanredno stanje, svi 
subjekti odbrane dužni su da za vreme vanrednog stanja preduzimaju mere iz okvira 
svojih nadležnosti, u skladu s naredbama i drugim aktima predsednika Republike, 
Vlade i drugih nadležnih organa.

Član 97.
Mobilizacijom subjekti sistema odbrane iz mirnodopske 
organizacije i stanja prelaze na organizaciju za rad u ratnom i vanrednom stanju i 
uslove rada u ratnom i vanrednom stanju.
Mobilizacija po obimu može biti opšta ili delimična, a 
saopštava se javnim oglašavanjem ili pojedinačnim pozivom.
Mobilizacija se sprovodi prema Planu odbrane Republike 
Srbije.

*Službeni glasnik RS, broj 10/2015

Član 98.
Opšta mobilizacija obuhvata sve subjekte sistema odbrane 
kojima su definisane obaveze u odbrani , kao i materijalna sredstva potrebna 
za odbranu zemlje.

*Službeni glasnik RS, broj 10/2015

Član 99.
Delimična mobilizacija obuhvata potreban deo subjekata 
sistema odbrane kojima su definisane obaveze u odbrani, kao i materijalna 
sredstva potrebna za odgovor na izazove, rizike i pretnje.

*Službeni glasnik RS, broj 10/2015

Član 100.
Delimična mobilizacija subjekata sistema odbrane i 
materijalnih sredstava za potrebe odbrane zemlje može se narediti radi provere 
spremnosti za izvršenje mobilizacije, u okviru planiranih vežbi i kontrole 
organizovanja priprema za odbranu.
Mobilizaciju iz stava 1. ovog člana za građane, državne 
organe, privredna društva, druga pravna lica i preduzetnike, kao i za 
materijalna sredstva naređuje predsednik Vlade, a za komande, jedinice i 
ustanove Vojske Srbije i vojne obveznike raspoređene u Vojsci Srbije – starešine 
na komandnim dužnostima u Vojsci Srbije koje ovlasti predsednik Republike.

Član 101.
Sprovođenje mobilizacije Vlada uređuje posebnim propisom.

Mere zaštite tajnih podataka

Član 102.
Tajni podaci koji se odnose na sistem odbrane označeni 
kao podaci od interesa za nacionalnu bezbednost Republike Srbije, kao i tajni 
podaci nastali u radu komandi, jedinica i ustanova Vojske Srbije, čijim bi 
otkrivanjem neovlašćenim licima nastala šteta, štite se u skladu sa zakonom kojim 
se uređuje zaštita tajnosti podatka i ne mogu se učiniti dostupnim javnosti.
Tajnim podacima značajnim za sistem odbrane smatraju 
se:
1) podaci i dokumenta od značaja za sistem nacionalne 
bezbednosti, čijim bi otkrivanjem neovlašćenim licima mogla nastati šteta po 
interese i ciljeve u oblasti odbrane;
2) podaci o planovima upotrebe Vojske Srbije, ratnoj 
organizaciji i formaciji komandi, jedinica i ustanova Vojske Srbije, podaci o 
borbenim i drugim materijalnim sredstvima, odnosno vrstama pokretnih stvari 
namenjenih potrebama odbrane, čijim bi otkrivanjem neovlašćenim licima mogla 
nastati šteta po operativnu i funkcionalnu sposobnost Vojske Srbije;
3) podaci o patentima značajnim za odbranu zemlje i 
sredstvima i uređajima namenjenim odbrani koji su u procesu usvajanja i 
ispitivanja;
4) podaci o vojnim objektima i drugim nepokretnostima 
značajnim za odbranu zemlje, izuzev podataka koji su prema propisima o zaštiti 
životne sredine neophodni za procenu uticaja na životnu sredinu;
5) podaci o preduzetim merama, radnjama i postupcima 
sadržani u odlukama, naređenjima, saopštenjima i drugim aktima u oblasti odbrane 
zemlje, čije bi otkrivanje nanelo štetu interesima snaga odbrane. 
Vlada na predlog Ministarstva odbrane bliže uređuje 
podatke značajne za sistem odbrane koji se moraju čuvati i štititi u skladu sa 
zakonom kojim se uređuje zaštita tajnosti podataka, poslove od posebnog značaja 
za sistem odbrane koje u državnim organima, preduzećima i drugim pravnim licima 
treba štititi primenom posebnih mera bezbednosti, kao i kriterijume za popunu 
radnih mesta na kojima se ovi zadaci i poslovi obavljaju.

*Službeni glasnik RS, broj 36/2018

Član 102a
Za vreme izvođenja vojnih vežbi radi bezbednosti ljudi i 
imovine, Ministarstvo odbrane može privremeno ograničiti slobodu kretanja na 
određenom području na kojem se vežba izvodi i odrediti mere za obezbeđenje u 
saradnji s ministarstvom nadležnim za unutrašnje poslove.

*Službeni glasnik RS, broj 10/2015

Član 102b
Zabranjen je pristup vojnim objektima i objektima od 
posebnog značaja za odbranu, kao i građenje u rejonima uz te objekte bez 
prethodne saglasnosti Ministarstva odbrane.
Zabranjeno je snimanje i objavljivanje snimaka vojnih 
objekata i rejona uz objekte bez prethodnog odobrenja Ministarstva odbrane.

*Službeni glasnik RS, broj 10/2015

Član 102v
Premer i istraživanja zemljišta (geodetska, geofizička, 
geološka, hidrološka, arheološka i dr.) u rejonima uz objekte od posebnog 
značaja za odbranu mogu vršiti pravna lica koja za to dobiju odobrenje nadležnog 
organa uz prethodno pribavljeno mišljenje Ministarstva odbrane u pogledu mera 
zaštite tajnih podataka.
Radovi na premeru zemljišta u graničnom pojasu i 
priobalnim unutrašnjim plovnim putevima i radovi na povezivanju s odgovarajućim 
premerima susednih zemalja mogu se izvoditi samo po prethodno pribavljenoj 
saglasnosti Ministarstva odbrane u pogledu bezbednosnih interesa i potreba 
odbrane.

*Službeni glasnik RS, broj 10/2015

Član 102g
U kartografske i druge publikacije ne smeju se unositi 
podaci o vojnim objektima i rejonima uz te objekte i drugim objektima iz člana 
102b ovog zakona, kao ni drugi podaci koji su od interesa za odbranu.
Snimanje iz vazduha teritorije Republike Srbije za 
potrebe premera zemljišta i unutrašnjih plovnih puteva i graničnog pojasa za 
potrebe planiranja i izgradnje i uređivanja teritorije za potrebe odbrane i 
planiranje, izgradnju i premeštanje vojnih kompleksa i baza za potrebe izvršavanja 
misija i zadataka Vojske Srbije, vrše nadležne vojne službe u čijem su delokrugu 
ovi poslovi.
Podatke o vojnim objektima i rejonima uz te objekte i 
drugim objektima od posebnog značaja za odbranu i druge podatke koji su od 
interesa za odbranu koji se ne smeju unositi u kartografske i druge publikacije 
utvrđuje Vlada.

*Službeni glasnik RS, broj 10/2015

Glava IX

FINANSIRANJE ODBRANE

Član 103.
Republika Srbija iz budžeta finansira zadatke i obaveze u 
oblasti odbrane i zadatke koje postavlja privrednim društvima, drugim pravnim 
licima, kao i preduzetnicima u delu koji prevazilazi obim njihovih priprema.
Autonomne pokrajine i jedinice lokalne samouprave iz 
sopstvenog budžeta finansiraju zadatke odbrane koji su utvrđeni kao njihova prava 
i obaveze.
Privredna društva, druga pravna lica, kao i preduzetnici iz 
sopstvenih izvora finansiraju zadatke odbrane koji su utvrđeni kao njihova prava 
i obaveze. 

Sredstva za rad Ministarstva odbrane i Vojske Srbije

Član 104.
Sredstva za funkcionisanje Vojske Srbije obezbeđuje 
Ministarstvo odbrane u okviru budžeta Republike Srbije.
Ministarstvo odbrane može da ostvaruje dopunska sredstva 
pružanjem usluga u skladu sa zakonom i drugim propisima.
Ministarstvo odbrane, pod uslovima i u postupku 
propisanim zakonom kojim se uređuje javno-privatno partnerstvo, može zaključivati 
dugoročne sporazume o uspostavljanju saradnje s privatnim partnerima u delatnostima 
od značaja za odbranu radi obezbeđenja finansiranja, izgradnje, rekonstrukcije i 
održavanja vojnih objekata i pružanja usluga po osnovu usvojenih programa i 
projekata razvoja sistema odbrane, o čemu odlučuje Vlada na predlog Ministarstva 
odbrane.
Ministar odbrane, u okviru odobrenih aproprijacija, 
vrši raspored novčanih sredstava organizacionim jedinicama Ministarstva odbrane, 
komandama, jedinicama i ustanovama Vojske Srbije, kao i vojnim jedinicama i 
vojnim ustanovama koje su organizaciono i funkcionalno vezane za Ministarstvo 
odbrane.
Ministar odbrane posebnim propisom uređuje materijalno i 
finansijsko poslovanje u Ministarstvu odbrane i Vojsci Srbije, u skladu sa 
propisima kojima se reguliše materijalno i finansijsko poslovanje budžetskih 
korisnika.
Ministarstvo odbrane zbog specifičnosti poslova 
korisnika iz stava 3. ovog člana može imati devizni račun kod Narodne banke 
Srbije ili, po odobrenju ministra finansija, kod ovlašćene banke za plaćanja koja 
ne mogu da se izvrše preko Narodne banke Srbije u skladu sa zakonom.

*Službeni glasnik RS, broj 88/2009
**Službeni glasnik RS, broj 10/2015

Sredstva za posebne namene

Član 105.
Nepokretnim stvarima za posebne namene smatraju se: 
zemljište, zgrade, podzemni i nadzemni objekti s pratećom infrastrukturom, koji 
se u Ministarstvu odbrane i Vojsci Srbije koriste za vojne potrebe, kao i druge 
nepokretne stvari koje se nalaze u vojnom krugu.
Nepokretnosti iz stava 1. ovog člana su u svojini Republike 
Srbije.
Način pribavljanja, raspolaganja, korišćenja, upravljanja i 
održavanja nepokretnih stvari iz stava 1. ovog člana propisuje ministar odbrane.
Način vođenja posebne evidencije o nepokretnostima iz 
stava 1. ovog člana i vrednosno praćenje pod uslovima propisanim zakonom kojim se 
uređuje državni premer i katastar, kao i način i postupak popisa nepokretnosti, 
propisuje ministar odbrane.
Pristup nepokretnim stvarima za posebne namene, van 
slučajeva njihovog redovnog korišćenja, dozvoljen je samo po prethodno pribavljenom 
odobrenju ministra odbrane.
Prava na nepokretnostima posebne namene koje koriste 
Ministarstvo odbrane i Vojska Srbije upisuju se u javnu knjigu o evidenciji 
nepokretnosti i prava na njima, u skladu sa zakonom i u evidenciju vojnih 
nepokretnosti, na način koji propiše ministar odbrane.

*Službeni glasnik RS, broj 88/2009

**Službeni glasnik RS, broj 36/2018
Član 105a
Stabilnu specifičnu opremu koja se koristi u 
Ministarstvu odbrane i Vojsci Srbije čine sve nepokretne stvari koje u toku 
eksploatacije rade u uslovima posebnog rizika, kao što su: kotlovi, oprema pod 
pritiskom, uređaji na gas, uređaji koji se koriste u eksplozivnoj sredini, 
instalacije i druga specifična oprema u oblasti odbrane.
Stabilna specifična oprema iz stava 1. ovog člana 
podleže tehničkoj kontroli koju vrše odgovorna stručna lica u Ministarstvu 
odbrane.
Način i uslove za obavljanje poslova tehničke kontrole 
nad stabilnom specifičnom opremom propisuje ministar odbrane.

*Službeni glasnik RS, broj 36/2018

Član 106.
Pokretnim stvarima za posebne namene smatraju se: 
naoružanje i vojna oprema, sredstva dvostruke namene obuhvaćena Nacionalnom 
kontrolnom listom, vojna prevozna sredstva (vazduhoplovi, plovni objekti, 
motorna vozila i dr.), koja se koriste za službene potrebe, potrošni materijal, 
alati, pribori, uređaji, delovi, sklopovi, specijalna maziva i tečnosti za 
funkcionisanje i održavanje naoružanja i vojne opreme i sredstava dvostruke namene 
i oprema (računari, računarska oprema i računarski sistemi, reprografska i 
birotehnička oprema, telekomunikaciona sredstva, etaloni i referentni 
materijali, specifična i druga laboratorijska i ispitno-merna oprema) i softveri 
(informacioni i komandno-informacioni sistemi) koje Ministarstvo odbrane i 
Vojska Srbije koriste za potrebe odbrane, bezbednosti i vojne potrebe.
O pribavljanju i raspolaganju pokretnim stvarima iz stava 
1. ovog člana pod uslovima propisanim zakonom kojim se uređuje javna svojina 
odlučuje ministar odbrane, odnosno lica u Ministarstvu odbrane i Vojsci Srbije 
koja on ovlasti.
Vrste pokretnih stvari iz stava 1. ovog člana, način 
korišćenja, upravljanja, održavanja, vođenja evidencija o stanju, vrednosti i kretanju 
i rokove za njihovu upotrebu i čuvanje propisuje ministar odbrane.

*Službeni glasnik RS, broj 10/2015

Član 106a
Biološkim sredstvima za posebne namene smatraju se: 
službene životinje, životinje za naučnoistraživačke, biomedicinske i obrazovne 
svrhe i druge životinje, na osnovu posebne odluke ministra odbrane.
Način pribavljanja, evidentiranja, raspolaganja i upotrebe 
bioloških sredstava iz stava 1. ovog člana propisuje ministar odbrane.

*Službeni glasnik RS, broj 88/2009

Sredstva za razvojne potrebe

Član 107.
Za potrebe razvoja, modernizacije naoružanja i vojne opreme 
i jačanja odbrambene moći, Republika Srbija može da osniva budžetske fondove za 
razvoj kapaciteta i proizvodnih programa odbrambene industrije. 
Za potrebe obezbeđivanja sredstava za finansiranje stambenih 
potreba profesionalnih pripadnika Vojske Srbije i zaposlenih u Ministarstvu 
odbrane može se osnovati budžetski fond. 
Fondovi iz stava 1. i 2. ovog člana osnivaju se na 
neodređeno i određeno vreme na osnovu posebnog zakona.

*Službeni glasnik RS, broj 88/2009

Glava IXa
VOJNO PRAVOBRANILAŠTVO

*Službeni glasnik RS, broj 10/2015

Član 107a
Vojno pravobranilaštvo je posebna organizaciona 
jedinica Ministarstva odbrane koja preduzima pravne radnje i pravna sredstva radi 
ostvarivanja i zaštite imovinskih prava i interesa Republike Srbije u pogledu 
sredstava koja koriste Ministarstvo odbrane i Vojska Srbije u skladu sa ovim 
zakonom.
U zastupanju Ministarstva odbrane i Vojske Srbije pred 
sudovima i drugim nadležnim organima, Vojno pravobranilaštvo ima položaj 
zastupnika Republike Srbije – Ministarstva odbrane i Vojske Srbije s pravima i 
dužnostima propisanim za državno pravobranilaštvo, osim zastupanja pred stranim i 
međunarodnim sudovima i arbitražama i pred drugim nadležnim organima u 
inostranstvu.

*Službeni glasnik RS, broj 10/2015

Član 107b
Vojno pravobranilaštvo u pravnim postupcima pred 
sudovima, organima uprave i drugim nadležnim organima zastupa Ministarstvo 
odbrane i Vojsku Srbije kada imaju položaj stranke ili umešača o čijim pravima i 
obavezama se odlučuje u tim postupcima.
Кada je propisano da je u određenom postupku ili za 
preduzimanje samo određene radnje u postupku obavezno zastupanje stranke od strane 
advokata, Vojno pravobranilaštvo je ovlašćeno da preduzima zastupanje pod istim 
uslovima kao i advokat.
Vojno pravobranilaštvo prati i proučava pravna pitanja 
od značaja za rad Ministarstva odbrane i Vojske Srbije kada je to od značaja za 
zaštitu imovinskih prava i interesa Ministarstva odbrane i Vojske Srbije i o 
uočenim problemima obaveštava ministra odbrane i druge nadležne organe.
Vojno pravobranilaštvo je ovlašćeno da pokrene 
postupak za ocenu ustavnosti i zakonitosti propisa i opštih akata ako oceni da 
su propisom, odnosno opštim aktom povređena imovinska prava i interesi Republike 
Srbije u pogledu sredstava koja koriste Ministarstvo odbrane i Vojska Srbije za 
potrebe odbrane i bezbednosti ili zakonom utvrđen položaj Vojske Srbije.
Vojno pravobranilaštvo daje pravna mišljenja na modele, 
odnosno nacrte pravnih poslova koje Ministarstvo odbrane i Vojska Srbije 
zaključuju sa drugim pravnim subjektima, ako ti pravni poslovi za predmet imaju 
imovinska prava i obaveze Ministarstva odbrane i Vojske Srbije.
Vojno pravobranilaštvo može na zahtev drugog 
pravobranilaštva pružiti stručnu pomoć ili preuzeti zastupanje.
Vojno pravobranilaštvo pre pokretanja parnice ili 
drugog sudskog ili upravnog postupka ili u toku tog postupka preduzima potrebne 
mere radi sporazumnog rešavanja spornog odnosa.
Vojno pravobranilaštvo može po potrebi angažovati 
sudske veštake odgovarajuće struke sa liste sudskih veštaka.

*Službeni glasnik RS, broj 10/2015

**Službeni glasnik RS, broj 36/2018

Član 107v
Sudovi, organi uprave i drugi nadležni organi dužni su 
da u stvarima u kojima je predviđeno zastupanje od strane Vojnog pravobranilaštva 
dostavljaju sva pismena neposredno Vojnom pravobranilaštvu.
Dostavljanje pismena izvršeno suprotno odredbi stava 1. 
ovog člana ne proizvodi pravno dejstvo.
Troškovi zastupanja u postupcima pred sudom, organom 
uprave i drugim nadležnim organom priznaju se Vojnom pravobranilaštvu po 
propisima o nagradi i naknadi troškova za rad advokata.
Ostvareni prihodi u zastupanju predstavljaju prihod 
Republike Srbije.

*Službeni glasnik RS, broj 10/2015

Član 107g
Vojnog pravobranioca i zamenike vojnog pravobranioca 
postavlja ministar odbrane 
.
Za vojnog pravobranioca i zamenike vojnog 
pravobranioca može biti postavljeno lice koje ispunjava uslove propisane za 
postavljenje državnog pravobranioca, odnosno zamenika državnog pravobranioca.

*Službeni glasnik RS, broj 10/2015

**Službeni glasnik RS, broj 36/2018

Član 107d
Zaposleni u Vojnom pravobranilaštvu su: sekretar 
Vojnog pravobranilaštva, pravobranilački pomoćnici, pravobranilački pripravnici 
i drugi profesionalni pripadnici Vojske Srbije zaposleni na administrativno 
tehničkim i drugim pratećim poslovima od značaja za rad Vojnog pravobranilaštva.
Na prava i obaveze vojnog pravobranioca, zamenika 
vojnog pravobranioca i zaposlenih u Vojnom pravobranilaštvu primenjuju se propisi 
o službi u Vojsci Srbije.

*Službeni glasnik RS, broj 10/2015

**Službeni glasnik RS, broj 36/2018

Član 107đ
Organizaciju rada i uređenje Vojnog pravobranilaštva, 
shodno propisima za rad pravobranilaštva Republike Srbije, uređuje ministar 
odbrane, uz saglasnost Vlade.

*Službeni glasnik RS, broj 10/2015



Glava X

PRAVA, OBAVEZE I ODGOVORNOST ZAPOSLENIH U MINISTARSTVU 
ODBRANE

Član 108.
Poslove državne uprave u Ministarstvu odbrane obavljaju državni službenici, 
nameštenici i profesionalni pripadnici Vojske 
Srbije, koji su raspoređeni  
u Ministarstvo odbrane. 
Кancelarijsko poslovanje u Ministarstvu odbrane i 
Vojsci Srbije uređuje Vlada.

*Službeni glasnik RS, broj 88/2009
**Službeni glasnik RS, broj 10/2015

***Službeni glasnik RS, broj 36/2018
Član 108a
Odredbe ovog zakona o pravima, obavezama i 
odgovornosti zaposlenih u Ministarstvu odbrane jednako se odnose na žene i 
muškarce.

*Službeni glasnik RS, broj 36/2018

Član 109.
Sastavni deo Pravilnika o unutrašnjem uređenju i 
sistematizaciji radnih mesta u Ministarstvu odbrane 
je pregled broja sistematizovanih radnih i formacijskih mesta profesionalnih pripadnika Vojske Srbije raspoređenih 
u Ministarstvo odbrane i vojnim jedinicama i vojnim ustanovama u kojima se ne 
obavljaju poslovi iz nadležnosti Ministarstva odbrane, a koji su organizaciono i 
funkcionalno vezani za Ministarstvo odbrane.

*Službeni glasnik RS, broj 88/2009

**Službeni glasnik RS, broj 36/2018

Član 110.
Radni odnos u Ministarstvu odbrane može zasnovati lice 
koje, pored opštih uslova za zasnivanje radnog odnosa u državnim organima, mora 
da ispunjava i posebne uslove propisane za profesionalna vojna lica, koje uređuje 
ministar odbrane. 
Profesionalno vojno lice kome je prestala služba u Vojsci 
Srbije po potrebi službe, neposrednim prijemom može se primiti u Ministarstvo 
odbrane u svojstvu državnog službenika, odnosno nameštenika na upražnjeno radno 
mesto.

Član 111.
Zbog posebnih uslova rada, težine i prirode zadataka i 
poslova, zaposlenim, postavljenim i imenovanim licima i licima na položaju u 
Ministarstvu odbrane Vlada, na predlog ministra odbrane, posebnim aktom može 
uvećati plate do 20 % u odnosu na plate zaposlenih, postavljenih i imenovanih 
lica i lica na položaju u drugim ministarstvima.

Član 111a
Ministar odbrane propisuje način i kriterijume za 
rešavanje stambenih potreba zaposlenih u Ministarstvu odbrane i Vojsci Srbije uz 
saglasnost Vlade.

*Službeni glasnik RS, broj 88/2009

Glava XI

КAZNENE ODREDBE

Član 112.
Novčanom kaznom od 50.000,00 do 250.000,00 dinara kazniće 
se za prekršaj pravno lice:
1) ako ne postupi po nalogu ovlašćenog lica za inspekcijske 
poslove (član 17. stav 2);
2) ako Ministarstvu odbrane ne dostavi podatke od 
značaja za odbranu iz svog delokruga (član 27. stav 1. i član 62. stav 3);
3) ako nadležnom organu ne dostavi podatke iz programa svog 
naučnoistraživačkog rada i razvoja ili o svom naučnoistraživačkom dostignuću ili 
saznanjima značajnim za odbranu zemlje, ili ako nadležnim organima ne stavi na 
uvid ili ne preda na korišćenje podatke od značaja za odbranu zemlje kojima 
raspolaže (član 71);
4) ako organ nadležan za standardizaciju i tipizaciju 
proizvoda i usluga, objekata ili uređaja od posebnog značaja za odbranu zemlje ne 
pribavi saglasnost Ministarstva odbrane (član 72. stav 1).
Za prekršaj iz stava 1. ovog člana kazniće se novčanom 
kaznom u iznosu od 10.000,00 do 20.000,00 dinara i odgovorno lice u pravnom 
licu.
Za prekršaj iz stava 1. ovog člana kazniće se novčanom 
kaznom u iznosu od 10.000,00 do 20.000,00 dinara i lice u državnom organu čiju 
je odgovornost utvrdio nadležni organ.

*Službeni glasnik RS, broj 36/2018

Član 113.
Novčanom kaznom od 250.000,00 do 500.000,00 dinara kazniće 
se za prekršaj pravno lice:
1) brisana je (vidi član 33. 
Zakona - 36/2018-11)
2) ako bez saglasnosti nadležnog organa izmeni namenu 
proizvodno-tehnološke celine koja služi za proizvodnju predmeta ili vršenje usluga 
od posebnog značaja za odbranu zemlje (član 66. stav 1);
3) ako kao korisnik objekata od posebnog značaja za odbranu 
ne preduzima propisane mere zaštite tih objekata (član 67. stav 2);
4) ako se pri projektovanju, izgradnji i rekonstrukciji 
investicionih objekata i skloništa i izradi prostornih i urbanističkih planova 
ne pridržava posebnih uslova i zahteva u pogledu odbrane ili ne postupa u skladu 
s posebnim merama i zahtevima Ministarstva odbrane (član 68);
5) ako ne obezbedi prvenstveno prevoženje odnosno vršenje 
usluga za potrebe Vojske Srbije za vreme ratnog ili vanrednog stanja ili pri 
mobilizaciji Vojske Srbije (član 73);
6) ako svoje pripreme i izvršavanje drugih zadataka i 
poslova ne uskladi sa Planom odbrane Republike Srbije i odlukama i zahtevima 
nadležnih organa (član 24. stav 2. tačka 3) i član 82. stav 1);
7) ako ne izradi plan odbrane i ako ne izradi plan 
razvoja (član 24. stav 2. tačka 4), član 28. tačka 2), član 29. stav 2. tačka 1) 
i član 84. stav 1);
8) ako ne usklađuje planove odbrane u skladu s nastalim 
promenama i potrebama (član 85. stav 2);
9) ako nadležnom organu ne dostavlja izveštaje o sprovođenju 
priprema za odbranu (član 86. stav 2).
Za prekršaj iz stava 1. ovog člana kazniće se novčanom 
kaznom u iznosu od 20.000,00 do 35.000,00 dinara i odgovorno lice u pravnom 
licu.
Za prekršaj iz stava 1. ovog člana kazniće se novčanom 
kaznom u iznosu od 20.000,00 do 35.000,00 dinara i lice u državnom organu čiju 
je odgovornost utvrdio nadležni organ.

*Službeni glasnik RS, broj 36/2018

Član 114.
Novčanom kaznom od 500.000,00 do 1.000.000,00 dinara 
kazniće se za prekršaj pravno lice:
1) ako u obavljanju svoje redovne delatnosti ne vrši poslove 
odbrane zemlje koji se odnose na planiranje, organizovanje, pripremanje i 
osposobljavanje za rad u ratnom ili vanrednom stanju (član 62. stav 1);
2) ako ne planira mere za rad u ratnom ili vanrednom stanju 
kojima se obezbeđuje vršenje proizvodne odnosno uslužne delatnosti, u skladu s 
potrebama utvrđenim Planom odbrane Republike Srbije (član 64);
3) ako nadležni organ pre izdavanja odobrenja za izgradnju i 
rekonstrukciju objekata i postrojenja koji se nalaze u blizini objekata, 
instalacija i uređaja, koji su namenjeni potrebama odbrane ili su od posebnog 
značaja za odbranu ne pribavi saglasnost Ministarstva odbrane (član 69. stav 2);
4) ako pri izboru, izgradnji ili razvoju velikih tehničkih 
sistema značajnih za odbranu zemlje, ili pri nabavci tehničkog sredstva značajnog 
za funkcionisanje tog sistema ne obezbedi usklađenost tog sistema s potrebama 
odbrane zemlje, ili ako s programom koji se odnosi na izgradnju i razvoj tog 
sistema ne upozna nadležni organ, ili ako ne postupi po zahtevu nadležnog organa 
(član 70. st. 1. i 2);
5) ako bez prethodnog odobrenja ili protivno izdatom 
odobrenju uveze ili izveze proizvod, predmet ili uređaj od posebnog značaja za 
odbranu zemlje (član 72. stav 2);
6) ako pri donošenju osnova gazdovanja šumama s posebnom 
namenom za potrebe odbrane zemlje ne postupi po zahtevu nadležnog organa ili ako 
se u sprovođenju tih osnova ne pridržava tog zahteva (član 74);
7) ako na propisani način ne izvršava obavezu informisanja 
građana (član 75);
8) ako ne izrađuje posebne planove kojima obezbeđuje 
izvršavanje svojih obaveza u slučaju elementarnih i drugih većih nepogoda u miru 
(član 82. stav 2);
9) ako ne izvršava obaveze iz Plana odbrane Republike 
Srbije, ili ne postupa u skladu s odlukama Narodne skupštine, Vlade i 
predsednika Republike u ratnom ili vanrednom stanju, ili ne preduzima planirane 
mere za rad i vršenje svoje delatnosti u tim uslovima (član 92);
10) ako po saznanju za napad na zemlju ne postupi po 
obavezama utvrđenim Planom odbrane Republike Srbije ne čekajući naređenje 
nadležnog organa (član 95);
11) ako ne preduzima mere iz okvira svojih nadležnosti, u 
skladu s naredbama i drugim aktima predsednika Republike odnosno nadležnih 
organa, na teritoriji na kojoj je proglašeno vanredno stanje (član 96);
12) ako ne preduzima propisane mere na zaštiti tajnih podataka (član 102);
13) ako ističe i nosi znak, simbole i druga obeležja 
Ministarstva odbrane na način kojim se narušava ugled Ministarstva odbrane (član 
14a);
14) ako bez odobrenja ministra odbrane koristi naziv, 
simbole i druga obeležja Vojske Srbije (član 33. stav 3).
Novčane kazne iz stava 1. tač. 13) i 14) ovog člana 
odnose se i na udruženja.
Za prekršaj iz stava 1. ovog člana kazniće se novčanom 
kaznom u iznosu od 35.000,00 do 50.000,00 dinara i odgovorno lice u pravnom 
licu.
Za prekršaj iz stava 1. ovog člana kazniće se novčanom 
kaznom u iznosu od 35.000,00 do 50.000,00 dinara i lice u državnom organu čiju 
je odgovornost utvrdio nadležni organ.

*Službeni glasnik RS, broj 88/2009

Član 115.
Novčanom kaznom od 300.000,00 do 500.000,00 dinara kazniće 
se za prekršaj preduzetnik:
1) ako ne planira mere za rad u ratnom i vanrednom stanju 
kojima se obezbeđuje vršenje proizvodne odnosno uslužne delatnosti, u skladu s 
potrebama utvrđenim Planom odbrane Republike Srbije (član 64);
2) ako ne izvršava obaveze po zahtevu nadležnih organa za 
prioritetnom proizvodnjom i uslugama u skladu s ugovorom (član 65);
3) ako bez saglasnosti nadležnog organa izmeni namenu 
proizvodno-tehnološke celine koja služi za proizvodnju ili vršenje usluga od 
posebnog značaja za odbranu zemlje (član 66. stav 1);
4) ako se pri projektovanju, izgradnji i rekonstrukciji investicionih objekata 
i izradi prostornih i urbanističkih planova ne pridržava posebnih uslova i 
zahteva u pogledu potreba odbrane ili ne postupi u skladu s propisanim merama i 
zahtevima Ministarstva odbrane (član 68. stav 3);
5) ako ističe i nosi znak, simbole i druga obeležja 
Ministarstva odbrane na način kojim se narušava ugled Ministarstva odbrane (član 
14a);
6) ako bez odobrenja ministra odbrane koristi naziv, 
simbole i druga obeležja Vojske Srbije (član 33. stav 3).

*Službeni glasnik RS, broj 88/2009

Član 116.
Novčanom kaznom od 10.000,00 do 50.000,00 dinara kazniće se 
za prekršaj građanin:
1) ako ne postupi po rasporedu na druge dužnosti u ratnom i 
vanrednom stanju, po odluci nadležnog organa (član 47. stav 2);
2) ako nakon proglašenja ratnog ili vanrednog stanja ne 
nastavi obavljanje poslova na svom radnom mestu (član 52. stav 1);
3) ako nakon proglašenja ratnog ili vanrednog stanja odbije 
da postupi po izmenjenom rasporedu ili po raspoređivanju u druga pravna lica (član 
52. stav 2);
4) ako ne postupa po nalogu nadležnog organa kada je 
utvrđena vojna, radna ili materijalna obaveza odnosno obaveza učešća u civilnoj 
zaštiti (član 60).

Član 117.
Za neizvršavanje poslova i zadataka odbrane, postupanje 
suprotno zakonu i odlukama nadležnog organa i za ostale radnje koje imaju 
elemente krivičnog dela, odgovornost se utvrđuje u skladu s propisima o 
krivičnoj odgovornosti.

Glava XII

PRELAZNE I ZAVRŠNE ODREDBE

Član 118.
Vlada i drugi organi državne uprave, koji su ovim zakonom 
ovlašćeni za donošenje propisa za izvršavanje ovog zakona, te propise doneće u 
roku od 90 dana od dana stupanja na snagu ovog zakona.
Plan odbrane Republike Srbije doneće Vlada u roku od godinu 
dana od dana stupanja na snagu ovog zakona.
Propisi doneti radi izvršenja Zakona o odbrani („Službeni 
list SRJ“, br. 43/94, 11/95, 28/96, 44/99 i 3/02), ostaju na snazi do donošenja 
propisa za izvršenje ovog zakona, osim odredaba koje su u suprotnosti s ovim 
zakonom ili drugim zakonima.

Član 119.
Ministarstvo odbrane i drugi organi državne uprave 
uskladiće svoju organizaciju i rad na izvršavanju poslova i zadataka odbrane u 
skladu s ovim zakonom, u roku od 90 dana od dana stupanja na snagu ovog zakona.
Danom stupanja na snagu ovog zakona, Ministarstvo odbrane i 
Vojska Srbije nastavljaju da koriste sredstva za posebne namene za potrebe 
odbrane i Vojske Srbije.

Član 120.
Do donošenja Plana odbrane Republike Srbije, u slučaju 
ugroženosti Republike Srbije i njenih građana primenjuje se Plan odbrane državne 
zajednice Srbija i Crna Gora.

Član 121.
Organi autonomnih pokrajina, organi jedinica lokalne 
samouprave, privredna društva, druga pravna lica, kao i preduzetnici dužni su da 
u roku od šest meseci od donošenja propisa iz člana 118. ovog zakona, usaglase 
svoja opšta akta i planove odbrane, u skladu s ovim zakonom i propisima koji su 
doneti na osnovu njega.

Član 122.
Do donošenja propisa o materijalnoj obavezi građana i 
pravnih lica, ostaju na snazi odredbe čl. 26. do 30. i člana 39. Zakona o 
odbrani („Službeni list SRJ”, br. 43/94, 11/95, 28/96, 44/99 i 3/02) i 
podzakonska akta za njihovo izvršavanje.

Član 123.
Prestao je da važi (vidi član 109. Zakona – 104/2009-13)

Član 124.
Do donošenja propisa o civilnoj zaštiti, ostaju na snazi 
odredbe čl. 49. do 66. Zakona o odbrani („Službeni list SRJ”, br. 43/94, 11/95, 
28/96, 44/99 i 3/02) i podzakonska akta za njihovo izvršavanje.
Propisi doneti na osnovu čl. 73. do 86. Zakona o odbrani 
(„Službeni glasnik RS”, br. 45/91, 58/91, 53/93, 67/93 i 48/94) ostaju na snazi 
do donošenja Zakona o civilnoj zaštiti.

Član 125.
Radi informisanja javnosti o zakonskim promenama u oblasti 
odbrane i Vojske Srbije i drugim zakonima koji se odnose na bezbednost zemlje i 
međunarodnu saradnju u oblasti odbrane i vojnu saradnju, Ministarstvo odbrane dva 
puta godišnje objavljivaće informacije za javnost s listom zakona i objašnjenjem o 
zakonskim promenama.
Prvu informaciju iz stava 1. ovog člana Ministarstvo 
odbrane objaviće u roku od šest meseci od dana stupanja na snagu ovog zakona.

Član 126.
Danom stupanja na snagu ovog zakona prestaju da važe: 

1) Zakon o odbrani („Službeni list SRJ”, br. 43/94, 11/95, 
28/96, 44/99 i 3/02), osim odredaba čl. 26. do 30. i člana 39, odredaba Glave VI 
– Bezbednost i mere zaštite (čl. 67. do 86) i odredaba čl. 49. do 66, koje 
ostaju na snazi do donošenja posebnih zakona;
2) Zakon o merama za slučaj vanrednog stanja („Službeni 
glasnik RS”, broj 19/91);
3) Zakon o odbrani („Službeni glasnik RS”, br. 45/91, 
58/91, 53/93, 67/93 i 48/94), osim odredaba Poglavlja VI – Civilna zaštita (čl. 
73. do 86), koje ostaju na snazi do donošenja Zakona o civilnoj zaštiti. 


Član 127.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.


ODREDBE КOJE NISU UNETE U "PREČIŠĆEN TEКST" ZAКONA

Zakon o izmenama i dopunama Zakona o odbrani: "Službeni 
glasnik RS", broj 10/2015-3

Član 50.
Propisi za izvršenje ovog zakona doneće se u roku od 90 dana 
od dana stupanja na snagu ovog zakona.

Član 51.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.

Zakon o izmenama i dopunama Zakona o odbrani: "Službeni 
glasnik RS", broj 36/2018-11

Član 34.
Propisi doneti za izvršavanje Zakona o odbrani („Službeni glasnik RS”, 
br. 116/07, 88/09, 88/09 – dr. zakon, 104/09 – dr. zakon i 10/15) uskladiće se 
sa odredbama ovog zakona u roku od 90 dana od dana stupanja na snagu ovog zakona.
Član 35.
Propisi za izvršavanje ovog zakona doneće se u roku od 90 dana od dana 
stupanja na snagu ovog zakona.
Član 36.
Uredba o kriterijumima i postupku dodele sredstava za učešće u 
finansiranju programa rada udruženja koja se zasnivaju na aktivnostima od značaja 
za odbranu („Službeni glasnik RS”, br. 100/08, 3/14 i 37/15) primenjuje se do 
stupanja na snagu propisa kojim će biti uređeni kriterijumi i postupak za sticanje 
statusa udruženja od posebnog značaja za odbranu i dodela sredstava za 
finansiranje projekata i aktivnosti udruženja u oblastima od značaja za odbranu.
Član 37.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.



