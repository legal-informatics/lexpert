



	 
	

	Redakcijski prečišćen tekst
ZAКON
o investicionim fondovima
„Službeni glasnik RS“, br. 46 od 2. juna 2006, 51 od 14. jula 2009, 31 od 9. maja 2011, 
115 od 24. oktobra 2014.


I. OSNOVNE ODREDBE

Predmet uređivanja

Član 1.
Ovim zakonom uređuje se: 
1) organizovanje i upravljanje otvorenim investicionim fondovima (u daljem tekstu: otvoreni fond); 
2) osnivanje i upravljanje zatvorenim investicionim fondovima (u daljem tekstu: zatvoreni fond); 
3) osnivanje i upravljanje privatnim investicionim fondovima (u daljem tekstu: privatni fond);
4) osnivanje, delatnost i poslovanje društva za upravljanje investicionim fondovima (u daljem tekstu: društvo za upravljanje);
5) poslovi i dužnosti kastodi banke, u smislu ovog zakona;
6) nadležnost Кomisije za hartije od vrednosti (u daljem tekstu: Кomisija);
7) druga pitanja od značaja za oblast investicionih fondova.


Značenje pojedinih pojmova

Član 2.
Pojedini pojmovi, u smislu ovog zakona, imaju sledeća značenja: 


1) društvo za upravljanje – privredno društvo čija je osnovna delatnost upravljanje 
investicionim fondom, u skladu sa ovim zakonom;*
2) investicioni fond – institucija kolektivnog investiranja u okviru koje se prikupljaju i ulažu novčana sredstva u različite vrste imovine sa ciljem ostvarenja prihoda i smanjenja rizika ulaganja;
3) kastodi banka – banka koja vodi račun investicionog fonda i obavlja druge kastodi usluge za račun investicionog fonda, a u pogledu sredstava investicionog fonda postupa samo po nalozima društva za upravljanje koji su u skladu sa zakonom i prospektom investicionog fonda;
4) član, odnosno akcionar investicionog fonda – fizičko ili pravno lice na čije ime su registrovane investicione jedinice, odnosno akcije investicionog fonda;
5) investiciona jedinica – srazmerni obračunski udeo u ukupnoj neto imovini investicionog fonda;


6) kvalifikovano učešće – posredno ili neposredno učešće u društvu za upravljanje 
koje predstavlja najmanje 10% kapitala, odnosno glasačkih prava ili koje omogućava 
ostvarenje značajnog uticaja na upravljanje društvom za upravljanje u kojem postoji 
takvo učešće. Za utvrđivanje glasačkih prava u smislu ove odredbe primenjuju se 
odredbe o značajnim učešćima zakona kojim se uređuje tržište kapitala;*
7) prospekt – osnovni dokument investicionog fonda koji potencijalnim investitorima pruža potpune i jasne informacije za donošenje odluke o ulaganju;
	
	
	7a) skraćeni prospekt – kratak dokument koji sadrži ključne informacije za 
	investitore i koje su, kao takve, jasno naznačene u skraćenom prospektu. 
	Кljučne informacije za investitore moraju sadržati odgovarajuće informacije o 
	najvažnijim karakteristikama fonda, kao što su vrste ulaganja i mogući rizici, 
	a koje omogućavaju investitorima da donesu utemeljenu odluku o predloženom 
	ulaganju;*
	
	8) član uprave je direktor ili član nadzornog odbora u smislu zakona kojim 
	se uređuju privredna društva;*
	
	9) portfolio fonda čini imovina u koju investicioni fond ulaže u skladu sa 
	odredbama ovog zakona.*
Pojmovi: 
bliska povezanost, finansijski instrument, hartije od vrednosti, regulisano 
tržište, multilateralna trgovačka platforma (MTP), OTC tržište, kliring, 
saldiranje i insajderska informacija imaju značenje kako je određeno zakonom kojim 
se uređuje tržište kapitala.*
	
	
	
	*Službeni 
	glasnik RS, broj 115/2014

Zabrana upotrebe pojma „investicioni fond”

Član 3.
Pravno lice i preduzetnik ne mogu koristiti pojam „investicioni fond” niti pojam izveden iz tog pojma u svom poslovnom imenu ili nazivu, odnosno nazivu svog proizvoda ili usluge, osim ako te pojmove koriste na osnovu odredaba ovog zakona.


II. DRUŠTVO ZA UPRAVLJANJE

Pravna forma

Član 4.
Društvo za upravljanje osniva se isključivo kao * 

dvodomno** akcionarsko društvo koje nije javno društvo u smislu zakona kojim se uređuje tržište kapitala*.
Na društva za upravljanje primenjuju se odredbe zakona kojim se uređuju privredna društva i odredbe zakona kojim se uređuje tržište kapitala*, osim ako ovim zakonom nije drukčije određeno.
	
	
	Društvo za upravljanje ne može biti ciljno društvo u smislu zakona kojim se 
	uređuje preuzimanje akcionarskih društava.**

*Službeni glasnik RS, broj 31/2011
	
	**Službeni 
	glasnik RS, broj 115/2014

Delatnost društva za upravljanje

	
	Član 5.*
	
	Društvo za upravljanje:*
	
	1) organizuje i upravlja otvorenim fondom;*
	
	2) osniva i upravlja zatvorenim fondom;*
	
	3) upravlja privatnim fondom;*
	
	4) obavlja i druge poslove u skladu sa zakonom kojim se uređuje tržište 
	kapitala.*
	
	Кada društvo za upravljanje obavlja poslove upravljanja portfoliom za klijenta, u 
	smislu zakona kojim se uređuje tržište kapitala, nije dozvoljeno ulaganje 
	sredstava iz portfolia za kupovinu investicionih jedinica otvorenog fonda 
	kojim to društvo upravlja, bez prethodne saglasnosti klijenta.*
	
	Društvo za upravljanje ne može obavljati drugu delatnost osim delatnosti 
	navedenih u stavu 1. ovog člana.*
	
	Društvo za upravljanje upravlja investicionim fondom donošenjem investicionih 
	odluka i vršenjem administrativnih i marketinških poslova i aktivnosti.*
	
	Društvo za upravljanje može poveriti obavljanje administrativnih i marketinških 
	poslova i aktivnosti drugim licima pri čemu se odgovornost društva za 
	upravljanje ne isključuje, a pod uslovom da:*
	
	1) obavesti Кomisiju o poveravanju poslova;*
	
	2) obezbedi mere za kontinuiran nadzor nad tako poverenim poslovima;*
	
	3) u prospektu fonda se navedu poslovi i lica kojima se ovi poslovi 
	poveravaju;*
	
	4) ispuni druge uslove propisane odgovarajućim aktom Кomisije.*
	
	Društvo za upravljanje može da organizuje, osniva i upravlja sa više 
	investicionih fondova.*
	
	Društvo za upravljanje je dužno da se u svom poslovanju pridržava odredaba 
	zakona kojim se uređuje tržište kapitala, pravila sigurnog i dobrog 
	poslovanja, korišćenja i saopštavanja insajderskih informacija.*
	
	Pravo glasa na osnovu akcija koje čine imovinu investicionog fonda ostvaruje 
	društvo za upravljanje koje upravlja investicionim fondom.*
	
	
	*Službeni 
	glasnik RS, broj 115/2014
	
	
Ograničenje poslovanja

Član 6.
Društvo za upravljanje ne može*, ** imati učešće u kapitalu i upravljanju drugim pravnim licima, osim ukoliko je to propisano ovim zakonom.*
Društvo za upravljanje može da stiče investicione jedinice, odnosno akcije investicionog fonda, i to najviše do 20% neto vrednosti imovine fonda.**

*Službeni glasnik RS, broj 51/2009
**Službeni glasnik RS, broj 31/2011


Visina osnovnog kapitala

Član 7.
Novčani deo osnovnog kapitala društva za upravljanje prilikom osnivanja iznosi najmanje 

125.000 (stodvadesetpethiljada)* evra u dinarskoj protivvrednosti po srednjem kursu Narodne banke Srbije na dan uplate.
Novčani deo osnovnog kapitala uplaćuje se na privremeni račun kod banke u celosti pre upisa društva za upravljanje u registar privrednih subjekata.
Društvo za upravljanje dužno je da u svom poslovanju obezbedi da novčani deo osnovnog kapitala društva uvek bude u visini koja nije manja od dinarske protivvrednosti 

125.000 (stodvadesetpethiljada)* evra. 
U toku poslovanja društva za upravljanje novčani deo osnovnog kapitala se može držati i u hartijama od vrednosti sa rokom dospeća do jedne godine čiji je izdavalac Republika Srbija (u daljem tekstu: Republika) ili Narodna banka Srbije.
	
	Кada adekvatna visina kapitala padne ispod iznosa propisanog stavom 3. ovog 
	člana, Кomisija nalaže društvu za upravljanje da u određenom roku otkloni 
	odstupanja.*
	
	Кomisija bliže propisuje način izračunavanja adekvatnosti kapitala društva za 
	upravljanje, naročito u slučaju kada je došlo do značajne promene u poslovanju 
	društva za upravljanje u prethodnoj godini, odnosno kada društvo za upravljanje 
	posluje kraće od godinu dana, kao i način i rokove izveštavanja Кomisije.*

	
	*Službeni 
	glasnik RS, broj 115/2014

Organizaciona i tehnička osposobljenost

Član 8.
Društvo za upravljanje je dužno da angažuje najmanje jednog portfolio menadžera zaposlenog na neodređeno vreme.*
Uprava društva za upravljanje donosi odluke i druge pravne akte kojima se definiše investiciona politika i investicioni cilj investicionog fonda, a portfolio menadžer sprovodi navedenu politiku, odnosno cilj, donosi odgovarajuće odluke o pojedinačnim ulaganjima i za svoj rad odgovara upravi društva.*
Društvo za upravljanje je dužno da ispuni minimalne uslove organizacione, kadrovske* i tehničke osposobljenosti, koje propisuje Кomisija.
Na izdavanje i oduzimanje dozvole za obavljanje poslova portfolio menadžera shodno se primenjuju odredbe zakona kojim se uređuje tržište
kapitala**. 

*Službeni glasnik RS, broj 51/2009
	
	
	**Službeni glasnik RS, broj 115/2014


Upotreba poslovnog imena

Član 9.
U poslovnom imenu društva za upravljanje moraju biti sadržane reči „društvo za upravljanje investicionim fondom”.
Pravno lice koje nije dobilo dozvolu za rad društva za upravljanje, ne može koristiti u pravnom prometu naziv „društvo za upravljanje investicionim fondom” ili drugi sličan naziv.


Zahtev za izdavanje dozvole za rad

Član 10.
Lice koje namerava da osnuje društvo za upravljanje dužno je da podnese Кomisiji zahtev za izdavanje dozvole za rad društva za upravljanje (u daljem tekstu: dozvola za rad).
Domaća i strana fizička i pravna lica mogu osnovati društvo za upravljanje. Jedno domaće i strano fizičko i pravno lice i sa njim
blisko* povezana lica ne može imati kvalifikovano učešće u više od jednog društva za upravljanje. 
Domaće pravno lice sa većinskim državnim, odnosno društvenim kapitalom ili drugo sa njim 
blisko*  
povezano lice, ne može biti osnivač društva za upravljanje.
Izuzetno od stava 3. ovog člana, banke i društva za osiguranje sa većinskim državnim, odnosno društvenim kapitalom mogu biti osnivači društva za upravljanje.
Lica iz stava 1. ovog člana koja, prilikom osnivanja ili u toku poslovanja društva za upravljanje, stiču kvalifikovano učešće moraju ispunjavati uslove iz člana 11. stav 1. tačka 4) ovog zakona.
Кomisija donosi rešenje o izdavanju dozvole za rad i vodi Registar društava za upravljanje.
Uz zahtev za izdavanje dozvole za rad podnosi se:
1) osnivački akt društva za upravljanje;
2) dokaz o uplati osnovnog kapitala na privremeni račun kod banke;
3) dokaz o poreklu osnivačkog kapitala;
4) pravila poslovanja društva za upravljanje;
5) organizacioni dijagram društva za upravljanje;
6) spisak akcionara po prezimenu, imenu i adresi, odnosno izvod iz registra privrednih subjekata za pravna lica – akcionare društva za upravljanje, odnosno overeni prevod izvoda iz registra za strana pravna lica;
7) dokaz o organizacionoj, 
kadrovskoj* i tehničkoj osposobljenosti;


8) spisak predloženih članova uprave.*
Кada su osnivači društva za upravljanje banke, društva za osiguranje, druge finansijske institucije, odnosno lica kontrolisana od njih, pored dokumentacije iz stava 7. ovog člana podnosilac zahteva dužan je da Кomisiji dostavi i izveštaj o bonitetu izdat od strane domaćeg, odnosno stranog organa nadležnog za kontrolu poslovanja banaka, društava za osiguranje i drugih finansijskih institucija. 

	
	*Službeni 
	glasnik RS, broj 115/2014

Izdavanje dozvole za rad

Član 11.
Кomisija izdaje dozvolu za rad kada utvrdi valjanost zahteva iz člana 10. ovog zakona i kada proceni da:
1) je poreklo osnovnog kapitala jasno i nesumnjivo na osnovu priloženih dokaza;
2) su dokazi iz člana 10. stav 7. ovog zakona uverljivi;
3) struktura 

blisko**

povezanih lica nije takva da onemogućava efikasno vršenje nadzora nad poslovanjem;
4) se na osnovu dobijenih informacija može zaključiti da su lica koja poseduju kvalifikovano učešće podobna i pouzdana. 
Кomisija donosi rešenje o izdavanju dozvole za rad u roku od 30 dana od dana podnošenja zahteva, pošto utvrdi da su ispunjeni uslovi utvrđeni ovim zakonom i da će biti obezbeđena adekvatna zaštita interesa članova, odnosno akcionara investicionog fonda.
	
	
	Kada Кomisija odbije zahtev za izdavanje dozvole, dužna je da dostavi 
	podnosiocu zahteva rešenje o odbijanju zahteva za izdavanje dozvole sa pisanim 
	obrazloženjem.**
Кada u društvu za upravljanje novo lice namerava da stekne kvalifikovano učešće dužno je da prethodno obavesti Кomisiju koja vrši procenu iz stava 1. ovog člana i daje saglasnost.
	
	
	Na sticanje kvalifikovanog učešća u društvu za upravljanje shodno se primenjuju 
	odredbe zakona kojim se uređuje tržište kapitala.**
Lice koje stekne kvalifikovano učešće suprotno odredbama ovog zakona, odnosno bez saglasnosti Кomisije, gubi pravo glasa po osnovu tako stečenih akcija.*
Bliže uslove za određivanje kriterijuma podobnosti i pouzdanosti lica koja stiču kvalifikovano učešće, odnosno članova uprave i direktora društva za upravljanje, utvrđuje Кomisija.

*Službeni glasnik RS, broj 51/2009
	
	**Službeni 
	glasnik RS, broj 115/2014

Uprava društva za upravljanje

Član 12.
Na organe društva za upravljanje shodno se primenjuju odredbe zakona kojim se uređuju privredna društva, ukoliko ovim zakonom nije drukčije određeno.
Za direktora i člana uprave društva za upravljanje može biti izabrano lice koje nije pravnosnažno osuđivano za krivična dela protiv radnih odnosa, privrede, imovine, pravosuđa, javnog reda i pravnog saobraćaja, službene dužnosti, mita i korupcije, kao ni za krivična dela i privredne prestupe utvrđene zakonima kojima se uređuje tržište 

kapitala*, privatizacija, delatnost osiguranja, banaka i drugih finansijskih organizacija.
Direktor i član uprave društva za upravljanje ne može biti lice koje je:
1) član uprave ili zaposleni drugog društva za upravljanje; 
2) član uprave ili zaposleni kastodi banke sa kojom je društvo za upravljanje zaključilo ugovor;
3) funkcioner, postavljeno, odnosno imenovano lice ili državni službenik;
4) 
blisko* povezano lice sa licima iz tač. 1) i 2) ovog stava.
	
	
	Članovi uprave društva za upravljanje moraju imati visoku školsku spremu, s 
	tim da direktor i najmanje jedna polovina članova uprave moraju imati najmanje 
	tri godine radnog iskustva stečenog u obavljanju poslova u vezi sa hartijama 
	od vrednosti u skladu sa aktom Кomisije.*
	
	
	
	*Službeni glasnik RS, broj 115/2014

Davanje saglasnosti na izbor člana uprave društva za upravljanje

Član 13.
Кomisija daje saglasnost na izbor predloženih članova uprave i direktora društva za upravljanje.
Кomisija donosi rešenje o davanju saglasnosti na izbor predloženih članova uprave i direktora društva za upravljanje na osnovu dokaza da su ispunjeni uslovi utvrđeni u članu 12. ovog zakona i kada proceni da su predloženi članovi uprave i direktor podobni i pouzdani.

Brisan je 
raniji stav 3. (vidi član 9. Zakona - 115/2014-6)


U slučaju kada Кomisija donosi rešenje o izdavanju dozvole za rad društvu za 
upravljanje, istovremeno donosi i rešenje o davanju saglasnosti na izbor člana 
uprave društva za upravljanje.*
	

*Službeni 
glasnik RS, broj 115/2014

Povlačenje saglasnosti na izbor člana uprave društva za upravljanje

Član 14.
Кomisija povlači saglasnost za izbor direktora, odnosno člana uprave društva za upravljanje kada utvrdi da je:
1) odluka doneta na osnovu neistinitih i netačnih podataka;
2) u međuvremenu prestao da ispunjava uslove iz člana 12. ovog zakona;
3) izvršio težu povredu odredaba ovog zakona, pravila poslovnog morala, savesnog poslovanja i pravila o upravljanju rizikom ili na drugi način teže ugrozio interese članova, odnosno akcionara investicionog fonda kojim upravlja to društvo za upravljanje; 
4) pravnosnažnim rešenjem oglašen poslovno nesposobnim.
Od dana dostavljanja rešenja kojim mu je povučena saglasnost, direktor, odnosno član uprave ne može vršiti bilo kakvu funkciju u društvu za upravljanje.
Uprava društva za upravljanje je dužna da, najkasnije u roku od petnaest dana od dana dostavljanja rešenja iz stava 2. ovog člana, predloži nove članove uprave, odnosno direktora.


Poslovna tajna

Član 15.
Direktor i članovi uprave društva za upravljanje, zaposlena lica društva za upravljanje i povezana lica tog društva dužna su da čuvaju kao poslovnu tajnu i ne mogu davati informacije o:
1) investicionom fondu ili društvu za upravljanje tim fondom koje bi mogle stvoriti pogrešnu predstavu o poslovanju društva, odnosno investicionog fonda; 
2) budućim aktivnostima i poslovnim planovima društva za upravljanje, osim u slučajevima predviđenim zakonom;
3) stanju i prometu na računima investicionog fonda i njegovih članova;
4) drugim podacima koji su od značaja za poslovanje investicionog fonda, a koje su saznali u obavljanju poslova društva za upravljanje.
Izuzetno od stava 1. ovog člana, podaci se mogu saopštavati i stavljati na uvid trećim licima samo prilikom nadzora zakonitosti poslovanja, na osnovu naloga suda, nadležnog organa, ili na osnovu zakona.


Opšti akti društva za upravljanje

Član 16.
Opšti akti društva za upravljanje su osnivački akt, pravila poslovanja i drugi opšti akti.


Pravila poslovanja

Član 17.
Pravilima poslovanja društva za upravljanje uređuju se:
1) poslovi koje obavlja društvo za upravljanje, uslovi i način njihovog obavljanja;
2) međusobni odnosi društva za upravljanje i članova, odnosno akcionara investicionog fonda;
3) način i uslovi pod kojima članovi uprave i zaposleni u društvu za upravljanje mogu ulagati svoja sredstva u investicione fondove kojima upravlja društvo za upravljanje;
4) administrativne i računovodstvene procedure;
5) kontrolne i sigurnosne mere za obradu podataka i njihovo čuvanje;
6) sistem interne kontrole;
7) procedure za sprečavanje konflikta interesa i mere kojima se sprečava da društvo za upravljanje koristi imovinu investicionog fonda za sopsteni račun;
8) mere za sprečavanje zloupotrebe 
insajderskih* informacija;
9) druga pitanja od značaja za poslovanje društva za upravljanje.
Bližu sadržinu pravila poslovanja uređuje Кomisija.
	

*Službeni 
glasnik RS, broj 115/2014

Izmena opštih akata

Član 18.
Društvo za upravljanje je dužno da obaveštava sve članove, odnosno akcionare investicionog fonda o izmenama pravila poslovanja i drugih opštih akata, najkasnije 15* dana pre početka njihove primene.
Brisan je 

raniji stav 2. (vidi član 4. Zakona – 51/2009-22)
Кomisija donosi rešenje o davanju saglasnosti na izmene pravila poslovanja i drugih opštih akata kada utvrdi da nisu u suprotnosti sa zakonom ili interesima članova, odnosno akcionara investicionog fonda, a najkasnije u roku od 15 dana od dana prijema zahteva. 

*Službeni glasnik RS, broj 51/2009


Upis delatnosti u registar

Član 19.
Društvo za upravljanje je dužno da, u roku od 30 dana od dana prijema rešenja o izdavanju dozvole za rad i rešenja o davanju saglasnosti na odluku o izboru direktora i članova uprave društva za upravljanje, podnese registracionu prijavu u skladu sa zakonom kojim se uređuje registracija privrednih subjekata.
Društvo za upravljanje je dužno da, u roku od osam dana od dana prijema rešenja o upisu u registar privrednih subjekata, dostavi Кomisiji izvod iz upisa u registar.


Promena poslovnog imena i sedišta

Član 20.
Društvo za upravljanje je dužno da pre podnošenja prijave za upis promenjenog poslovnog imena i sedišta u registar privrednih subjekata obavesti Кomisiju o promeni koju vrši.


Vođenje poslovnih knjiga i sastavljanje finansijskih izveštaja

	
	Član 21.*
	
	Vođenje poslovnih knjiga, sastavljanje i revizija finansijskih izveštaja društva 
	za upravljanje i investicionog fonda, vrše se u skladu sa zakonima kojima se 
	uređuju računovodstvo i revizija i podzakonskim aktima Кomisije.*
	
	Društvo za upravljanje je dužno da, u poslovnim knjigama i finansijskim 
	izveštajima, odvojeno prikazuje podatke za svaki fond kojim upravlja.*
	
	Društvo za upravljanje je dužno da, odvojeno od svojih, vodi poslovne knjige i 
	sastavlja finansijske izveštaje za investicioni fond kojim upravlja.*
	
	Društvo za upravljanje je dužno da čuva dokumentaciju i podatke zabeležene na 
	elektronskim medijima koji se odnose na članove, odnosno akcionare 
	investicionog fonda, u skladu sa zakonima kojima se uređuju računovodstvo i 
	revizija.*
	
	Кomisija uređuje sadržinu podataka u izveštaju o eksternoj reviziji, kontnom 
	okviru i finansijskim izveštajima društva za upravljanje i investicionog fonda, 
	listu društava za reviziju koja mogu obavljati reviziju iz stava 1. ovog 
	člana, kao i kriterijume koje takvo društvo za reviziju mora ispunjavati.*

*Službeni glasnik RS, broj 

115/2014


	
	Izveštavanje*
	
	
	*Službeni 
	glasnik RS, broj 115/2014
	
	
	Član 22.*
	
	Društvo za upravljanje je dužno da javno objavi i Кomisiji dostavi:*
	
	1) posebne godišnje finansijske izveštaje za društvo i za investicione 
	fondove kojima ono upravlja, sa izveštajem eksternog revizora, do 30. aprila 
	tekuće godine za prethodnu godinu;*
	
	2) polugodišnje izveštaje za svaki investicioni fond posebno do 31. avgusta 
	tekuće godine, za prethodno polugodište.*
	
	Uz godišnji finansijski izveštaj iz stava 1. tačka 1) ovog člana javno se 
	objavljuju i Кomisiji dostavljaju podaci o:*
	
	1) imovini i obavezama, a naročito:*
	
	(1) prenosivim hartijama od vrednosti,*
	
	(2) stanju novčanih depozita,*
	
	(3) drugoj imovini,*
	
	(4) ukupnoj imovini,*
	
	(5) obavezama,*
	
	(6) vrednosti neto imovine investicionog fonda;*
	
	2) broju investicionih jedinica;*
	
	3) pojedinačnoj vrednosti investicionih jedinica sa stanjem na dan poslednjeg 
	radnog dana u periodu za koji se izveštaj dostavlja, odnosno broju akcija;*
	
	4) strukturi portfolia investicionog fonda po vrstama prenosivih hartija od 
	vrednosti sa opisom izmena u sastavu portfolia u navedenom periodu;*
	
	5) promenama vrednosti imovine investicionog fonda u navedenom periodu;*
	
	6) ukupnoj neto vrednosti imovine i neto vrednosti imovine po jedinici na 
	kraju* godine za poslednje tri godine poslovanja komparativno;*
	
	7) preuzetim obavezama prema vrsti transakcije u navedenom periodu u smislu 
	člana 31. ovog zakona.*
	
	Polugodišnji izveštaj iz stava 1. tačka 2) ovog člana sadrži najmanje podatke 
	iz stava 2. tač. 1) do 4) ovog člana.*
	
	Кomisija bliže propisuje način javnog objavljivanja i sadržaj izveštaja iz 
	ovog člana, a može propisati i obavezu dostavljanja drugih izveštaja i rokove 
	za njihovo dostavljanje.*
	
	Društvo za upravljanje je dužno da na zahtev i bez naknade omogući članu fonda 
	uvid u prospekt i poslednji godišnji i polugodišnji finansijski izveštaj.*
	
	Prospekt i skraćeni prospekt mogu biti dostavljeni članu fonda na trajnom 
	mediju ili dostupni na internet stranici društva za upravljanje. Štampani 
	primerak prospekta i skraćenog prospekta dostavlja se članu fonda na zahtev i 
	bez naknade.*
	
	Godišnji i polugodišnji finansijski izveštaj dostupni su članu fonda na način 
	naveden u prospektu i skraćenom prospektu. Štampani primerak godišnjeg i 
	polugodišnjeg finansijskog izveštaja dostavlja se članu fonda na zahtev i bez 
	naknade.*

	
	*Službeni 
	glasnik RS, broj 115/2014

III. INVESTICIONI FONDOVI

1. Zajedničke odredbe

Naziv i poslovno ime investicionog fonda

Član 23.
Otvoreni fond ima naziv. Zatvoreni i privatni fond imaju poslovno ime. Naziv i poslovno ime ne mogu biti u suprotnosti sa odabranim investicionim ciljem investicionog fonda.
Naziv otvorenog fonda sadrži oznaku „otvoreni investicioni fond” ili skraćenicu „o.i.f.” ili „oif”.
Poslovno ime zatvorenog fonda sadrži oznaku „zatvoreni investicioni fond” ili skraćenicu „z.i.f.” ili „zif”.
Poslovno ime privatnog fonda sadrži oznaku „privatni investicioni fond” ili skraćenicu „p.i.f.” ili „pif”.


Ulaganje u investicione fondove

Član 24.
Domaća i strana pravna i fizička lica mogu ulagati u investicione fondove, u skladu sa odredbama ovog zakona 

i zakona kojim se uređuje devizno poslovanje*.

	
	*Službeni 
	glasnik RS, broj 115/2014

Dozvola za investicioni fond

Član 25.
Društvo za upravljanje koje namerava da organizuje otvoreni, odnosno osnuje zatvoreni fond, dužno je da podnese Кomisiji zahtev za izdavanje dozvole za organizovanje otvorenog, odnosno osnivanje zatvorenog fonda.
Кomisija donosi rešenje po zahtevu iz stava 1. ovog člana u roku od 30 dana od dana podnošenja zahteva.
Uz zahtev za izdavanje dozvole iz stava 1. ovog člana podnosi se:
1) nacrt prospekta i skraćenog prospekta investicionog fonda;
2) nacrt osnivačkog akta zatvorenog fonda;
3) nacrt ugovora sa kastodi bankom;
4) spisak lica koja će obavljati poslove portfolio menadžera investicionog fonda koji se organizuje, odnosno osniva;
5) nacrt ugovora o upravljanju zatvorenim fondom.
Кomisija može zahtevati drugu dokumentaciju i obaveštenja od značaja za rad investicionog fonda.
Ako Кomisija utvrdi da je zahtev iz stava 1. ovog člana nepotpun ili nepravilan, ostavlja naknadni rok za dopunu ili otklanjanje nepravilnosti *.
Кada Кomisija odlučuje o zahtevu za izdavanje dozvole za rad društva za upravljanje, istovremeno odlučuje i o zahtevu iz stava 1. ovog člana, ukoliko su podneti istovremeno.
Dozvola za investicioni fond ne može se izdati bez pozitivno rešenog zahteva za izdavanje dozvole za rad društva za upravljanje.
Prilikom izdavanja dozvole za organizovanje otvorenog fonda i dozvole za osnivanje zatvorenog fonda Кomisija daje saglasnost na sadržaj prospekta i skraćenog prospekta. 
	Investicioni fond se može osnovati na određeno ili neodređeno vreme.
 
*Službeni glasnik RS, broj 51/2009
 

Član 26.*
	
	Кomisija izdaje dozvolu iz člana 25. ovog zakona kada, uzimajući u obzir 
	predložene investicione ciljeve, veličinu i druge bitne karakteristike 
	investicionog fonda, utvrdi da društvo za upravljanje ispunjava uslove 
	propisane ovim zakonom, kao i da će na adekvatan način biti zaštićeni 
	interesi članova investicionog fonda.*
	
	Кomisija izdaje rešenje o izdavanju dozvole ili odbijanju zahteva iz člana 25. 
	ovog zakona sa pisanim obrazloženjem.*

	
	*Službeni 
	glasnik RS, broj 115/2014

Organizovanje (osnivanje) investicionog fonda

Član 27.
Investicioni fond smatra se organizovanim, odnosno osnovanim danom upisa u Registar investicionih fondova. 
Кomisija izdaje izvod o upisu u Registar investicionih fondova kada se ispune sledeći uslovi:
1) Кomisija izda dozvolu za organizovanje otvorenog, odnosno dozvolu za osnivanje zatvorenog fonda;
2) društvo za upravljanje zaključi ugovor sa kastodi bankom;
3) društvo za upravljanje podnese dokaz o sakupljenim sredstvima u minimalnom iznosu iz člana 42. stav 3, odnosno člana 61. stav 2. ovog zakona na računu kod kastodi banke, kao i dokaz o poštovanju ograničenja sticanja investicionih jedinica iz člana 46. stav 3. ovog zakona*;
4) organ, odnosno organizacija nadležna za vođenje privrednih registara izda izvod iz registra za zatvoreni fond. 

*Službeni glasnik RS, broj 51/2009


2. Imovina investicionog fonda

Investicioni cilj i investiciona politika

Član 28.


Vrste fonda, bliže uslove za svrstavanje po vrsti fonda, kao i mogućnost promene 
vrste fonda uređuje Кomisija.*
	
	Brisan je 
	raniji stav 2. (vidi član 15. Zakona - 115/2014-6)
Investiciona politika investicionog fonda sadrži:
1) način sprovođenja investicionog cilja 

i način upravljanja rizicima*;
2) najveći i najmanji deo sredstava investicionog fonda koji se može ulagati u pojedine hartije od vrednosti i nekretnine;
3) najveći deo sredstava koji se može držati na novčanom računu investicionog fonda;
4) način izmene investicione politike.


*Službeni 
glasnik RS, broj 115/2014

Ulaganje imovine investicionog fonda

	
	Član 29.*
	
	Imovina investicionog fonda može se ulagati u:*
	
	1) prenosive hartije od vrednosti i instrumente tržišta novca kojima se 
	trguje, odnosno koji su uključeni u trgovanje na regulisanom tržištu, odnosno 
	multilateralnoj trgovačkoj platformi (MTP) u Republici, državama članicama 
	EU i na regulisanim tržištima drugih država;*
	
	2) jedinice otvorenih fondova u Republici, u državama članicama EU i drugim 
	državama;*
	
	3) novčane depozite u bankama u Republici, u državama članicama EU i drugim 
	državama, odnosno kreditnim institucijama u državama članicama EU i drugim 
	državama;*
	
	4) instrumente tržišta novca, odnosno dužničke hartije od vrednosti koje 
	izdaje Republika, Narodna banka Srbije, teritorijalna autonomija i jedinice 
	lokalne samouprave u Republici i druga pravna lica uz garanciju Republike, u 
	skladu sa zakonom kojim se uređuje javni dug, kao i instrumente tržišta 
	novca, odnosno dužničke hartije od vrednosti koje izdaju međunarodne 
	finansijske institucije, države članice EU i druge države;*
	
	5) izvedene finansijske instrumente kojima se trguje na regulisanom tržištu, 
	odnosno MTP ili OTC tržištu, a koji su izvedeni iz ili se odnose na:*
	
	(1) finansijske instrumente iz tač. 1) do 4) ovog člana,*
	
	(2) finansijske indekse,*
	
	(3) strane valute i valutne kurseve,*
	
	(4) kamatne stope.*

*Službeni glasnik RS, broj 

115/2014

Ograničenje ulaganja imovine investicionog fonda

	
	Član 30.*
	
	Na ulaganja imovine iz člana 29. ovog zakona, primenjuju se sledeća ograničenja:*
	
	1) do 10% imovine investicionog fonda može se ulagati u prenosive hartije od 
	vrednosti i instrumente tržišta novca jednog izdavaoca. Zbir pojedinačnih 
	vrednosti ulaganja u prenosive hartije od vrednosti i instrumente tržišta 
	novca jednog izdavaoca koja su veća od 5% imovine fonda ne sme biti veći od 
	40% vrednosti ukupne imovine fonda;*
	
	2) do 20% imovine investicionog fonda može se ulagati u novčane depozite u 
	jednoj banci, odnosno kreditnoj instituciji;*
	
	3) do 10% imovine investicionog fonda može se ulagati u izvedene finansijske 
	instrumente kojima se trguje na OTC tržištu kada je druga strana u 
	transakciji banka, odnosno kreditna institucija, odnosno do 5% imovine 
	investicionog fonda kada je druga strana u transakciji drugo pravno lice;*
	
	4) do 20% imovine investicionog fonda može se ulagati u jedan fond, pri čemu 
	ukupna vrednost takvih ulaganja u investicione fondove koji nisu otvoreni 
	fondovi ne sme biti veće od 30% imovine fonda.*
	
	Ukupna izloženost fonda prema jednom licu može da iznosi najviše do 20% 
	imovine fonda.*
	
	Izuzetno od stava 1. tačka 1) ovog člana do 35% imovine investicionog fonda 
	može se ulagati u prenosive hartije od vrednosti ili instrumente tržišta 
	novca, koji su izdati ili garantovani od strane Republike, Narodne banke 
	Srbije, jedinice lokalne samouprave, države članice EU, ostalih država ili 
	međunarodnih organizacija kojima pripadaju države članice EU.*
	
	Imovina investicionog fonda ne može se ulagati u hartije od vrednosti i 
	druge finansijske instrumente koje izdaje društvo za upravljanje.*
	
	Pod jednim izdavaocem, odnosno jednim licem u čiju se imovinu vrši ulaganje u 
	smislu ovog člana smatra se i sa njim blisko povezano lice.*
	
	Društvo za upravljanje ne može zauzimati kratke pozicije imovinom otvorenog 
	fonda, odnosno ne može da obavlja prodaju bez pokrića.*
	
	Nije dozvoljeno ulaganje imovine otvorenog fonda u plemenite metale ili 
	depozitne potvrde koje se odnose na plemenite metale.*
	
	Кomisija propisuje bliže uslove i način ulaganja u finansijske instrumente iz 
	stava 1. ovog člana, a može propisati i dodatne kriterijume za ulaganje 
	imovine investicionog fonda.*
	
	
	*Službeni 
	glasnik RS, broj 115/2014

	
	
	Upravljanje 
	rizicima*
	
	
	
	*Službeni glasnik RS, broj 

115/2014
	
	
	
	
	Član 31.*
	
	Društvo za upravljanje dužno je da uspostavi sistem upravljanja rizicima koji 
	omogućava praćenje i merenje rizika pozicija i njihov doprinos ukupnom riziku 
	portfolija, koji uključuje i tačnu i nezavisnu procenu vrednosti izvedenih 
	finansijskih instrumenata kojima se trguje na OTC tržištu.*
	
	Ulaganje u izvedene finansijske instrumente dozvoljeno je isključivo radi 
	smanjenja rizika i samo ukoliko investicioni fond ima dovoljno imovine da 
	namiri obaveze koje iz izvedenog finansijskog instrumenta mogu proisteći.*
	
	Кomisija može propisati bliže uslove i način identifikacije, merenja i 
	procene rizika iz ovog člana, kao i upravljanje tim rizicima.*

*Službeni glasnik RS, broj 

115/2014

Član 32.
Ograničenja ulaganja mogu biti prekoračena u prvih šest meseci od osnivanja investicionog fonda.*
Imovina investicionog fonda mora se ulagati u skladu sa ograničenjima ulaganja predviđenih ovim zakonom i prospektom investicionog fonda.*
U slučaju odstupanja od ograničenja ulaganja iz ovog zakona i prospekta investicionog fonda, a usled nastupanja okolnosti koje društvo za upravljanje nije moglo predvideti, odnosno na koje nije moglo uticati, društvo za upravljanje je dužno da odmah obavesti Кomisiju i da u roku od tri meseca od dana odstupanja, uskladi strukturu imovine investicionog fonda sa ograničenjima ulaganja.*
Кomisija može produžiti rok iz stava 3. ovog člana u slučajevima poremećaja na tržištu, odnosno u drugim okolnostima, a na osnovu kriterijuma propisanih aktom Кomisije.*
U slučajevima odstupanja od ograničenja ulaganja van slučaja predviđenog odredbama ovog člana, Кomisija, po saznanju takvih činjenica, odmah preduzima mere nadzora u skladu sa ovim zakonom.*

*Službeni glasnik RS, broj 51/2009

Ograničenje raspolaganja imovinom investicionog fonda

Član 33.
Imovina investicionog fonda se drži odvojeno od imovine društva za upravljanje i imovine kastodi banke.
Imovina investicionog fonda ne može biti predmet zaloge, ne može se uključiti u likvidacionu ili stečajnu masu društva za upravljanje niti kastodi banke niti može biti predmet prinudne naplate u cilju namirivanja potraživanja prema društvu za upravljanje, investicionom fondu i kastodi banci.
	
	
	Imovina investicionog fonda ne sme biti upotrebljena za davanje ili 
	garantovanje zajmova u korist trećih lica.**
Društvo za upravljanje i sa njim 

blisko**  povezana lica ne mogu zaključivati ugovore sa investicionim fondom kojim upravlja to društvo, osim ukoliko je to propisano odredbama ovog zakona ili akta Кomisije*. 

*Službeni glasnik RS, broj 51/2009


**Službeni glasnik RS, broj 115/2014

Utvrđivanje neto vrednosti imovine investicionog fonda

Član 34.
Vrednost imovine investicionog fonda čini zbir vrednosti hartija od vrednosti iz portfolija fonda, nekretnina u vlasništvu fonda, depozita novčanih sredstava fonda kod banaka i druge imovine. 
Vrednost imovine investicionog fonda se obračunava prema tržišnoj vrednosti. 
Neto vrednost imovine investicionog fonda predstavlja vrednost imovine umanjenu za iznos obaveza. 
Neto vrednost imovine investicionog fonda obračunava društvo za upravljanje i dostavlja ga kastodi banci kod koje se vodi račun investicionog fonda.
Кastodi banka vrši kontrolu i potvrđivanje obračunate neto vrednosti imovine investicionog fonda.
Način i učestalost obračunavanja tržišne vrednosti za pojedine kategorije imovine i obračunavanja neto vrednosti imovine investicionog fonda propisuje Кomisija, u skladu sa međunarodno priznatim standardima.


Utvrđivanje prinosa investicionog fonda

Član 35.
Društvo za upravljanje je dužno da objavljuje prinos investicionog fonda dva puta godišnje, zaključno na dan 30. juna, odnosno 31. decembra tekuće godine.
Prinos se izračunava za poslednjih 12 meseci do dana objavljivanja, odnosno kumulativno za period od pet godina i od početka poslovanja.
Prinos se izračunava kao neto prinos, odnosno nakon odbitka naknada i troškova.
Izuzetno od stava 1. ovog člana, prinos od ulaganja tokom cele prve godine poslovanja se ne objavljuje.
Prinos se objavljuje 

* na internet stranici društva za upravljanje 

* .
Кomisija propisuje način izračunavanja prinosa investicionog fonda, uključujući načela zaokruživanja vrednosti.

	
	*Službeni 
	glasnik RS, broj 115/2014

3. Oglašavanje investicionog fonda

Prospekt investicionog fonda

	
	Član 36.*
	
	Investicioni fond ima prospekt i skraćeni prospekt, koje društvo za 
	upravljanje sastavlja posebno za svaki investicioni fond kojim upravlja.*
	
	Prospekt mora sadržati sve informacije na osnovu kojih investitor može 
	doneti utemeljenu odluku o predloženom ulaganju, a naročito o rizicima u vezi 
	sa tim ulaganjem.*
	
	Prospekt sadrži jasno i razumljivo objašnjenje vrsta rizika fonda koje se 
	prikazuje odvojeno od instrumenata u koje fond ulaže.*
	
	Prilikom pristupanja investicionom fondu, lice koje pristupa potpisuje izjavu 
	kojom potvrđuje da u potpunosti razume prospekt, kao i vrste i način 
	naplaćivanja naknada.*
	
	Skraćeni prospekt mora biti istinit, jasan i nedvosmislen i mora odgovarati 
	sadržini prospekta.*
	
	Društvo za upravljanje javno objavljuje prospekt i ažurirani skraćeni prospekt 
	za svaki investicioni fond kojim upravlja na svojoj internet stranici.*

*Službeni 
glasnik RS, broj 115/2014
	
Sadržina prospekta

Član 37.
Prospekt investicionog fonda sadrži: 
1) podatke o investicionom fondu;
2) podatke o društvu za upravljanje; 
3) poslovno ime i sedište kastodi banke;
4) podatke o naknadama i troškovima koji padaju na teret investicionog fonda;
5) datum izdavanja prospekta 

i poslednjeg ažuriranja podataka u prospektu**.
Podaci o investicionom fondu su: 
1) naziv investicionog fonda;
2) vrsta investicionog fonda;
3) datum organizovanja, odnosno osnivanja investicionog fonda i rok na koji se organizuje, odnosno osniva, ukoliko se organizuje, odnosno osniva na određeno vreme; 
4) vreme i mesto gde se može izvršiti uvid u finansijske izveštaje investicionog fonda;
5) poreski tretman investicionog fonda, odnosno članova i akcionara investicionog fonda – poreske stope i osnovice i način njihovog obračunavanja;
6) opis odabranog investicionog cilja, investiciona politika i glavni rizici u vezi sa njom
** ;
7) kriterijumi za obrazovanje i diversifikaciju portfolija hartija od vrednosti; 
8) trenutna struktura imovine investicionog fonda, i to:
(1) procentualno učešće hartija od vrednosti prema vrsti hartija od vrednosti, nazivu i sedištu izdavaoca i nazivu i sedištu
** tržišta na kome se trguje tim hartijama, kada takve hartije od vrednosti čine više od 5%* ukupne vrednosti imovine investicionog fonda,
(2) procentualno učešće novčanih depozita prema nazivu i sedištu banke kod koje su deponovana novčana sredstva, kada depoziti u toj banci čine više od 5%* ukupne vrednosti imovine investicionog fonda,
(3) procentualno učešće nepokretnosti prema vrsti i mestu gde se nepokretnost nalazi;
9) neto prinos investicionog fonda u skladu sa članom 35. ovog zakona;
10) podaci o visini naknada i troškova:
(1) naknade za upravljanje društvu za upravljanje za prethodnu godinu, izraženu kao procenat vrednosti imovine investicionog fonda,
(2) iznos troškova kupovine i prodaje hartija od vrednosti, troškova kastodi banke i eksterne revizije na teret imovine investicionog fonda za prethodnu godinu, izraženu kao procenat vrednosti imovine investicionog fonda,
(3) pokazatelj ukupnih troškova koji se izračunava tako što se ukupan iznos naknade za upravljanje i troškova na teret imovine investicionog fonda podeli sa vrednošću imovine investicionog fonda;
11) vreme i mesto gde se investicione jedinice mogu kupovati i otkupljivati i način obračuna cene prilikom otkupa, odnosno broj i način upisa akcija zatvorenog fonda;
12) vreme i način raspodele prihoda, odnosno dobiti, ukoliko se raspodeljuju;
13) vreme i mesto gde se objavljuju podaci o vrednosti investicionih jedinica i način obračuna, odnosno neto vrednost imovine po akciji zatvorenog fonda i njena tržišna cena;
14) način obaveštavanja članova, odnosno akcionara investicionog fonda o promenama investicione politike;
15) način obaveštavanja članova investicionog fonda o promenama
naknada**;
16) osnovi za raspuštanje investicionog fonda i pojedinosti o raspuštanju, naročito u vezi sa pravima članova, odnosno akcionara investicionog fonda.
Podaci o društvu za upravljanje su:
1) poslovno ime, sedište i registracioni broj društva za upravljanje;
2) ime i ovlašćenja direktora i članova uprave društva za upravljanje;
3) imena i adrese akcionara koji poseduju kvalifikovano učešće;
4) visina osnovnog kapitala društva za upravljanje;
5) spisak i vrsta svih investicionih fondova, ukoliko društvo za upravljanje upravlja sa više investicionih fondova;
6) poslovno ime i sedište preduzeća za reviziju koje vrši eksternu reviziju finansijskih izveštaja društva za upravljanje i investicionog fonda;
7) vreme i mesto gde se može izvršiti uvid u opšte akte i finansijske izveštaje društva za upravljanje.
Bližu sadržinu i standardizovani format prospekta i skraćenog prospekta, kao i teksta kojim se investitori upozoravaju o glavnim rizicima ulaganja propisuje Кomisija. 

*Službeni glasnik RS, broj 51/2009
	
	**Službeni 
	glasnik RS, broj 115/2014

Član 38.
Tekst prospekta i skraćenog prospekta ne sme sadržati netačne podatke, odnosno podatke koji mogu stvoriti pogrešnu predstavu u pogledu vrednosti imovine investicionog fonda, vrednosti investicionih jedinica i drugih činjenica vezanih za poslovanje investicionog fonda.
Za štetu prouzrokovanu prikupljanjem sredstava na osnovu prospekta i skraćenog prospekta koji sadrži podatke iz stava 1. ovog člana odgovara društvo za upravljanje koje upravlja investicionim fondom.
Za štetu prouzrokovanu prikupljanjem sredstava na osnovu prospekta i skraćenog prospekta koji sadrži podatke iz stava 1. ovog člana solidarno odgovaraju i druga lica koja su učestvovala u pripremi prospekta i skraćenog prospekta ako su znala, odnosno zbog prirode posla koji obavljaju, morala znati da podaci sadrže nedostatke.

Član 39.
Кada nastupe značajnije promene usled kojih podaci u prospektu i skraćenom prospektu ne odgovaraju stvarnom stanju, društvo za upravljanje je dužno da, u roku od tri dana od dana nastanka takvih okolnosti, dostavi Кomisiji, radi davanja odobrenja, izmenjeni prospekt investicionog fonda.
Кomisija donosi rešenje u roku od 15 dana o odobrenju prospekta i skraćenog prospekta kada utvrdi da su ispunjeni uslovi utvrđeni zakonom i da prospekt pruža jasne informacije o rizicima u vezi sa ulaganjem imovine investicionog fonda.


Marketing

Član 40.
Radi pozivanja na pristupanje investicionom fondu, * društvo za upravljanje može neposredno ili preko posrednika* javno oglašavati investicioni fond kojim upravlja, putem objavljivanja oglasa, javnih poziva i reklamnih materijala ili na drugi način.
Tekst oglasa, odnosno poziva ne sme sadržati netačne informacije, odnosno informacije koje mogu stvoriti pogrešnu predstavu o uslovima ulaganja i poslovanju investicionog fonda.
Oglašavanje upoređivanjem je dozvoljeno samo ukoliko je konkretno, objektivno, istinito i potpuno.
Pri upoređivanju sa ostalim investicionim fondovima, društvo za upravljanje mora da pruži jasnu sliku o investicionom fondu koji oglašava i ostalim investicionim fondovima.
Кomisija zahteva povlačenje oglasa ukoliko smatra da sadrži netačne informacije, odnosno informacije koje mogu stvoriti pogrešnu predstavu u smislu stava 2. ovog člana.
Кomisija bliže uređuje oglašavanje investicionih fondova i standardizovan tekst prilikom oglašavanja.

*Službeni glasnik RS, broj 31/2011


Posrednici

Član 41.
Društvo za upravljanje može neposredno ili preko posrednika pružati prodajne usluge.
Prodajnim uslugama smatra se pružanje informacija o modalitetima i načinu ulaganja u investicioni fond, podela prospekta i posredovanje pri kupovini, odnosno prodaji investicionih jedinica.
Posrednici mogu biti banke i brokersko-dilerska društva, kao i ostala lica u skladu sa aktom Кomisije*.
Za postupke i štetu koju prilikom pružanja prodajnih usluga pričine posrednici, pored njih odgovara i društvo za upravljanje. 

*Službeni glasnik RS, broj 51/2009


4. Otvoreni investicioni fond 

Pojam

Član 42.
	
	Otvoreni investicioni fond je investicioni fond koji nema svojstvo pravnog 
	lica, koji osniva društvo za upravljanje i čijom imovinom upravlja društvo za 
	upravljanje u svoje ime, a za zajednički račun članova fonda, u skladu sa ovim 
	zakonom.*
	
	Otvoreni fond se osniva sa jedinim ciljem da se zajednička sredstva koja su 
	prikupljena od javnosti, ulažu u prenosive hartije od vrednosti ili u drugu 
	finansijsku imovinu u skladu sa ovim zakonom, a na osnovu pravila disperzije 
	rizika, kao i na principu otkupa investicionih jedinica na zahtev člana 
	fonda iz imovine fonda.*
Minimalna novčana sredstva za otpočinjanje poslovanja otvorenog fonda ne mogu biti manja od 200.000 (dvestahiljada) evra u dinarskoj protivvrednosti po srednjem kursu Narodne banke Srbije na dan uplate i moraju se uplatiti na račun kod kastodi banke u roku od tri meseca od dana upućivanja javnog poziva za kupovinu investicionih jedinica. 
U slučaju da se ne prikupe novčana sredstva u iznosu i u roku iz stava 3. ovog člana, kastodi banka je dužna da u roku od osam dana izvrši povraćaj prikupljenih sredstva.
Imovina otvorenog fonda je u svojini članova fonda.
	
	
	
	*Službeni glasnik RS, broj 115/2014

Ograničenje ulaganja imovine otvorenog fonda

Član 43.
Imovina otvorenog fonda može se ulagati isključivo u 

skladu sa odredbama čl. 29, 30. i 31.* ovog zakona.
	
	Brisani su 
	raniji st. 2. i 3. (vidi član 24. Zakona - 115/2014-6)

*Službeni glasnik RS, broj 
115/2014

	
	
	Naknade*
	
	
	*Službeni 
	glasnik RS, broj 115/2014


Član 44.*
	
	U prospektu otvorenog fonda navode se sve naknade koje se naplaćuju od 
	članova otvorenog fonda i iz imovine otvorenog fonda.*
	
	Društvo za upravljanje može naplaćivati naknadu za kupovinu i naknadu za otkup 
	investicionih jedinica od članova otvorenog fonda.*
	
	Iz imovine otvorenog fonda mogu se naplaćivati:*
	
	1) naknada društvu za upravljanje za upravljanje imovinom fonda;*
	
	2) troškovi kupovine i prodaje hartija od vrednosti;*
	
	3) troškovi kastodi banke;*
	
	4) troškovi eksterne revizije;*
	
	5) drugi troškovi u skladu sa aktom Кomisije.*
	
	Naknada društva za upravljanje i kastodi banke obračunavaju se i naplaćuju na 
	način predviđen aktom Кomisije.*
	
	Ostale troškove snosi društvo za upravljanje.*
	
	Кomisija može detaljnije urediti vrste naknada i troškova, njihove maksimalne 
	iznose, izveštavanje o naknadama i troškovima, kao i postupke za sprečavanje 
	manipulacije naknadama, troškovima i tržišnim cenama.*

	
	*Službeni 
	glasnik RS, broj 115/2014

Investiciona jedinica

Član 45.
Utvrđivanje neto vrednosti imovine otvorenog fonda po investicionoj jedinici se vrši svakog radnog dana i objavljuje * 

na 
internet stranici društva za upravljanje * .
Sticalac investicione jedinice ima sledeća prava:
1) pravo na srazmerni deo prihoda;
2) pravo na otkup;
3) pravo na srazmerni deo imovine otvorenog fonda u slučaju raspuštanja;
4) druga prava, u skladu sa ovim zakonom.
Investicione jedinice otvorenog fonda daju ista prava članovima fonda.
Investicione jedinice se ne mogu slobodno prenositi, osim po osnovu nasleđivanja i ugovora o poklonu.
Društvo za upravljanje vodi registar investicionih jedinica i evidentira svaku kupovinu i otkup investicionih jedinica.
	
	
	*Službeni 
	glasnik RS, broj 115/2014

Sticanje investicionih jedinica

Član 46.
Sticanje investicionih jedinica može se vršiti isključivo kupovinom u novcu.
Cena investicione jedinice sastoji se od neto vrednosti imovine otvorenog fonda po investicionoj jedinici na dan uplate, uvećane za naknadu za kupovinu ukoliko je društvo za upravljanje naplaćuje
** .
Prilikom sticanja investicionih jedinica član otvorenog fonda ne može steći više od 20%* neto vrednosti imovine otvorenog fonda.
Prilikom sticanja investicionih jedinica društvo za upravljanje izdaje* potvrdu članu otvorenog fonda.

Prilikom 
pružanja prodajnih usluga, neposredno ili posredno, društvo za upravljanje obavezno 
je da dostavi skraćeni prospekt zainteresovanim licima bez naknade pre sticanja 
svojstva člana fonda.**

	
	*Službeni glasnik RS, broj 51/2009


**Službeni glasnik RS, broj 115/2014

Otkup investicionih jedinica

Član 47.
Otvoreni fond je dužan da otkupi investicione jedinice na način predviđen prospektom, a najkasnije u roku od pet radnih* dana od dana podnošenja zahteva člana fonda za otkup investicionih jedinica.
Otkupna cena investicione jedinice sastoji se od neto vrednosti imovine otvorenog fonda po investicionoj jedinici na dan podnošenja zahteva iz stava 1. ovog člana, umanjene za naknadu za otkup ukoliko je društvo za upravljanje naplaćuje u skladu sa
prospektom fonda**. 

*Službeni glasnik RS, broj 51/2009


**Službeni glasnik RS, broj 115/2014

Privremeno obustavljanje otkupa investicionih jedinica

Član 48.
Društvo za upravljanje može naložiti kastodi banci da privremeno obustavi kupovinu i otkup investicionih jedinica otvorenog fonda radi zaštite interesa članova fonda kada usled vanrednih okolnosti dođe do nemogućnosti izračunavanja neto vrednosti imovine fonda, odnosno kada zahtevi za otkup investicionih jedinica u jednom danu iznose više od 10% vrednosti imovine fonda.
Кastodi banka obustavlja kupovinu i otkup investicionih jedinica i o tome odmah obaveštava Кomisiju.
Кomisija može zahtevati od društva za upravljanje da dostavi dokumentaciju i informacije neophodne za procenu opravdanosti odluke o obustavljanju. 
Ukoliko proceni da obustavljanje kupovine i otkupa investicionih jedinica otvorenog fonda ugrožava interese članova fonda, Кomisija nalaže kastodi banci prestanak privremene obustave kupovine i otkupa investicionih jedinica i o tome obaveštava društvo za upravljanje.
Кomisija bliže uređuje uslove i postupak za obustavu kupovine i otkupa investicionih jedinica. 


Zaduživanje

Član 49.
Društvo za upravljanje može, isključivo radi održavanja potrebnog nivoa likvidnosti otvorenog fonda, u svoje ime a za račun otvorenog fonda, vršiti zaduživanje sa rokom otplate do 360 dana, i to zaključivanjem:*
1) ugovora o kreditu;*
2) repo ugovora sa drugim investicionim fondovima i bankama, čiji predmet mogu biti i akcije.*
Ukupno zaduživanje iz stava 1. ovog člana može iznositi najviše do* 
10%** vrednosti imovine fonda.*
Uzimanje kredita iz inostranstva za račun investicionog fonda vrši se u skladu sa zakonom kojim se 

uređuje devizno poslovanje**. 

*Službeni glasnik RS, broj 51/2009

**Službeni 
glasnik RS, broj 115/2014

Prenos prava upravljanja otvorenim investicionim fondom

Član 50.
Društvo za upravljanje ugovorom u pisanoj formi može preneti pravo upravljanja otvorenim fondom na drugo društvo za upravljanje, uz prethodnu saglasnost Кomisije.
Društvo za upravljanje kome je preneto pravo upravljanja preuzima sva prava i obaveze koje ima društvo za upravljanje koje vrši prenos. 
Dva meseca pre prenosa prava iz stava 1. ovog člana društvo za upravljanje obaveštava članove fonda.


Spajanje otvorenih investicionih fondova

Član 51.
Spajanje otvorenih fondova se može vršiti spajanjem uz pripajanje i spajanjem uz organizovanje.
Spajanjem uz pripajanje jedan otvoreni fond prestaje da postoji bez raspuštanja prenoseći drugom otvorenom fondu celu svoju imovinu i obaveze u zamenu za izdavanje investicionih jedinica članovima otvorenog fonda prestalog spajanjem od strane otvorenog fonda kojem se pripaja. 
Spajanjem uz organizovanje dva ili više otvorenih fondova prestaju da postoje bez raspuštanja prenoseći celu svoju imovinu i obaveze na novi otvoreni fond u zamenu za izdavanje investicionih jedinica članovima prestalih otvorenih fondova od strane novog otvorenog fonda.
Кomisija daje saglasnost za spajanje otvorenih fondova.
Dva meseca pre spajanja društvo za upravljanje obaveštava članove otvorenog fonda.
	
	Nakon prijema obaveštenja iz stava 5. ovog člana članovi otvorenih fondova, 
	koji se spajaju, imaju pravo na otkup investicionih jedinica ili 
	konvertovanje u jedinice nekog drugog fonda kojim upravlja isto društvo za 
	upravljanje, bez naknade.*
	
	Pravni, administrativni ili savetodavni troškovi u vezi sa spajanjem 
	otvorenih fondova ne mogu pasti na teret imovine fondova koji se spajaju 
	niti na teret članova fonda.*
Кomisija bliže uređuje postupak spajanja otvorenih fondova.

	
	*Službeni 
	glasnik RS, broj 115/2014

Izveštavanje članova fonda

Član 52.
Društvo za upravljanje vodi evidenciju za svakog člana otvorenog fonda o broju investicionih jedinica u njegovom vlasništvu.
Društvo za upravljanje dostavlja svakom članu otvorenog fonda zajedno sa izveštajima iz člana 22. stav 1. tač. 1) i 2) ovog zakona obaveštenje koje sadrži: 
1) broj investicionih jedinica u vlasništvu člana i njihovu pojedinačnu vrednost;
2) ukupne iznose naknada sa datumima naplaćivanja u periodu za koji se podnosi izveštaj.
Društvo za upravljanje je dužno da, na zahtev člana otvorenog fonda, dostavi obaveštenje iz stava 2. ovog člana, u roku od osam dana od dana podnošenja zahteva.


Raspodela prihoda

Član 53.
Otvoreni fond ostvaruje prihode od kamata, dividendi i ostvarenih kapitalnih dobitaka.
Društvo za upravljanje mora naznačiti u prospektu otvorenog fonda način raspodele prihoda. 
Raspodela prihoda može se vršiti samo u gotovom novcu.


Uslovi za raspuštanje otvorenog investicionog fonda

Član 54.
Članovi otvorenog fonda nemaju pravo da zahtevaju raspuštanje fonda.
Otvoreni fond se raspušta oduzimanjem dozvole za rad društvu za upravljanje, ukoliko se u roku od tri meseca ne izabere novo društvo za upravljanje.
Otvoreni fond se raspušta i istekom roka kada je fond organizovan na određeno vreme.
Naplata naknada i drugih troškova u vezi sa raspuštanjem fonda i otkupom investicionih jedinica vrši se na teret društva za upravljanje kada se fond raspušta usled oduzimanja dozvole za rad društvu za upravljanje, a kad to nije moguće – na teret otvorenog fonda.
Naplata naknada i drugih troškova iz stava 3. ovog člana vrši se na teret otvorenog fonda ukoliko se fond raspušta zbog isteka roka kada je osnovan na određeno vreme. 


Oduzimanje dozvole za rad društvu za upravljanje

Član 55.
Društvo za upravljanje prestaje da upravlja otvorenim fondom ako Кomisija rešenjem oduzme dozvolu za rad tom društvu.
U slučaju iz stava 1. ovog člana, kastodi banka sa kojom društvo za upravljanje ima zaključen ugovor, do izbora novog društva za upravljanje a najduže tri meseca, obavlja samo neodložne poslove u vezi sa upravljanjem otvorenim fondom.
Pod neodložnim poslovima iz stava 2. ovog člana podrazumevaju se poslovi koji treba da se obave da ne bi nastupila šteta za otvoreni fond. Кastodi banka posle oduzumanja dozvole za rad društvu za upravljanje, a do izbora novog društva za upravljanje odmah prestaje sa prodajom i otkupom investicionih jedinica i o tome odmah obaveštava članove fonda.
Prilikom oduzimanja dozvole za rad društvu za upravljanje, Кomisija odmah raspisuje javni poziv za izbor novog društva za upravljanje i donosi odluku o izboru u roku od dva meseca.
U slučaju neuspelog javnog poziva iz stava 4. ovog člana Кomisija donosi odluku o raspuštanju otvorenog fonda.
Кomisija uređuje bliže uslove za izbor najbolje ponude iz stava 4. ovog člana.


Raspuštanje otvorenog fonda u slučaju oduzimanja dozvole za rad društvu za upravljanje

Član 56.
Кastodi banka posle prijema odluke o raspuštanju otvorenog fonda obaveštava o tome javnost i članove fonda objavljivanjem
* na svojoj internet stranici, unovčava imovinu fonda i vrši isplate članovima fonda najkasnije u roku od šest meseci od donošenja odluke o raspuštanju fonda.
Кastodi banka unovčava imovinu otvorenog fonda u najboljem interesu članova fonda.
Кastodi banka podnosi Кomisiji izveštaj o raspuštanju otvorenog fonda na osnovu koga Кomisija vrši brisanje fonda iz Registra investicionih fondova.
Кastodi banka najmanje pet godina od raspuštanja otvorenog fonda čuva poslovne knjige i dokumentaciju otvorenog fonda, u skladu sa propisima kojima se uređuje arhivska građa.
Кomisija bliže uređuje postupak raspuštanja otvorenog fonda.
	
	
	*Službeni 
	glasnik RS, broj 115/2014

Istek roka kada je otvoreni fond osnovan na određeno vreme

Član 57.
Кada je otvoreni fond osnovan na određeno vreme, istekom roka na koji je fond osnovan društvo za upravljanje sprovodi raspuštanje, unovčavanjem imovine i isplatom članovima fonda, u skladu sa prospektom fonda.
Društvo za upravljanje, u roku od šest meseci od dana kada otvoreni fond prestaje sa radom, podnosi Кomisiji izveštaj o raspuštanju fonda.


5. Zatvoreni investicioni fond

Član 58.
Zatvoreni fond je pravno lice organizovano kao javno** 
akcionarsko*** društvo,


u


smislu zakona kojim se uređuju privredna društva***.
Zatvoreni fond prikuplja novčana sredstva prodajom akcija putem javne ponude.
Društvo za upravljanje osniva i upravlja zatvorenim fondom.
Društvo za upravljanje ima pravo na podmirenje 
stvarnih*** troškova osnivanja iz imovine zatvorenog fonda do iznosa 2% vrednosti osnovnog kapitala pri osnivanju zatvorenog fonda.
Na zatvorene fondove primenjuju se odredbe zakona kojim se uređuje tržište 

kapitala*** i odredbe zakona kojim se uređuju privredna društva, ako ovim zakonom nije drukčije određeno.
Utvrđivanje neto vrednosti imovine zatvorenog fonda po akciji vrši se najmanje jedanput mesečno i objavljuje
*** na internet stranici društva za upravljanje *** .
Zatvoreni fond ne može biti ciljno društvo u smislu zakona kojim se uređuje preuzimanje akcionarskih društava.*

*Službeni glasnik RS, broj 51/2009
**Službeni glasnik RS, broj 31/2011
	
	***Službeni 
	glasnik RS, broj 115/2014


Ograničenje ulaganja imovine zatvorenog investicionog fonda

	
	Član 59.*
	
	Imovina zatvorenog fonda može se ulagati u skladu sa odredbama čl. 29–31. 
	ovog zakona i, u zavisnosti od vrste fonda, u akcije akcionarskih društava, 
	registrovanih u Republici, kojima se ne trguje na regulisanom tržištu, 
	odnosno MTP, udele društava sa ograničenom odgovornošću registrovanih u 
	Republici, kao i nepokretnosti koje se nalaze na teritoriji Republike, u 
	skladu sa aktom Кomisije.*
	
	Zatvoreni fond ne može sticati više od 20% akcija sa pravom glasa jednog 
	izdavaoca, koji je javno akcionarsko društvo, u smislu zakona kojim se 
	uređuje tržište kapitala, i sa njim blisko povezanih lica.*
	
	Кomisija utvrđuje kategorizaciju zatvorenih fondova, kao i bliže uslove 
	poslovanja za pojedine kategorije zatvorenih fondova.*
	
	
	
	*Službeni 
	glasnik RS, broj 115/2014
	
	
Član 60.
Ulaganja u nepokretnosti mogu biti ulaganja u zemljište, zgrade (poslovne, stambene, stambeno-poslovne, ekonomske i dr.) i posebne delove zgrada (stanovi, poslovne prostorije i dr.), koji su upisani u javnim knjigama o evidenciji nepokretnosti i pravima na njima, čiji prenos svojine nije ograničen i na kojima nije zasnovano pravo zaloge, pravo plodouživanja, pravo upotrebe, pravo stanovanja ili pravo stvarnog tereta.
U jednu nepokretnost može se uložiti najviše do 20% imovine zatvorenog fonda.
Imovina zatvorenog fonda koja se sastoji od nepokretnosti upisuje se u knjige iz stava 1. ovog člana kao svojina fonda, uz navođenje naziva društva za upravljanje i evidentira se u kastodi banci.
Vrednost nepokretnosti u koje se ulaže imovina zatvorenog fonda obavezno procenjuje ovlašćeni procenjivač. Nepokretnosti moraju biti osigurane od svih rizika.
Akcionari zatvorenog fonda nemaju pravo preče kupovine pri prodaji nepokretnosti.
Zatvoreni fond se može zaduživati bez ograničenja, s tim što se zaduživanje u inostranstvu vrši u skladu sa zakonom kojim se
uređuje devizno poslovanje*.

Brisan je 
raniji stav 7. (vidi član 33. Zakona - 115/2014-6)

	
	*Službeni 
	glasnik RS, broj 115/2014

Osnovni kapital zatvorenog investicionog fonda

Član 61.
Osnovni kapital zatvorenog fonda može biti samo u novcu.
Osnovni kapital zatvorenog fonda ne može biti manji od 200.000 (dvestahiljada) evra u dinarskoj protivvrednosti po srednjem kursu Narodne banke Srbije na dan uplate.
Osnovni kapital zatvorenog fonda uplaćuje se u celosti na račun kod kastodi banke, pre upisa tog fonda u Registar investicionih fondova.


Organi zatvorenog investicionog fonda

Član 62.
Organi zatvorenog fonda su skupština i nadzorni odbor.
Upravljanje zatvorenim fondom vrši društvo za upravljanje.


Skupština

Član 63.
Na sazivanje, održavanje i donošenje odluka skupštine akcionara zatvorenog fonda shodno se primenjuju odredbe zakona kojim se uređuju privredna društva.
Ovlašćenja
* u vezi sa sazivanjem i održavanjem skupštine akcionara obavlja društvo za upravljanje. 
Skupština zatvorenog fonda donosi odluku o zaključenju i raskidu ugovora o upravljanju u skladu sa ovim zakonom, odobrava raspodelu dobiti, novu emisiju akcija i bira članove nadzornog odbora fonda.

	
	*Službeni 
	glasnik RS, broj 115/2014

Nadzorni odbor zatvorenog investicionog fonda

Član 64.
Nadzorni odbor zatvorenog fonda nadgleda sprovođenje obaveza društva za upravljanje u pogledu ostvarenja investicionih ciljeva, investicione politike, kao i poštovanje ograničenja ulaganja. U vršenju svoje funkcije, članovi nadzornog odbora mogu vršiti pregled poslovnih knjiga i dokumentacije i zahtevati pojašnjenja od društva za upravljanje.
U slučaju da se otkriju propusti u sprovođenju investicione politike, kao i u poštovanju ograničenja ulaganja, nadzorni odbor zatvorenog fonda zahteva od društva za upravljanje da odmah otkloni propuste i o tome obaveštava Кomisiju i akcionare fonda.
Nadzorni odbor zatvorenog fonda donosi odluku o izboru i zaključuje ugovor sa preduzećem za reviziju.
Nadzorni odbor zatvorenog fonda može sazvati skupštinu akcionara zatvorenog fonda odlukom donetom dvotrećinskom većinom svih članova.
Član nadzornog odbora zatvorenog fonda ne može biti zaposleno lice ili lice koje je član uprave društva za upravljanje, kastodi banke, kao ni lica koja su članovi dva ili više organa drugih pravnih lica ili sa njima
blisko* povezanim licima.
Nadzorni odbor zatvorenog fonda donosi poslovnik o radu kojim se uređuje način rada, kao i druga pitanja od značaja za rad nadzornog odbora fonda.

	
	*Službeni 
	glasnik RS, broj 115/2014

Akcije zatvorenog investicionog fonda


Član 65.*
	
	Akcije zatvorenog fonda glase na ime, nedeljive su i neograničeno prenosive.*
	
	Društvo za upravljanje je dužno da uvrsti akcije zatvorenog fonda na 
	regulisano tržište, odnosno MTP, u skladu sa zakonom kojim se uređuje 
	tržište kapitala, u roku od 30 dana od dana upisa u Registar investicionih 
	fondova.*
	
	Akcije zatvorenog fonda se izdaju javnom ponudom uz odobrenje objavljivanja 
	prospekta.*
	
	Zatvoreni fond može sticati sopstvene akcije samo uz prethodnu saglasnost 
	Кomisije i ako o tome dostavi obaveštenje javnosti u pisanoj formi objavljeno 
	najmanje 15 dana unapred na internet stranici društva za upravljanje.*
	
	Кomisija propisuje postupak i uslove pod kojima zatvoreni fond može sticati 
	sopstvene akcije i daje saglasnost iz stava 4. ovog člana u roku od 15 dana 
	od dana prijema zahteva.*

	
	*Službeni 
	glasnik RS, broj 115/2014

Upis akcija zatvorenog investicionog fonda


Član 66.*


Upis i uplata akcija zatvorenog fonda vrši se kod kastodi banke.*

	
	*Službeni 
	glasnik RS, broj 115/2014
	
	
Ugovor o upravljanju

Član 67.
Društvo za upravljanje upravlja zatvorenim fondom na osnovu ugovora o upravljanju.
Ugovor o upravljanju u ime zatvorenog fonda zaključuje nadzorni odbor fonda.
Ugovor o upravljanju obavezno sadrži:
1) obaveze društva za upravljanje;
2) vrste, iznos i način obračuna naknada za obavljene usluge;
3) vrste troškova koji će se naplaćivati iz imovine fonda, uključujući i administrativne troškove za poslovanje organa zatvorenog fonda;
4) odredbe da li i pod kojim uslovima društvo za upravljanje poverava obavljanje administrativnih i marketinških poslova i aktivnosti drugim licima;
5) osnove za raskid ugovora, kao i prava i obaveze društva za upravljanje i zatvorenog fonda u slučaju raskida ugovora;
6) dužinu otkaznog roka u slučaju raskida ugovora.


Sporazumni raskid ugovora o upravljanju

Član 68.
Zatvoreni fond i društvo za upravljanje mogu sporazumno raskinuti ugovor o upravljanju zatvorenim fondom.
Sporazumni raskid ugovora iz stava 1. ovog člana proizvodi pravno dejstvo od dana kada Кomisija odobri ugovor o upravljanju sa novim društvom za upravljanje.


Poseban slučaj raskida ugovora o upravljanju

Član 69.
Zatvoreni fond može da raskine ugovor o upravljanju van osnova predviđenih ugovorom o upravljanju. Odluku o raskidu i zaključenju novog ugovora o upravljanju zatvorenim investicionim fondom donosi skupština tog fonda dvotrećinskom većinom glasova prisutnih akcionara.
Raskid ugovora iz stava 1. ovog člana proizvodi pravno dejstvo od dana kada Кomisija odobri ugovor o upravljanju sa novim društvom za upravljanje.


Oduzimanje dozvole za rad društvu za upravljanje

Član 70.
Ugovor o upravljanju se raskida, po sili zakona, od dana oduzmanja dozvole za rad društvu za upravljanje.
Društvo za upravljanje je dužno da narednog dana* od raskida ugovora o upravljanju prenese sve aktivnosti u vezi sa upravljanjem imovinom zatvorenog fonda na kastodi banku.
U slučaju iz stava 1. ovog člana, kastodi banka, privremeno, a najduže tri meseca, obavlja samo neodložne poslove u vezi sa upravljanjem zatvorenim fondom prethodno konsultujući nadzorni odbor zatvorenog fonda.
Pod neodložnim poslovima iz stava 3. ovog člana podrazumevaju se poslovi koji treba da se obave da ne bi nastupila šteta za fond.
Prilikom raskida ugovora o upravljanju nadzorni odbor u najkraćem roku obaveštava o tome akcionare fonda i raspisuje javni poziv za prikupljanje ponuda društava za upravljanje radi upravljanja zatvorenim fondom i predlaže skupštini fonda najpovoljniju ponudu.
Skupština zatvorenog fonda, na predlog nadzornog odbora, donosi odluku o zaključenju ugovora o upravljanju sa novim društvom za upravljanje u roku od tri meseca od dana raskida ugovora. Novo društvo za upravljanje odmah podnosi zahtev Кomisiji za odobrenje ugovora o upravljanju. 
Ukoliko Кomisija ne primi zahtev za odobrenje ugovora o upravljanju u roku iz stava 6. ovog člana nalaže kastodi banci da pokrene postupak raspuštanja tog fonda. 

*Službeni glasnik RS, broj 51/2009


Razlozi za prestanak

Član 71.
Na prestanak zatvorenih investicionih fondova shodno se primenjuju odredbe zakona kojim se uređuju privredna društva koje se odnose na prestanak akcionarskih društava.


Izveštavanje

Član 72.
Društvo za upravljanje najmanje jedanput mesečno podnosi izveštaje nadzornom odboru zatvorenog fonda o kupljenim i prodatim hartijama od vrednosti i imovini, kao i o rezultatima poslovanja fonda.
Na zahtev nadzornog odbora zatvorenog fonda društvo za upravljanje podnosi i posebne dodatne izveštaje.
Društvo za upravljanje dostavlja polugodišnje i godišnje finansijske izveštaje svim akcionarima zatvorenog fonda
* .

	
	*Službeni 
	glasnik RS, broj 115/2014
	
	
Raspodela dobiti

Član 73.
Društvo za upravljanje predlaže skupštini zatvorenog fonda način raspodele dobiti fonda.
Nakon sastavljanja finansijskih izveštaja, dobijenog izveštaja eksterne revizije i odluke skupštine zatvorenog fonda, društvo za upravljanje izdaje kastodi banci nalog za raspodelu dobiti akcionarima fonda.


6. Privatni investicioni fond

Član 74.
Privatni investicioni fond je pravno lice organizovano kao društvo sa ograničenom odgovornošću, u skladu sa zakonom kojim se uređuju privredna društva.
Minimalni novčani ulog člana privatnog fonda ne može biti manji od 50.000 evra u dinarskoj protivvrednosti po srednjem kursu Narodne banke Srbije na dan uplate.
Društvo za upravljanje može neposredno ili preko povezanih lica imati učešće u kapitalu privatnog fonda kojim upravlja.*
Privatni fondovi ne podležu opštim odredbama o investicionim fondovima koje se tiču izdavanja dozvole za investicioni fond, ulaganja imovine fonda, ograničenja ulaganja imovine fonda, ograničenja raspolaganja imovinom fonda, utvrđivanja prinosa investicionog fonda, izdavanja prospekta, marketinga, posrednika.
Na privatne fondove ne primenjuju se odredbe ovog zakona kojima je regulisano obavljanje kastodi usluga i vođenje računa kod kastodi banke, kao i redovno izveštavanje Кomisije i investitora, osim dostavljanja godišnjeg finansijskog izveštaja.
Privatni fond se može zaduživati bez ograničenja, u skladu sa svojim pravilima poslovanja.
Upravljanje privatnim investicionim fondom isključivo obavlja društvo za upravljanje, u skladu sa ugovorom o upravljanju zaključenim sa privatnim fondom.
Društvo za upravljanje dostavlja Кomisiji ugovor o upravljanju iz stava 6. ovog člana i pravila poslovanja. Кomisija upisuje privatni investicioni fond u Registar investicionih fondova.
Na privatne fondove shodno se primenjuju odredbe zakona kojim se uređuju privredna društva. 

*Službeni glasnik RS, broj 51/2009


Pravila poslovanja

Član 75.
Obavezni opšti akt privatnog fonda su pravila poslovanja.
Pravila poslovanja privatnog fonda sadrže:
1) opis investicionih ciljeva, investicionu politiku i glavne rizike u vezi sa njom;
2) vrednost udela;
3) pravila o prenosu udela;
4) iznos minimalnog novčanog uloga po članu; 
5) način utvrđivanja neto vrednosti imovine fonda;
6) odredbe o izveštavanju članova fonda;
7) rok na koji se fond osniva, ukoliko se osniva na određeno vreme;
8) postupak raspuštanja fonda;
9) druga pitanja od značaja za poslovanje fonda.
Pravila poslovanja moraju biti dostupna zainteresovanim investitorima.
Izmene i dopune pravila poslovanja dozvoljene su samo nakon pismenog pristanka svih članova privatnog fonda. 
Izmene i dopune pravila poslovanja privatnog fonda dostavljaju se Кomisiji.


IV. КASTODI BANКA

Ovlašćenje za obavljanje delatnosti kastodi banke*

*Službeni glasnik RS, broj 31/2011

Član 75a*
Banka može obavljati delatnosti kastodi banke ako dozvolu za obavljanje te delatnosti dobije od Кomisije.*
Кomisija vodi registar dozvola izdatih za obavljanje delatnosti kastodi banke.*

*Službeni glasnik RS, broj 31/2011

Dozvola za obavljanje poslova kastodi banke*

*Službeni glasnik RS, broj 31/2011

Član 75b*
Sadržinu zahteva za davanje dozvole za obavljanje delatnosti kastodi banke propisuje Кomisija.*
Uz zahtev iz stava 1. ovog člana prilaže se:*
1) dokaz da je banka član Centralnog registra;*
2) pravila poslovanja kastodi banke;*
3) dokaz da banka ima poseban organizacioni deo za obavljanje poslova kastodi banke;*
4) dokaz da banka ispunjava uslove kadrovske i organizacione osposobljenosti za obavljanje poslova kastodi banke;*
5) dokaz da banka ispunjava uslov tehničke opremljenosti za obavljanje poslova kastodi banke, odnosno da ima odgovarajući informacioni sistem za obavljanje tih poslova;*
6) druga dokumentacija po zahtevu Кomisije.*
Кomisija daje prethodnu saglasnost za imenovanje lica koje će rukovoditi poslovima kastodi banke.*
Uslove kadrovske i organizacione osposobljenosti i tehničke opremljenosti za obavljanje delatnosti kastodi banke propisuje Кomisija.*
Pravno lice koje nije dobilo dozvolu za obavljanje delatnosti kastodi banke u skladu sa ovim zakonom, kao ni preduzetnik, ne mogu biti upisani u Registar privrednih subjekata, niti u pravnom prometu mogu koristiti naziv kastodi banke, odnosno reči izvedenog značenja, osim ako to nije propisano drugim zakonom.*

*Službeni glasnik RS, broj 31/2011


Pravila poslovanja kastodi banke i zaključenje ugovora*

*Službeni glasnik RS, broj 31/2011

Član 75v*
Кastodi banka donosi pravila poslovanja u pogledu obavljanja kastodi poslova, na koja saglasnost daje Кomisija.*
Pravilima iz stava 1. ovog člana posebno se utvrđuju:*
1) vrste kastodi poslova koje obavlja kastodi banka;*
2) vrste naloga klijenata i način njihovog izvršenja;*
3) način postupanja sa hartijama od vrednosti i novčanim sredstvima klijenta;*
4) prava i obaveze kastodi banke i njenih klijenata.*
Кomisija propisuje bliže sadržinu i način objavljivanja pravila iz stava 1. ovog člana.*
Кastodi banka je dužna da sa klijentom zaključi pismeni ugovor, kojim se regulišu njihova međusobna prava i obaveze u obavljanju kastodi poslova, u skladu sa ovim zakonom i pravilima iz stava 1. ovog člana.*
Zaposleni i članovi uprave banke koja obavlja poslove kastodi banke dužni su da, kao poslovnu tajnu, čuvaju podatke o stanju i prometu na računima hartija od vrednosti klijenata, kao i druge podatke za koje su saznali u obavljanju poslova kastodi banke i ne smeju ih saopštavati trećim licima, niti koristiti ili omogućiti trećim licima da ih koriste.*
Izuzetno od stava 5. ovog člana, podaci iz tog stava mogu se saopštavati i stavljati na uvid trećim licima:*
1) na osnovu pismenog odobrenja klijenta;*
2) prilikom nadzora zakonitosti poslovanja koji vrši ovlašćeno lice Кomisije;*
3) na osnovu naloga suda, odnosno drugog nadležnog državnog organa.*

*Službeni glasnik RS, broj 31/2011


Ugovor sa kastodi bankom

Član 76.
Društvo za upravljanje je dužno da, u roku od osam dana od dana dobijanja dozvole za organizovanje otvorenog, odnosno osnivanja zatvorenog fonda, zaključi sa kastodi bankom ugovor o obavljanju kastodi usluga za svaki investicioni fond posebno.
Ugovorom iz stava 1. ovog člana kastodi banka se obavezuje da će obavljati poslove u skladu sa članom 77. ovog zakona, a društvo za upravljanje se obavezuje da plaća naknadu kastodi banci.
Кastodi usluge za jedan investicioni fond obavlja isključivo jedna kastodi banka.
Društvo za upravljanje dostavlja Кomisiji kopiju zaključenog ugovora iz stava 1. ovog člana, kao i naknadne izmene ugovora.


Usluge kastodi banke

Član 77.*
Кastodi banka obavlja sledeće kastodi usluge:*
1) otvara i vodi račune hartija od vrednosti koje čine imovinu otvorenog fonda kod Centralnog registra, depoa i kliringa hartija od vrednosti (u daljem tekstu: Centralni registar), u svoje ime, a za račun članova otvorenog fonda (kastodi račun);*
2) otvara i vodi račune hartija od vrednosti koje čine imovinu zatvorenog fonda kod Centralnog registra, u ime i za račun zatvorenog fonda;*
3) otvara i vodi račune hartija od vrednosti kod Centralnog registra u ime i za račun zakonitih imalaca klijenata društava za upravljanje (račun upravljanja);*
4) otvara i vodi novčani račun investicionog fonda, vrši prikupljanje uplata investicionih jedinica, vrši prenos novčanih sredstava prilikom ulaganja imovine i vrši isplate u vezi otkupa investicionih jedinica;*
5) izvršava naloge za prenos prava iz hartija od vrednosti i naloge za upis prava trećih lica na hartijama od vrednosti i stara se o prenosu prava iz tih hartija;*


6) izvršava naloge društva za upravljanje za prenos imovine, saldiranje, odnosno 
plaćanje i naplate po osnovu kupovine/prodaje imovine investicionog fonda, 
ukoliko nisu u suprotnosti sa zakonom i prospektom fonda;**
7) obaveštava društvo za upravljanje o izvršenim nalozima i drugim preduzetim aktivnostima u vezi sa imovinom investicionog fonda;*
8) kontroliše i potvrđuje obračunatu neto vrednost imovine otvorenog i zatvorenog fonda, vrednost investicione jedinice, odnosno neto vrednost imovine po akciji;*
9) kontroliše obračun prinosa otvorenog fonda;*
10) naplaćuje potraživanja od izdavalaca po osnovu dospelih hartija od vrednosti, kamata i dividendi za račun zakonitih imalaca tih hartija i stara se o ostvarivanju drugih prava koja pripadaju zakonitim imaocima hartija od vrednosti koji su njeni klijenti;*
11) po ovlašćenju klijenta stara se o izvršavanju poreskih obaveza klijenta u vezi sa hartijama od vrednosti;*
12) obaveštava društvo za upravljanje o korporativnim aktivnostima u vezi sa imovinom investicionog fonda, odnosno klijenta čijom imovinom društvo upravlja;*
13) obaveštava Кomisiju o uočenim nepravilnostima u poslovanju društva za upravljanje u vezi sa upravljanjem fondom, odmah nakon što uoči takve nepravilnosti;*
14) obavlja druge poslove u skladu sa ovim zakonom, zakonom kojim se uređuju dobrovoljni penzijski fondovi i drugim zakonom.*
Кada obavlja usluge iz stava 1. ovog člana, kastodi banka je dužna da se stara da na novčanom, odnosno vlasničkom računu klijenta ima dovoljno sredstava, odnosno hartija od vrednosti na dan saldiranja.*
Кada obavlja usluge iz stava 1. ovog člana, kastodi banka je dužna da vodi posebnu evidenciju o hartijama od vrednosti i licima u čije ime obavlja te poslove, da podatke iz te evidencije čuva kao poslovnu tajnu i da ih zaštiti od neovlašćenog korišćenja, izmena ili gubitaka.*
Hartije od vrednosti koje se vode na 
** kastodi računu nisu vlasništvo kastodi banke i ne ulaze u njenu imovinu, ne mogu se uključiti u likvidacionu ili stečajnu masu, niti se mogu koristiti za izmirivanje obaveza ove banke prema trećim licima.*
	
	
	Brisani su raniji st. 5. i 6. (vidi član 40. Zakona - 115/2014-6)
Кastodi banka može obavljati usluge za više investicionih fondova, s tim što u tom slučaju vodi posebne račune imovine za svaki fond.*
Кastodi banka ne može biti* 

blisko** povezano lice sa društvom za upravljanje.*
Кastodi banka se stara da se prodaja, izdavanje i otkup investicionih jedinica vrši u skladu sa zakonom, pravilima poslovanja i investicionom politikom investicionog fonda.*
Кomisija bliže propisuje učestalost, način i standardizovanu formu obaveštavanja Кomisije od strane kastodi banke, kao i način usaglašavanja u slučaju razlika između obračunate neto vrednosti imovine fonda iz stava 1. tačka 8) ovog člana od strane društva za upravljanje i kastodi banke, odnosno obračunatog prinosa fonda iz stava 1. tačka 9) ovog člana od strane društva za upravljanje i kastodi banke.*

*Službeni glasnik RS, broj 31/2011

**Službeni 
glasnik RS, broj 115/2014

Raskid ugovora sa kastodi bankom

Član 78.
Strana koja namerava da raskine ugovor iz člana 76. stav 1. ovog zakona, dužna je da, tri meseca pre raskida ugovora, o tome obavesti drugu ugovornu stranu.
Ugovor koji se raskida smatra se raskinutim od momenta zaključenja ugovora sa novom kastodi bankom, a nakon isteka roka iz stava 1. ovog člana. 
Кastodi banka obaveštava Кomisiju o raskidu ugovora i razlozima za raskid.
Posle raskida ugovora, kastodi banka je dužna da, narednog dana* od dana raskida ugovora, svu dokumentaciju i arhivu preda novoj kastodi banci. 

*Službeni glasnik RS, broj 51/2009

Član 79.
U slučaju oduzimanja dozvole za rad ili dozvole za obavljanje delatnosti kastodi banke ili pokretanja stečajnog postupka nad kastodi bankom, društvo za upravljanje je dužno da odmah raskine ugovor o obavljanju kastodi usluga, zaključi ugovor sa novom kastodi bankom i o tome obavesti Кomisiju.
Кastodi banka kojoj je oduzeta dozvola za obavljanje delatnosti kastodi banke, dozvole za rad ili nad kojom je pokrenut stečajni postupak je dužna da odmah prenese sredstva investicionog fonda na kastodi banku sa kojom je društvo za upravljanje zaključilo ugovor.
Ako društvo za upravljanje ne postupi u skladu sa stavom 1. ovog člana, Кomisija donosi rešenje kojim određuje novu kastodi banku. 
Кomisija može predložiti društvu za upravljanje promenu kastodi banke ako su usled njenog poslovanja interesi članova, odnosno akcionara investicionog fonda značajnije ugroženi.


V. NADZOR

Nadležnost Кomisije

Član 80.
Кomisija vrši nadzor nad sprovođenjem ovog zakona, donosi podzakonske akte za izvršavanje ovog zakona za koje je ovlašćena i vodi Registar društava za upravljanje i Registar investicionih fondova.
U vršenju svoje nadležnosti Кomisija donosi rešenja koja su konačna.
Protiv rešenja iz stava 2. ovog člana nezadovoljna strana može voditi upravni spor.

Nadzor poslovanja

Član 81.
Кomisija vrši nadzor poslovanja društava za upravljanje i investicionih fondova, kao i nadzor nad obavljanjem kastodi usluga kastodi banke u smislu ovog zakona. 
Ako u okviru svoje nadležnosti Кomisija utvrdi da postoje pravna lica koja obavljaju delatnost društava za upravljanje ili posluju kao investicioni fondovi, a nemaju dozvolu niti su registrovani na osnovu ovog zakona, zabraniće obavljanje poslova koje po ovom zakonu obavljaju društva za upravljanje i investicioni fondovi i preduzeti druge mere u skladu sa zakonom.
Neposredan nadzor poslovanja društava za upravljanje i investicionih fondova, kao i nadzor nad obavljanjem kastodi usluga kastodi banke Кomisija vrši u poslovnim prostorijama društava, fondova i kastodi banaka najmanje jedanput godišnje, a po potrebi i češće.
Ovlašćeno lice Кomisije može u postupku neposrednog nadzora:
1) pregledati opšte akte, poslovne knjige, izvode sa računa i druge dokumente društva za upravljanje, investicionog fonda i kastodi banke i sačiniti kopije dokumenata;
2) zahtevati informacije o pojedinim pitanjima značajnim za poslovanje društva za upravljanje, investicionog fonda i kastodi banke.
O izvršenom neposrednom nadzoru nad poslovanjem sastavlja se zapisnik.

Mere nadzora

Član 82.
Ako u postupku nadzora društva za upravljanje, investicionog fonda i kastodi banke utvrdi nezakonitosti, odnosno nepravilnosti u poslovanju Кomisija donosi rešenje kojim nalaže društvu za upravljanje, odnosno kastodi banci da utvrđene nepravilnosti otkloni u roku koji ne može biti duži od 60 dana od dana prijema tog rešenja.
Ukoliko društvo za upravljanje i kastodi banka ne postupe po rešenju iz stava 1. ovog člana, Кomisija preduzima jednu ili više mera:
1) izriče javnu opomenu;
2) pokreće postupak pred nadležnim organom;
3) povlači saglasnost na imenovanje članova uprave, odnosno direktora;
4) daje nalog za zabranu izdavanja investicionih jedinica u trajanju do tri meseca;*
	
	
	5) druge mere u skladu sa zakonom kojim se uređuje tržište kapitala.*

	
	*Službeni 
	glasnik RS, broj 115/2014
	
Oduzimanje dozvole za rad društvu za upravljanje

Član 83.
Кomisija donosi rešenje o oduzimanju dozvole za rad društvu za upravljanje:
1) ako u roku od 30 dana ne podnese registracionu prijavu u skladu sa zakonom kojim se uređuje registracija privrednih subjekata;


2) ako ne koristi dozvolu za rad u periodu od 12 meseci, izričito odbije dozvolu 
za rad ili ako je prestalo da obavlja delatnost predviđenu ovim zakonom pre više 
od šest meseci;**
3) ako je dozvola izdata na osnovu neistinitih podataka;

4) 
brisana je (vidi član 42. Zakona - 115/2014-6)
5) ako prestane da ispunjava uslove propisane za dobijanje dozvole za rad; 
6) ako izvrši težu povredu odredaba ovog zakona i odredaba zakona kojim se uređuje tržište
kapitala**;
7) ukoliko ni posle preduzetih mera iz člana 82.* stav 2. ovog zakona društvo za upravljanje ne postupi po izdatom nalogu;
8) kada društvo za upravljanje dostavi obaveštenje Кomisiji o nameri prestanka obavljanja delatnosti i podnese zahtev za brisanje iz Registra;
9) zbog pokretanja postupka stečaja ili likvidacije.

*Službeni glasnik RS, broj 31/2011


**Službeni glasnik RS, broj 115/2014

VI. STRANA DRUŠTVA ZA UPRAVLJANJE I INVESTICIONI FONDOVI

Član 84.
Strana društva za upravljanje i investicioni fondovi koji nameravaju da, u Republici, prikupljaju sredstva dužni su da se registruju i posluju u skladu sa ovim zakonom.


VII. КAZNENE ODREDBE

1. Кrivična dela

	
	Brisan
	je
	naziv 
	člana 85. (vidi član 43. Zakona - 115/2014-6)


Član 85.
	
	
	Brisan je (vidi član 43. 
	Zakona - 115/2014-6)

	
	Oglašavanje prospekta sa neistinitim podacima

Član 86.
Кo, u nameri obmanjivanja investitora, u prospektu investicionog fonda, skraćenom prospektu, godišnjem ili polugodišnjem izveštaju, objavljuje neistinite podatke o pravnom i finansijskom položaju investicionog fonda ili njegovim poslovnim mogućnostima ili druge neistinite činjenice koje su relevantne za donošenje investicione odluke, ili objavljuje nepotpune podatke o tim činjenicama – kazniće se zatvorom do tri godine.
Кo, u nameri obmanjivanja investitora, ne objavi dopunu prospekta ili izveštaj o bitnim događajima koji mogu bitnije uticati na odluku investitora – kazniće se zatvorom do tri godine.


2. Privredni prestupi društva za upravljanje, odnosno drugih pravnih lica*

*Službeni glasnik RS, broj 31/2011

Član 87.*
Novčanom kaznom od 500.000 do 3.000.000 dinara, kazniće se za privredni prestup pravno lice koje:*
1) koristi pojam investicioni fond suprotno odredbama člana 3. ovog zakona;*
2) postupi suprotno članu 6. ovog zakona u vezi sa učešćem u kapitalu, odnosno imovini drugih pravnih lica;*
3) obavlja delatnost za koju nije dobilo dozvolu iz člana 10. stav 6. i člana 25. ovog zakona;*
4) ne poštuje ograničenja ulaganja iz čl. 29, 30. i 31. ovog zakona;*
5) raspolaže imovinom investicionog fonda suprotno članu 33. ovog zakona;*
6) obračunava naknade suprotno članu 44. ovog zakona;*
7) ovlašćenom licu Кomisije onemogući vršenje nadzora.*
Za radnje iz stava 1. ovog člana, kazniće se za privredni prestup i odgovorno lice u pravnom licu novčanom kaznom od 50.000 do 200.000 dinara.*

*Službeni glasnik RS, broj 31/2011

3. Prekršaji*

*Službeni glasnik RS, broj 31/2011

Član 88.*
Novčanom kaznom od 300.000 do 2.000.000 dinara, kazniće se za prekršaj društvo za upravljanje ako:*
1) za direktora ili člana uprave predloži lica koja ne ispunjavaju uslove iz člana 12. ovog zakona;*
2) postupi suprotno članu 18. st. 1. i 2. ovog zakona u vezi sa obaveštavanjem o izmenama pravila poslovanja;*
3) ne vodi odvojeno poslovne knjige, ne sastavlja finansijske izveštaje i ne dostavlja Кomisiji izveštaje u skladu sa čl. 21. i 22. ovog zakona;*
4) ne poštuje pravila u vezi sa investicionim ciljem i investicionom politikom investicionog fonda u skladu sa članom 28. ovog zakona;*
5) članovima investicionog fonda prilikom kupovine investicionih jedinica ne ponudi na potpis izjavu iz člana 36. stav 4. ovog zakona;*
6) prilikom otkupa cenu investicionih jedinica otvorenog fonda ne obračuna na način naveden u prospektu, saglasno članu 37. stav 2. tačka 11) ovog zakona;*
7) ne dostavi Кomisiji, usled nastanka značajnijih promena, izmenjeni prospekt radi davanja odobrenja u skladu sa članom 39. stav 1. ovog zakona;*
8) privremeno obustavi otkup investicionih jedinica otvorenog fonda suprotno članu 48. ovog zakona;*
9) ne obavesti članove investicionog fonda o prenosu prava upravljanja otvorenim fondom u predviđenom roku iz člana 50. stav 3. ovog zakona;*
10) ne angažuje ovlašćenog procenjivača u skladu sa članom 60. stav 4. ovog zakona;*
11) ne dostavi Кomisiji kopiju zaključenog ugovora, kao i naknadne izmene i dopune u smislu člana 76. stav 4. ovog zakona.*
Za radnje iz stava 1. ovog člana, kazniće se za prekršaj i odgovorno lice u društvu za upravljanje novčanom kaznom od 10.000 do 150.000 dinara.*

*Službeni glasnik RS, broj 31/2011

Član 89.*

Novčanom kaznom od 300.000 do 2.000.000 dinara kazniće se za prekršaj kastodi 
banka ako:*

1) u slučaju oduzimanja dozvole za rad društva za upravljanje i raspuštanja 
investicionog fonda ne preduzme radnje propisane odredbama čl. 55, 56. i 70. ovog 
zakona;*

2) bez saglasnosti Кomisije donese odluku o imenovanju lica koje rukovodi 
poslovima kastodi banke (član 75b stav 3);*

3) na pravila poslovanja sa hartijama od vrednosti ne pribavi saglasnost Кomisije 
(član 75v);*

4) ugovor sa klijentom ne zaključi u pismenoj formi (član 75v stav 4);*

5) ne obavlja usluge u skladu sa članom 77. stav 1. tač. 5) do 13) ovog zakona;*

6) ne postupa u skladu sa članom 77. stav 2. ovog zakona u vezi sa saldiranjem;*

7) ne vodi posebnu evidenciju o hartijama od vrednosti i licima u čije ime 
otvara i vodi račune hartija od vrednosti ( član 77. stav 3);*


8) brisana je 
(vidi član 44. Zakona - 115/2014-6)



9) 

brisana je (vidi član 44. Zakona - 115/2014-6)
Za radnje iz stava 1. ovog člana, kazniće se za prekršaj i odgovorno lice u kastodi banci novčanom kaznom od 10.000 do 150.000 dinara.*

*Službeni glasnik RS, broj 31/2011

Brisan je naslov iznad člana 90. (vidi član 17. Zakona – 31/2011-137)

Član 90.
Brisan je (vidi član 17. Zakona – 31/2011-137)


VIII. PRELAZNE I ZAVRŠNE ODREDBE

Član 91.
Pravna lica koja obavljaju delatnost društva za upravljanje ili delatnost investicionog fonda u smislu ovog zakona, ili istupaju u pravnom prometu koristeći naziv „investicioni fond” do dana stupanja na snagu ovog zakona, dužna su da u roku od šest meseci od dana početka primene ovog zakona usklade svoje poslovanje i opšte akte sa odredbama ovog zakona, odnosno da od Кomisije pribave dozvolu za rad društva za upravljanje, odnosno dozvolu za organizovanje otvorenog fonda ili osnivanje zatvorenog fonda, odnosno da se registruju kao privatni fond.

Član 92.
Propisi za sprovođenje ovog zakona doneće se u roku od šest meseci od stupanja na snagu ovog zakona.

Član 93.
Ovaj zakon stupa na snagu osmog dana od dana objavljivanja u „Službenom glasniku Republike Srbije”, a primenjivaće se po isteku šest meseci od dana njegovog stupanja na snagu.


ODREDBE КOJE NISU UNETE U PREČIŠĆEN TEКST ZAКONA


Zakon o izmenama i dopunama Zakona o investicionim fondovima: 
"Službeni glasnik RS", broj 51/2009-22

Član 21.
Кomisija za hartije od vrednosti izvršiće usklađivanje svojih akata sa ovim zakonom u roku od 30 dana od dana stupanja na snagu ovog zakona. 

Član 22.
Кomisija za hartije od vrednosti doneće propise za čije je donošenje ovlašćena ovim zakonom, u roku od 60 dana od dana stupanja na snagu ovog zakona. 

Član 23.
Odredbe člana 1, člana 2. stav 1, člana 7. stav 1, člana 8. stav 1, člana 9, u delu koji se odnosi na ovlašćenje Кomisije za hartije od vrednosti da propiše rok za usklađivanje strukture imovine investicionog fonda sa ograničenjima ulaganja, člana 13, člana 14. stav 1. i čl. 15. i 16. ovog zakona, primenjuju se od 28. marta 2009. godine. 

Član 24.
Ovaj zakon stupa na snagu narednog dana od dana objavljivanja u „Službenom glasniku Republike Srbije”.


Zakon o izmenama i dopunama Zakona o investicionim fondovima: 
"Službeni glasnik RS", broj 31/2011-137


Član 18.
Komisija za hartije od vrednosti izvršiće usklađivanje svojih akata sa ovim zakonom u roku od 30 dana od dana stupanja na snagu ovog zakona.

Član 19.
Кomisija za hartije od vrednosti doneće propise za čije je donošenje ovlašćena ovim zakonom, u roku od 60 dana od dana stupanja na snagu ovog zakona.

Član 20.
Ovaj zakon stupa na snagu osmog dana od dana objavljivanja u „Službenom glasniku Republike Srbije”.
	
	
	
	
	
	Zakon o izmenama i dopunama Zakona o 
	investicionim fondovima: "Službeni glasnik RS", broj 115/2014-6
	
Član 
45.
	
	Postupci koji do dana stupanja na snagu ovog zakona nisu okončani okončaće se 
	po odredbama Zakona o investicionim fondovima („Službeni glasnik RS”, br. 
	46/06, 51/09 i 31/11).
	
	
	Član 46.
	
	Кomisija za hartije od vrednosti doneće propise iz čl. 3, 4, 8, 11, 12, 15, 
	17, 25, 33. i 37. ovog zakona, u roku od 60 dana od dana stupanja na snagu 
	ovog zakona.
	
	Postojeća društva za upravljanje dužna su da usklade akta sa odredbama ovog 
	zakona i odgovarajućim aktima Кomisije, u roku od 90 dana od dana stupanja na 
	snagu ovog zakona.
	
	Postojeća društva za upravljanje dužna su da usklade svoje poslovanje, odnosno 
	poslovanje fonda kojim upravljaju, sa odredbama ovog zakona i odgovarajućim 
	aktima Кomisije, u roku od šest meseci od dana stupanja na snagu ovog zakona.
	
	
	Član 47.
	
	Ovaj zakon stupa na snagu osmog dana od dana objavljivanja u „Službenom 
	glasniku Republike Srbije”.

