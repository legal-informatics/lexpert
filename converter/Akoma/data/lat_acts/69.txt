


 Redakcijski prečišćen tekst   
 
 
 
 ZAКON   
 o vojnoj, radnoj i materijalnoj 
obavezi   
 „Službeni glasnik RS“, br. 88 od 28. oktobra 2009, 95 od 17. 
decembra 2010, 36 od 10. maja 2018.
 I. OSNOVNE ODREDBE   
 Član 1.   
 Ovim zakonom uređuju se: vojna 
obaveza; regrutna obaveza; obaveza služenja vojnog roka 
i dobrovoljno služenje 
vojnog roka sa oružjem; rezervni sastav; putovanje i boravak vojnih obveznika u 
inostranstvu; pravo na naknade za vršenje vojne obaveze; evidencija vojnih 
obveznika; radna obaveza u državnim organima i pravnim licima od značaja za 
odbranu; radna obaveza u jedinicama radne obaveze; materijalna obaveza građana, 
privrednih društava, drugih pravnih lica i preduzetnika u vanrednom i ratnom 
stanju, kao i druga pitanja od značaja za vojnu, radnu i materijalnu obavezu.   
 *Službeni glasnik RS broj 95/2010   
 II. VOJNA OBAVEZA   
 Član 2.   
 Vojna obaveza je pravo i dužnost 
građana da se pripremaju i osposobljavaju za učešće u odbrani i zaštiti 
suverenosti, nezavisnosti, teritorijalne celovitosti i bezbednosti Republike 
Srbije (u daljem tekstu: odbrana).   
 Vojnu obavezu u miru, vanrednom ili 
ratnom stanju imaju svi građani koji se pripremaju i osposobljavaju za izvršavanje 
vojnih dužnosti i drugih zadataka odbrane, u skladu sa zakonom.   
 U izvršavanju vojne obaveze, u 
uslovima vanrednog i ratnog stanja, prava i slobode građana mogu se ograničavati 
za potrebe odbrane i bezbednosti zemlje, samo u skladu sa Ustavom Republike 
Srbije i propisima koji se odnose za ratno ili vanredno stanje.   
 Član 3.   
 Vojna obaveza je opšta i podležu 
joj državljani Republike Srbije, a sastoji se od: regrutne obaveze, obaveze 
služenja vojnog roka, obaveza vršenja civilne službe i obaveza u rezervnom sastavu 
koje se vrše pod uslovima propisanim ovim i posebnim zakonom.   
 Regruti, žene i lica u rezervnom sastavu koja su 
izvršila civilnu službu ili odslužila vojni rok bez oružja, posle obustave 
obaveze služenja vojnog roka, mogu dobrovoljno da služe vojni rok sa oružjem, pod 
uslovima koji su propisani ovim zakonom.
 Vojnu obavezu u miru građani 
izvršavaju u komandama, jedinicama i ustanovama Vojske Srbije, osim lica koja 
zamene služenje vojnog roka civilnom službom, a u ratnom i vanrednom stanju u 
Vojsci Srbije, policiji i ostalim snagama odbrane i civilnoj zaštiti, u skladu 
sa Planom odbrane i odlukama nadležnih organa.   
 Propise o načinu i postupku 
izvršavanja vojne obaveze donosi Vlada, na predlog ministra odbrane.   
 Propise o načinu i postupku dobrovoljnog služenja 
vojnog roka sa oružjem donosi Vlada, na predlog ministra odbrane.
 *Službeni glasnik RS broj 95/2010    Član 4.   
 Vojni obveznik je lice koje podleže 
vojnoj obavezi u skladu sa ovim zakonom, i to:   
 1) regrut;   
 2) vojnik na služenju vojnog roka sa 
oružjem ili bez oružja i vojnik koji dobrovoljno služi vojni rok sa oružjem;
 3) lice u civilnoj službi;   
 4) lice u rezervnom sastavu.   
 Lice postaje regrut u kalendarskoj 
godini u kojoj navršava 18 godina i to: do stupanja na služenje vojnog roka u 
Vojsku Srbije; do stupanja u civilnu službu u organizaciji ili ustanovi u kojoj 
se vrši civilna služba; do prevođenja u rezervni sastav ako je obavezu služenja 
vojnog roka, odnosno civilne službe regulisao na drugi način, odnosno do 
prestanka vojne obaveze po odredbama člana 9. ovog zakona.   
 Regrut postaje vojnik na služenju 
vojnog roka sa oružjem ili bez oružja danom stupanja u Vojsku Srbije kada i 
postaje vojno lice, a prestaje da bude vojno lice danom otpusta ili prekida 
služenja vojnog roka.   
 Regrut i lice u rezervnom sastavu postaju vojnici na 
dobrovoljnom služenju vojnog roka sa oružjem danom stupanja u Vojsku Srbije kada i 
postaju vojna lica, a prestaju da budu vojna lica danom otpusta ili prekida 
dobrovoljnog služenja vojnog roka.
 Regrut postaje lice u civilnoj 
službi danom stupanja u organizaciju ili ustanovu gde se vrši civilna služba, a 
prestaje biti lice u civilnoj službi danom otpusta ili prekida civilne službe.   
 Lice u rezervnom sastavu je vojni 
obveznik koji je regulisao vojni rok ili lice koje je izvršilo civilnu službu od 
dana otpusta, odnosno prekida služenja vojnog roka ili civilne službe i koje je 
raspoređeno ili neraspoređeno u Vojsku Srbije, civilnu zaštitu ili druge snage 
odbrane do dana prestanka vojne obaveze po odredbama člana 9. ovog zakona.   
 Lice u rezervnom sastavu postaje 
vojno lice danom javljanja na dužnost u Vojsku Srbije, a gubi status vojnog lica 
danom otpusta iz Vojske Srbije.   
 Vojni obveznik koji vrši civilnu 
službu nema status vojnog lica.   
 *Službeni glasnik RS broj 95/2010    Član 5.   
 Ostvarivanje vojne obaveze 
obezbeđuje i sprovodi Ministarstvo odbrane preko teritorijalnih organa.   
 Teritorijalnim organima 
Ministarstva odbrane (u daljem tekstu: teritorijalni organ), u smislu ovog 
zakona, smatraju se centri Ministarstva odbrane za lokalnu samoupravu i 
regionalni centri Ministarstva odbrane.   
 Centri Ministarstva odbrane za 
lokalnu samoupravu se obrazuju za teritoriju određenog broja opština, odnosno 
gradova, a regionalni centri Ministarstva odbrane za teritoriju određenog broja 
centara za lokalnu samoupravu.   
 Teritorijalni organi obezbeđuju 
izvršavanje vojne obaveze na teritoriji za koju su obrazovani, usklađuju njeno 
izvršenje sa izvršavanjem radne i materijalne obaveze kao i drugih prava i 
dužnosti građana, odnosno zadataka odbrane na toj teritoriji, vode propisane 
evidencije vojnih obveznika na osnovu podataka koje u skladu sa zakonom 
pribavljaju od nadležnih državnih organa, organa jedinica lokalne samouprave, 
privrednih društava i drugih pravnih lica iz delokruga njihove nadležnosti 
vezanih za vođenje evidencija.   
 Poslovi koji se odnose na vojnu 
obavezu izvršavaju se u skladu sa planovima regrutovanja i popune Vojske Srbije, 
brojnim rasporedom, odnosno razrezom regruta u Vojsci Srbije, kriterijumima za 
potrebe popune Vojske Srbije i drugih potreba odbrane i utvrđenim prioritetima 
za tu popunu, kao i sa planovima popune komandi, jedinica i ustanova Vojske 
Srbije i jedinica civilne zaštite i ostalih državnih organa u koje se mogu 
raspoređivati vojni obveznici u uslovima vanrednog i ratnog stanja.   
 Član 6.   
 Ministarstvo odbrane usklađuje 
sprovođenje vojne obaveze sa ostvarivanjem drugih prava i dužnosti u oblasti 
odbrane i vodi jedinstvenu evidenciju vojnih obveznika.   
 Organi autonomnih pokrajina i organi jedinica lokalne 
samouprave imaju obavezu da na teritoriji svoje nadležnosti za potrebe 
izvršavanja obaveza odbrane obezbede prostorne i tehničke uslove za rad 
teritorijalnih organa, kao i njihovu zaštitu i obezbeđenje.
 *Službeni glasnik RS broj 36/2018
 Član 7.   
 U izvršavanju planova popune Vojske 
Srbije, jedinica civilne zaštite i drugih snaga odbrane Ministarstvo odbrane 
sarađuje sa državnim organima, organima autonomnih pokrajina i organima jedinica 
lokalne samouprave pri donošenju planova regrutovanja i popune Vojske Srbije, 
popune jedinica civilne zaštite i drugih snaga odbrane i obezbeđuje ostvarivanje 
tih planova.   
 Član 8.   
 Žene ne podležu regrutnoj obavezi i 
obavezi služenja vojnog roka, a vojnu obavezu mogu izvršavati služenjem u 
rezervnom sastavu za vreme vanrednog i ratnog stanja.   
 Izuzetno od stava 1. ovog člana, žene koje žele da 
dobrovoljno služe vojni rok sa oružjem podležu regrutnoj obavezi i obavezi 
služenja u rezervnom sastavu u skladu sa ovim zakonom.
 Žene vojni obveznici se uvode u 
evidenciju rezervnog sastava prema njihovoj stručnoj i radnoj osposobljenosti i 
vojnim i civilnim specijalnostima koje imaju ili steknu tokom trajanja vojne 
obaveze.   
 Žene vojni obveznici u miru, mogu 
se pozivati na vojne vežbe i vežbe civilne zaštite (u daljem tekstu: vežbe) radi 
sticanja neophodnih vojnih i civilnih znanja i obučavanja za dužnosti u vanrednom i 
ratnom stanju koje organizuje Ministarstvo odbrane, Vojska Srbije ili civilna 
zaštita.   
 Žene profesionalna vojna lica po 
prestanku profesionalne službe izvršavaju obaveze lica u rezervnom sastavu prema 
svojim vojnoevidencionim specijalnostima.   
 *Službeni glasnik RS broj 95/2010    Član 9.   
 Vojnom obvezniku prestaje vojna 
obaveza:   
 1) kada navrši 60 godina života 
(muškarac) i 50 godina života (žena);   
 2) ako mu prestane državljanstvo 
Republike Srbije, u skladu sa zakonom;   
 3) ako bude oglašen nesposobnim za 
vojnu službu;   
 4) njegovom smrću.   
 Pozivanje vojnih obveznika radi 
vršenja vojne obaveze   
 Član 10.   
 Vojnog obveznika radi vršenja vojne 
obaveze poziva teritorijalni organ.   
 Vojni obveznik se poziva radi 
vršenja vojne obaveze opštim i pojedinačnim pozivom.   
 Opšti poziv proizvodi isto pravno 
dejstvo kao i pojedinačni.   
 Regrut, odnosno lice u rezervnom 
sastavu, koga teritorijalni organ pozove u vezi sa vršenjem vojne obaveze dužan 
je da se javi na mesto i u vreme koji su navedeni u opštem ili pojedinačnom 
pozivu i da sa sobom ponese stvari i isprave koje su određene u pozivu.   
 Pojedinačni poziv, osim poziva za mobilizaciju ili za 
delimičnu mobilizaciju radi provere spremnosti za izvršenje mobilizacije, u 
okviru planiranih vežbi i kontrole organizovanja priprema za odbranu, dostavlja se 
vojnom obvezniku najkasnije 30 dana pre dana određenog za početak obaveze radi 
koje je pozvan.
 Radi planskog i organizovanog pozivanja lica iz 
rezervnog sastava, obveznika radne obaveze i vlasnika stvari iz popisa u ratnom 
i vanrednom stanju, teritorijalni organ u miru organizuje kurirski sistem 
pozivanja.
 *Službeni glasnik RS broj 36/2018
 Član 11.   
 Ako je regrut odnosno lice u 
rezervnom sastavu koje je pozvano sprečeno da dođe na mesto i u vreme koji su 
naznačeni u pozivu, zbog bolesti ili drugog opravdanog razloga, dužno je da 
odmah po prijemu poziva ili saznanja iz opšteg poziva izvesti o tome 
teritorijalni organ koji ga je pozvao, a ako razlog sprečenosti nastane kasnije 
odmah po saznanju tog razloga.   
 Ako se regrut, odnosno lice u 
rezervnom sastavu ne odazove pozivu, a izostanak ne opravda, biće prinudno 
priveden.   
 Zaključak o privođenju donosi 
teritorijalni organ u skladu sa zakonom, a nalog po zaključku o privođenju 
izvršavaju policijski službenici Ministarstva unutrašnjih poslova, u skladu sa 
zakonom.   
 Član 12.   
 Vojni obveznik koji je podneo 
zahtev za otpust iz državljanstva Republike Srbije i o tome obavestio 
teritorijalni organ ne poziva se radi vršenja vojne obaveze dok se ne donese 
rešenje po tom zahtevu, u skladu sa zakonom.   
 Izuzetno od odredbe stava 1. ovog 
člana, na služenje vojnog roka poziva se regrut koji je podneo zahtev za otpust 
iz državljanstva Republike Srbije, koji u toj kalendarskoj godini navršava 27 
godina, odnosno ukoliko je zahtev podneo u toku vanrednog ili ratnog stanja.   
 Vojni obveznik kome je odobren 
boravak u inostranstvu ne poziva se radi vršenja vojne obaveze do isteka 
odobrenog boravka.   
 Vojni obveznik koji je pored 
državljanstva Republike Srbije stekao i državljanstvo druge države, a boravi u 
inostranstvu i o tome je obavestio diplomatsko-konzularno predstavništvo ne 
poziva se radi vršenja vojne obaveze do kraja septembra kalendarske godine u 
kojoj navršava 26 godina.   
 Regrutna obaveza   
 Član 13.   
 Regrutna obaveza je dužnost vojnog 
obveznika da izvršava propisane obaveze i naloge Ministarstva odbrane u vezi sa 
uvođenjem u vojnu evidenciju, lekarskim i drugim pregledima i psihološkim 
ispitivanjima, regrutovanjem, uputom na služenje vojnog roka u Vojsku Srbije i 
druge propisane obaveze za regrute.   
 Regrutna obaveza nastaje u 
kalendarskoj godini u kojoj državljanin Republike Srbije navršava 18 godina 
života i traje do stupanja na služenje vojnog roka, odnosno do prevođenja u 
rezervni sastav ako je obaveza služenja vojnog roka regulisana na drugi način, 
odnosno do prestanka vojne obaveze po odredbama člana 9. ovog zakona.   
 Uputstvo o regrutovanju i popuni 
Vojske Srbije u miru i ratu donosi ministar odbrane.   
 Član 14.   
 Regrutna obaveza se izvršava:   
 1) uvođenjem u vojnu evidenciju;   
 2) lekarskim i drugim pregledima i 
psihološkim ispitivanjima;   
 3) regrutovanjem;   
 4) uputom na služenje vojnog roka u Vojsku Srbije ili u civilnu službu, 
odnosno uputom na dobrovoljno služenje vojnog roka sa oružjem;   
 5) i drugim obavezama propisanim 
ovim zakonom.   
 *Službeni glasnik RS broj 95/2010    Član 15.   
 U vojnu evidenciju uvodi se regrut 
početkom kalendarske godine u kojoj navršava 18 godina i regruti starijih 
godišta koji iz određenih razloga nisu uvedeni u evidenciju.   
 Regrut koji boravi u inostranstvu, 
uvodi se u evidenciju nadležnog diplomatsko-konzularnog predstavništva Republike 
Srbije, koje o tome obaveštava teritorijalni organ.   
 Član 16.   
 Lekarske i druge preglede i 
psihološka ispitivanja iz člana 14. ovog zakona, na zahtev Ministarstva odbrane, 
vrše ovlašćene vojne i civilne zdravstvene ustanove koje zajednički utvrde 
ministar odbrane i ministar zdravlja    (u daljem tekstu: ovlašćene 
zdravstvene ustanove).    
 Uzajamna prava i obaveze 
Ministarstva odbrane i zdravstvenih ustanova, osim vojnih, u kojima se vrše 
pregledi i ispitivanja, uređuju se ugovorom.   
 Visinu naknade za vršenje usluga 
ovlašćenih zdravstvenih ustanova odrediće Vlada, na osnovu predloga ministra 
odbrane uz prethodno pribavljeno mišljenje ministra zdravlja.   
 Ugovor iz stava 2. ovog člana 
potpisuje ministar odbrane ili lice koje on ovlasti i ministar zdravlja, odnosno 
lice koje on ovlasti.   
 Član 17.   
 Lekarski i drugi pregledi i 
psihološka ispitivanja radi utvrđivanja ocene sposobnosti za vojnu službu i 
regrutovanje vrše se najkasnije 12 meseci pre upućivanja na služenje vojnog roka, 
a najranije u kalendarskoj godini u kojoj regrut navršava 19 godina.   
 Regruti koji se upućuju u posebne 
jedinice Vojske Srbije i kandidati za rezervne oficire podležu bezbednosnoj 
proveri.   
 Propise po kojima se vrši 
bezbednosna provera regruta donosi ministar odbrane.   
 *Službeni glasnik RS broj 36/2018
 Član 18.   
 Regrutovanje vrše regrutne komisije 
koje obrazuje Ministarstvo odbrane.   
 Regrutnu komisiju sačinjavaju 
najmanje tri člana, od kojih jedan član mora biti lekar.   
 Broj regrutnih komisija je 
promenljiv, zavisno od broja regruta koji se regrutuju.   
 Član 19.   
 Regrutna komisija ocenjuje 
sposobnost regruta ili lica u rezervnom sastavu za vršenje vojne službe, određuje rod, odnosno službu na 
osnovu stečenih kvalifikacija, znanja, veština i nalaza prethodno izvršenih 
lekarskih i drugih pregleda, kao i lekarskog pregleda prilikom regrutovanja.   
 Ocena regrutne komisije može biti:   
 1) sposoban za vojnu službu;   
 2) privremeno nesposoban za vojnu 
službu;   
 3) nesposoban za vojnu službu.   
 Ocena sposobnosti za vojnu službu 
može se dati samo na osnovu izvršenih lekarskih i drugih pregleda i psiholoških 
ispitivanja u ovlašćenoj zdravstvenoj ustanovi.   
 Izuzetno od stava 3. ovog člana, ocenu sposobnosti za 
vršenje vojne službe regrutna komisija može dati vojnom obvezniku za koga je 
utvrđeno da boluje od neizlečive bolesti ili da ima telesni invaliditet bez 
izgleda za izlečenje na osnovu medicinske dokumentacije.
 Rod, odnosno službu određenu na 
regrutovanju, regrutna komisija može izmeniti zbog potreba popune Vojske Srbije, 
promene zdravstvene sposobnosti regruta, naknadno stečenih kvalifikacija ili 
promene zanimanja i sticanja znanja značajnih za Vojsku Srbije.   
 *Službeni glasnik RS broj 36/2018
 Član 20.   
 Vojni obveznik koji je ocenjen 
privremeno nesposobnim za vojnu službu podleže ponovnim lekarskim i drugim 
pregledima i psihološkim ispitivanjima po isteku privremene nesposobnosti.   
 Vojni obveznik koji se opredelio za dobrovoljno 
služenje vojnog roka sa oružjem, a ocenjen je privremeno nesposobnim za vojnu 
službu može se opet prijaviti za dobrovoljno služenje vojnog roka sa oružjem po 
isteku privremene nesposobnosti.
 Vreme trajanja privremene 
nesposobnosti ne može se odrediti duže od kraja kalendarske godine u kojoj 
regrut navršava 27 godina.   
 Prilikom svakog regrutovanja, 
privremena nesposobnost se može odrediti u trajanju od jedne do tri godine.   
 Regrut može biti ocenjen privremeno 
nesposobnim za vojnu službu samo dva puta.   
 Prilikom trećeg regrutovanja, 
regrutna komisija donosi konačnu ocenu o njegovoj sposobnosti za vojnu službu.   
 *Službeni glasnik RS broj 95/2010    Član 21.   
 Vojni obveznik koji je ocenjen 
nesposobnim za vojnu službu podleže ponovnom pregledu, na predlog teritorijalnog 
organa, koji je sačinjen po osnovu naknadno utvrđenih podataka od značaja za 
sposobnost za vojnu službu ili pribavljene medicinske dokumentacije da ocena 
nesposobnosti ne odgovara utvrđenom činjeničnom stanju.   
 Odluku o ponovnom pregledu za lice 
iz stava 1. ovog člana donosi ministar odbrane ili lice koje on ovlasti.   
 Član 22.   
 Radi obezbeđenja potrebnog nivoa 
popune Vojske Srbije regrutovanje se može vršiti i u vanrednom i ratnom stanju, u 
skladu sa propisima koji se donose za vanredno i ratno stanje.   
 Radi izvršenja regrutovanja u ratu, 
Plan regrutovanja za prvu godinu rata priprema se i izrađuje u miru.   
 Uput za popunu Vojske Srbije u ratu 
vrši se po teritorijalnom principu, a izuzetno eksteritorijalno.   
 Član 23.   
 Propise o merilima za ocenjivanje 
zdravstvene sposobnosti vojnih obveznika za vojnu službu i o lekarskim i drugim 
pregledima i psihološkim ispitivanjima vojnih obveznika radi utvrđivanja 
sposobnosti za vojnu službu donosi Vlada na predlog ministra odbrane.   
 Propise o načinu rada regrutnih 
komisija i o uslovima za određivanje rodova i službi u kojima će regrut služiti 
vojni rok donosi ministar odbrane.   
 Obaveza služenja vojnog roka   
 Član 24.   
 Obaveza služenja vojnog roka 
izvršava se služenjem vojnog roka u Vojsci Srbije sa oružjem ili bez oružja.   
 Služenje vojnog roka sa oružjem ili 
bez oružja traje šest meseci.   
 Predsednik Republike, na predlog ministra odbrane 
može skratiti trajanje služenja vojnog roka.
 *Službeni glasnik RS broj 95/2010    Član 25.   
 Na služenje vojnog roka upućuje se 
regrut koji je ocenjen sposobnim za vojnu službu u skladu sa članom 19. ovog 
zakona u kalendarskoj godini kada navršava 19 godina.   
 Upućivanje regruta na služenje vojnog 
roka naređuje ministar odbrane ili lice koje on ovlasti, saglasno Planu popune 
Vojske Srbije.   
 Član 26.   
 Regrut koji je upisan na fakultet, 
odnosno drugu visoku školu ili strukovne studije upućuje se na služenje vojnog 
roka kada završi fakultet, odnosno drugu visoku školu ili strukovne studije, ali 
najkasnije do kraja septembra kalendarske godine u kojoj navršava 27 godina.   
 Regrut iz stava 1. ovog člana dužan 
je da do kraja novembra tekuće godine teritorijalnom organu dostavi dokaz da je 
upisan na fakultet odnosno drugu visoku školu ili strukovne studije za svaku 
školsku godinu.   
 Izuzetno od stava 1. ovog člana, na služenje 
vojnog roka ne upućuje se regrut koji je primljen na specijalizaciju ili 
poslediplomsko usavršavanje u zemlji i inostranstvu, dok traje školovanje, a 
najkasnije do kraja juna kalendarske godine u kojoj navršava 30 godina.
 *Službeni glasnik RS broj 36/2018
 Član 27.   
 Regrut koji zahteva da bude upućen 
na služenje, odnosno dosluženje vojnog roka biće upućen u roku od šest meseci od 
dana podnošenja zahteva, a najranije u kalendarskoj godini u kojoj navršava 19 
godina.   
 Regrut koji se sa odobrenog 
privremenog boravka u inostranstvu vrati u zemlju i zatraži da bude upućen na 
služenje vojnog roka, upućuje se u prvom uputnom roku.   
 Član 28.   
 Ministar odbrane propisuje uslove 
po kojima vojni rok služi: regrut naučni radnik istraživač, koji radi na 
naučnoistraživačkim i razvojnim projektima od posebnog značaja za Republiku 
Srbiju, vrhunski sportista i član reprezentacije Republike Srbije, koji na 
sportskim takmičenjima postiže vrhunske sportske rezultate i umetnik za vrhunski 
doprinos nacionalnoj kulturi Republike Srbije.   
 Status regruta iz stava 1. ovog 
člana potvrđuje nadležno ministarstvo.   
 Član 29.   
 Regrut može biti upućen na služenje 
vojnog roka do kraja kalendarske godine u kojoj navršava 27 godina.   
 Izuzetno od odredbe stava 1. ovog 
člana, regrut koji nije bio upućen na služenje vojnog roka do kraja kalendarske godine 
u kojoj navršava 27 godina, upućuje se na služenje vojnog roka najkasnije do 
kraja kalendarske godine u kojoj navršava 30 godina, o čemu rešenje donosi 
teritorijalni organ.   
 *Službeni glasnik RS broj 36/2018
 Član 30.   
 Regrut koji ima visoku školsku 
spremu može biti izabran za slušaoca kursa za rezervne oficire ako ispunjava 
uslove propisane za regrute koji se upućuju u posebne jedinice Vojske Srbije.   
 Izbor regruta vrše teritorijalni 
organi prema godišnjem planu školovanja.   
 Način i uslove za izbor, postupak 
izbora regruta koji će se usavršavati za rezervne oficire propisuje ministar 
odbrane u skladu sa potrebama službe i propisima o vojnom školstvu.   
 Član 31.   
 Prilikom izbora slušalaca kursa za 
rezervne oficire, prvenstvo imaju regruti vojni stipendisti, regruti koji su sa 
boljim uspehom završili odgovarajuću školu i regruti mlađeg godišta.   
 Regrutu koji bude izabran za 
slušaoca kursa za rezervne oficire odrediće se rod, odnosno služba u skladu sa 
spiskom struka i zanimanja koji su značajni za određivanje roda, odnosno službe i 
vojnoevidencione specijalnosti regruta.   
 Član 32.   
 Na služenje vojnog roka ne upućuje 
se regrut:   
 1) koji je pravnosnažno osuđen na 
kaznu maloletničkog zatvora ili bezuslovno na kaznu zatvora zbog krivičnog dela 
(dok kaznu ne izdrži ili ne bude pušten na uslovni otpust);   
 2) prema kome je primenjena vaspitna 
mera ili mera bezbednosti obaveznog psihijatrijskog lečenja i čuvanja u 
zdravstvenoj ustanovi (dok traje mera koja je primenjena);   
 3) protiv koga je pokrenut krivični 
postupak zbog krivičnog dela za koje se goni po službenoj dužnosti, osim za 
krivično delo izbegavanje vojne obaveze.   
 Regrut iz stava 1. tač. 1) i 2) 
ovog člana može se uputiti na služenje vojnog roka po prethodno pribavljenom 
mišljenju ustanove u kojoj je lečen ili u kojoj je izdržavao kaznu zatvora o 
njegovom ponašanju tokom izdržavanja kazne ili lečenja najkasnije do kraja 
kalendarske godine u kojoj navršava 30 godina.   
 Član 33.   
 Prigovor savesti podnosi se 
teritorijalnom organu kod kojeg se regrut vodi u evidenciji vojnih obveznika, 
najkasnije u roku od osam dana od dana prijema poziva za upućivanje na služenje 
vojnog roka.   
 Pravo na služenje vojnog roka bez 
oružja ne može ostvariti regrut:   
 1) koji poseduje dozvolu za nošenje 
ili držanje oružja;   
 2) koji je u poslednje tri godine 
podneo zahtev za nošenje ili držanje oružja;   
 3) koji je pravnosnažno osuđivan za 
krivično delo za koje se goni po službenoj dužnosti ili za krivično delo sa 
elementima nasilja koje se goni po privatnoj tužbi;   
 4) koji je u poslednje tri godine 
pravnosnažno kažnjavan za izazivanje ili učestvovanje u neredima i tučama i protiv 
koga je pokrenut krivični postupak za krivično delo koje se goni po službenoj 
dužnosti, osim za krivično delo izbegavanja vojne obaveze.   
 Član 34.   
 Кomande, jedinice i ustanove Vojske 
Srbije u kojima se služenje vojnog roka vrši bez oružja određuje ministar 
odbrane, na predlog načelnika Generalštaba Vojske Srbije.   
 Član 35.   
 Vojni obveznici koji vojni rok 
služe bez oružja raspoređuju se na dužnosti i zadatke na kojima nije potrebno 
nošenje i upotreba oružja.   
 U ostalim pravima i dužnostima 
izjednačeni su sa vojnim obveznicima koji vojni rok služe sa oružjem.   
 Član 36.   
 Vojnik koji odsluži vojni rok 
otpušta se iz Vojske Srbije i postaje lice u rezervnom sastavu, a pod uslovima 
propisanim zakonom može postati i rezervni podoficir, odnosno rezervni oficir.   
 Vojni obveznik koji je oslobođen 
služenja vojnog roka pod uslovima propisanim zakonom, prevodi se u rezervni 
sastav prema svojoj školskoj spremi i radnom iskustvu.   
 *Službeni glasnik RS broj 36/2018
 Član 37.   
 Redovno odsustvo vojnika na služenju 
vojnog roka sa oružjem ili bez oružja traje 10 dana.   
 Za naročito zalaganje, rad i 
vrhunske rezultate vojnika na služenju vojnog roka sa oružjem ili bez oružja, 
nadležni starešina može nagraditi odsustvom u trajanju do 10 dana.   
 Vojniku za svako dobrovoljno davanje 
krvi pripada pravo na dva dana odsustva, izuzimajući dan davanja krvi.   
 Akt o redovnom, nagradnom i 
odsustvu po osnovu dobrovoljnog davanja krvi, donosi nadležni starešina a vreme 
odobrenog odsustva, iz st. 1, 2. i 3. ovog člana, uračunava se u vreme provedeno 
na odsluženju vojnog roka.   
 Član 38.      
 Brisan je (vidi član 8. 
Zakona - 36/2018-30)
 Odlaganje, prekid i oslobađanje od 
obaveze služenja vojnog roka   
 Član 39.   
 Služenje vojnog roka se odlaže 
regrutu:   
 1) koji u skladu sa zakonom kojim 
se uređuje zaštita članova porodice lica na obaveznoj vojnoj službi stekne 
svojstvo hranioca porodice (dok te okolnosti traju);   
 2) članu domaćinstva, ako se drugi 
član tog domaćinstva već nalazi na služenju vojnog roka (dok taj član ne odsluži 
vojni rok);   
 3) ako bi usled smrti ili teške 
bolesti u porodici (supružnik, deca rođena u braku, vanbračnoj zajednici, 
usvojena ili uzeta na izdržavanje, i srodnici u pravoj liniji pod uslovom da žive 
u zajedničkom domaćinstvu), ili usled elementarne nepogode porodica regruta bila 
dovedena u težak materijalni položaj njegovim upućivanjem na služenje vojnog roka 
(dok ti razlozi postoje);   
 4) koji je zasnovao radni odnos u 
svojstvu pripravnika (do završetka pripravničkog staža);   
 5) koji je primljen u radni odnos na 
neodređeno vreme, a zbog upućivanja na služenje vojnog roka ne bi bio u mogućnosti 
da se javi na rad u vreme koje mu je određeno, kao i regrutu koji je u radnom 
odnosu na određeno vreme, a ima dokaz da će posle isteka određenog vremena biti 
primljen u radni odnos na neodređeno vreme, a najduže do godinu dana;   
 6) koji u porodičnom domaćinstvu 
nema drugog člana sposobnog za privređivanje, a neophodno je da obavi neodložne 
poljoprivredne radove;   
 7) koji se iz inostranstva vratio u 
zemlju radi služenja vojnog roka, a nije u mogućnosti da porodicu zbrine do dana 
upućivanja u Vojsku Srbije.   
 Regrut iz stava 1. ovog člana 
podnosi zahtev teritorijalnom organu kod kojeg se vodi u evidenciji u roku od 
osam dana od dana prijema poziva za upućivanje na služenje vojnog roka. Regrut 
koji boravi u inostranstvu zahtev teritorijalnom organu može dostaviti i preko 
diplomatsko – konzularnog predstavništva Republike Srbije.   
 Regrutu iz stava 1. ovog člana 
služenje vojnog roka odlaže se najkasnije do kraja septembra kalendarske godine u 
kojoj navršava 27 godina.   
 Član 40.   
 Po zahtevu nadležnog ministarstva 
služenje vojnog roka odlaže se regrutu:   
 1) naučnom radniku istraživaču, 
koji radi na naučnoistraživačkim i razvojnim projektima od posebnog značaja za 
Republiku Srbiju;   
 2) vrhunskom sportisti i članu 
reprezentacije Republike Srbije, zbog učešća na svetskim i evropskim takmičenjima 
i olimpijskim igrama;   
 3) umetniku radi učešća na 
manifestacijama od značaja za Republiku Srbiju.   
 Služenje vojnog roka odlaže se 
regrutu iz stava 1. ovog člana do godinu dana, a najkasnije do kraja septembra 
kalendarske godine u kojoj navršava 27 godina.   
 Zahtev iz stava 1. ovog člana 
podnosi se Ministarstvu odbrane u roku od 15 dana od dana prijema poziva.   
 Član 41.   
 Služenje vojnog roka prekida se 
vojniku:   
 1) koji je ocenjen privremeno 
nesposobnim za vojnu službu (dok traje nesposobnost);   
 2) koji je u toku služenja vojnog 
roka pravnosnažnom presudom suda osuđen na kaznu maloletničkog zatvora ili na 
bezuslovnu kaznu zatvora i pozvan na izdržavanje kazne zatvora (dok kaznu ne 
izdrži);   
 3) protiv koga je pre i u toku 
služenja vojnog roka pokrenut krivični postupak zbog krivičnog dela za koje se 
goni po službenoj dužnosti, učinjenog pre stupanja na služenje vojnog roka ili u 
toku služenja vojnog roka (do okončanja krivičnog postupka), osim za krivična dela 
izbegavanja vojne obaveze;   
 4) koji je primljen na školovanje u 
vojnu školu ili školu unutrašnjih poslova, u roku od tri dana od dana kada je 
jedinica primila odluku o njegovom prijemu na školovanje;   
 5) koji je primljen na 
specijalizaciju ili poslediplomsko usavršavanje u zemlji i inostranstvu, dok 
školovanje traje, a najkasnije do kraja juna kalendarske godine u kojoj navršava 
30 godina.   
 Vojnik koji je ocenjen nesposobnim 
za vojnu službu otpušta se sa služenja vojnog roka u roku od tri dana od dana 
pravnosnažnosti nalaza, ocene i mišljenja nadležne vojno lekarske komisije.   
 Član 42.   
 Vojniku se služenje vojnog roka, na 
njegov zahtev, može prekinuti zbog elementarne nepogode, smrti ili teške bolesti 
člana porodice, ako bi njegova porodica bila dovedena u težak položaj zbog njegove 
odsutnosti dok postoje ti razlozi, a najkasnije do godinu dana.   
 Po obrazloženom zahtevu nadležnog 
ministarstva može se prekinuti služenje vojnog roka vojniku naučnom radniku 
istraživaču (radi učešća u naučnoistraživačkim i razvojnim projektima od 
posebnog značaja za Republiku Srbiju), vrhunskom sportisti i članu 
reprezentacije Republike Srbije (radi učešća na svetskim i evropskim takmičenjima 
i olimpijskim igrama) i umetniku (radi učešća na manifestacijama od interesa za 
Republiku Srbiju), dok traju razlozi, a najkasnije do kraja juna kalendarske 
godine u kojoj regrut navršava 27 godina.   
 Zahtev iz st. 1. i 2. ovog člana 
podnosi se starešini jedinice ranga komandanta brigade ili istom u kojoj vojnik 
služi vojni rok.   
 Član 43.   
 Vojnik kome je prekinuto služenje 
vojnog roka po odredbama člana 41. stav 1. tač. 1) do 4) i člana 42. ovog 
zakona, uputiće se na dosluženje vojnog roka po prestanku razloga za prekidanje 
služenja vojnog roka, a najkasnije do kraja septembra kalendarske godine u kojoj 
navršava 27 godina.   
 Izuzetno od odredbe stava 1. ovog 
člana, vojnik kome je prekinuto služenje vojnog roka neće se uputiti na dosluženje 
vojnog roka, ako mu je do kraja služenja vojnog roka ostalo manje od 30 dana.   
 Vojnika iz stava 2. ovog člana 
Ministarstvo odbrane rešenjem prevodi u rezervni sastav danom kada mu je 
prekinuto služenje vojnog roka.   
 Izuzetno od odredbe stava 3. ovog 
člana vojnik iz člana 41. stav 1. tačka 1) ovog zakona prevodi se u rezervni 
sastav nakon ponovnog ocenjivanja zdravstvene sposobnosti, ukoliko je ocenjen 
sposobnim za vojnu službu.   
 Član 44.   
 Vreme koje kadet Vojne akademije 
provede na studiranju u Vojnoj akademiji, nakon prvih šest meseci, računa se kao 
vreme (u danima) provedeno na služenju vojnog roka.   
 Član 45.   
 Od obaveze služenja vojnog roka 
oslobađa se regrut:   
 1) koji je ocenjen nesposobnim za 
vojnu službu;   
 2) koji stekne državljanstvo 
Republike Srbije prijemom ili na osnovu međunarodnih ugovora, ako je u zemlji 
čiji je bio državljanin regulisao obavezu služenja vojnog roka, odnosno ako je 
navršio 27 godina života;   
 3) koji pored državljanstva 
Republike Srbije ima državljanstvo i druge države, a u toj državi je regulisao 
obavezu služenja vojnog roka;   
 4) koji je stekao svojstvo 
profesionalnog vojnog lica u skladu sa zakonom;   
 5) koji je završio 
Кriminalističko-policijsku akademiju i stekao svojstvo ovlašćenog službenog lica 
Ministarstva unutrašnjih poslova;   
 6) koji je završio odgovarajuću 
školu, odnosno kurs u Ministarstvu unutrašnjih poslova i stekao svojstvo 
ovlašćenog službenog lica u skladu sa zakonom i na poslovima ovlašćenog 
službenog lica proveo najmanje dve godine.   
 Član 46.   
 U služenje vojnog roka ne računa se:   
 1) vreme na lečenju i bolovanju zbog 
onesposobljenja izazvanog u nameri da se izbegne služenje vojnog roka ili da bude 
raspoređen na lakšu dužnost (ako je to utvrđeno pravnosnažnom presudom nadležnog 
suda);   
 2) vreme u samovoljnom odsustvovanju 
i bekstvu iz Vojske Srbije koje je neprekidno trajalo najmanje 24 časa;   
 3) vreme za koje je vojnik lišen 
slobode i zadržan od organa unutrašnjih poslova i vreme provedeno u pritvoru koji 
je protiv njega određen u krivičnom postupku (ako je to vreme pravnosnažnom 
presudom uračunato u kaznu zbog izvršenog krivičnog dela);   
 4) vreme na izdržavanju disciplinske 
mere zabrane udaljenja iz posebnih prostorija u vojnom objektu, odnosno zatvora 
koju nadležni vojni starešina ili vojno disciplinski sud, prema propisima o 
vojnoj disciplini izriče u ukupnom trajanju od preko dva dana.   
 Brisan je naziv člana 47. 
(vidi član 9. Zakona - 36/2018-30)
 Član 47.      
 Brisan je (vidi član 9. 
Zakona - 36/2018-30)
 Rezervni sastav   
 Član 48.   
 Rezervni sastav obuhvata:   
 1) rezervni sastav Vojske Srbije;   
 2) rezervni sastav civilne zaštite 
i drugih snaga odbrane;   
 3) neraspoređene vojne obveznike.   
 Obavezi služenja u rezervnom sastavu 
podležu vojni obveznici:   
 1) koji su odslužili vojni rok (sa 
oružjem ili bez oružja i dobrovoljno);   
 2) koji su, po odredbama ovog 
zakona, regulisali obavezu služenja vojnog roka na drugi način
;   
 3) žene vojni obveznici koje se 
vode u evidenciji.   
 Vojni obveznici u rezervnom sastavu 
se vode u evidenciji kao rezervni oficiri, rezervni podoficiri i vojnici u 
rezervi.   
 Rezervni sastav civilne zaštite i 
drugih snaga odbrane čine lica koja su vojnu obavezu regulisala izvršenjem 
civilne službe i, po potrebi, vojni obveznici koji nisu na ratnom rasporedu u 
Vojsci Srbije.   
 *Službeni glasnik RS broj 95/2010    Član 49.   
 Obaveze lica u rezervnom sastavu 
nastaju od dana otpuštanja sa služenja vojnog roka ili civilne službe, od dana 
kada je obaveza služenja vojnog roka i civilne službe regulisana na drugi način, 
odnosno od dana prestanka profesionalne vojne službe, i traju do kraja 
kalendarske godine u kojoj vojni obveznik (muškarac) navršava 60 godina života.   
 Obaveze lica u rezervnom sastavu za 
žene nastaju početkom kalendarske godine u kojoj navršavaju 19 godina i traju do 
kraja kalendarske godine u kojoj navršavaju 50 godina.   
 Izuzetno od odredaba st. 1. i 2. 
ovog člana, na vežbu se ne poziva žena za vreme trudnoće, vojni obveznik čiji je 
bračni drug pozvan na vojnu vežbu, samohrani roditelj (ako ima dete mlađe od 15 
godina) i žena čiji bračni drug nije pozvan na vojnu vežbu (ako ima dete mlađe 
od 10 godina).   
 Za vreme vanrednog ili ratnog 
stanja, predsednik Republike može produžiti trajanje obaveza lica u rezervnom 
sastavu za rezervne podoficire i rezervne oficire i posle isteka roka iz st. 1. 
i 2. ovog člana.   
 U slučaju vanrednog ili ratnog 
stanja predsednik Republike može narediti da se vojnici kojima je istekao vojni 
rok i civilna služba po ovom zakonu, neposredno po odsluženju vojnog roka ili 
civilne službe zadrže u Vojsci Srbije i civilnoj službi kao lica u rezervnom 
sastavu.   
 Član 50.   
 Vojni obveznici koji imaju raspored u Ministarstvu 
unutrašnjih poslova i Bezbednosno-informativnoj agenciji ne pozivaju se na vojnu 
vežbu već svoje obaveze izvršavaju prema Zakonu o policiji, odnosno Zakonu o 
Bezbednosno-informativnoj agenciji.
 *Službeni glasnik RS broj 36/2018
 Član 51.   
 Lica u rezervnom sastavu mogu biti 
pozivana na vojne vežbe i vežbe civilne zaštite.   
 Lice u rezervnom sastavu može biti 
pozvano na vežbu najviše do 90 dana u toku jedne godine.   
 Vojna obaveza u rezervnom sastavu 
se izvršava i učešćem vojnih obveznika na vežbama, kursevima i drugim oblicima 
vojne i civilne obuke, odazivanjem pozivu radi 
saopštavanja, promene i ukidanja ratnog rasporeda i izvršavanjem drugih dužnosti propisanih ovim zakonom i 
drugim zakonima, a u slučaju vanrednog ili ratnog stanja stupanjem u Vojsku 
Srbije, angažovanjem u civilnoj zaštiti, izvršavanjem određenih vojnih dužnosti i 
poslova u drugim snagama odbrane.   
 Izuzetno, predsednik Republike za 
vreme vanrednog ili ratnog stanja može narediti da se pozovu na vežbu lica:   
 1) u rezervnom sastavu koja su 
završila vežbu u trajanju propisanom odredbom stava 2. ovog člana;   
 2) u rezervnom sastavu koja su 
navršila godine života iz člana 49. st. 1. i 2. ovog zakona.   
 *Službeni glasnik RS broj 36/2018
 Član 52.   
 Licu u rezervnom sastavu se na 
njegov zahtev vežba prekida odnosno odlaže:   
 1) ako je bolesno (do narednog 
pozivanja po njegovom ozdravljenju);   
 2) ako je iz njegovog domaćinstva u 
isto vreme pozivan drugi član domaćinstva ili se već nalazi na služenju vojnog 
roka (dok se on ne vrati);   
 3) ako u vreme vežbe polaže ispite 
i ako bi odlaskom na vežbu bilo sprečeno da završi školsku godinu (dok takav 
razlog postoji);   
 4) ako se u vreme vežbe nalazi na 
pripremama radi učešća na evropskim i svetskim sportskim takmičenjima i 
olimpijskim igrama;   
 5) ako učestvuje u međunarodnim 
naučnim, istraživačkim i umetničkim manifestacijama ili treba da obavlja poslove 
koji su od izuzetnog značaja za Republiku Srbiju (dok manifestacije i poslovi 
traju);   
 6) ako bi usled smrti ili teške 
bolesti u domaćinstvu, odnosno usled elementarne nepogode domaćinstvo bilo 
dovedeno u težak materijalni ili socijalni položaj njegovim odlaskom na vežbu 
(dok takvo stanje u domaćinstvu traje).   
 Ako u mestu u kojem boravi lice u 
rezervnom sastavu vlada zarazna bolest, vežba se tom licu odlaže dok zarazna 
bolest traje.   
 Licu u rezervnom sastavu vežba se 
može, izuzetno, odložiti zbog neodložnih potreba službe ako to zatraži državni 
organ, privredno društvo, drugo pravno lice i preduzetnik kod kojeg je to lice 
zaposleno (dok takva potreba postoji).   
 Vežba koja traje duže od tri dana 
može se registrovanom poljoprivredniku i drugom licu koje samostalno obavlja 
privrednu delatnost, odložiti zbog neodložnih radova, ako u njegovom domaćinstvu 
nema drugog člana sposobnog za privređivanje.   
 Član 53.   
 Zahtev za odlaganje vežbe podnosi se 
teritorijalnom organu kod kojeg se lice vodi u evidenciji u roku od osam dana od 
dana prijema poziva za vežbu.   
 O odlaganju i prekidu obučavanja, 
vežbe ili angažovanja vojnih obveznika iz aktivne rezerve odlučuje nadležni 
starešina Vojske Srbije.   
 Ako se odlaganje zatraži zbog 
razloga navedenih u članu 52. stav 1. tač. 1), 4), 5) i 6) ovog zakona zahtev se 
može podneti i kad nastane razlog za odlaganje vežbe.   
 Rešenje o prekidu vežbe licu u 
rezervnom sastavu donosi nadležni starešina Vojske Srbije na položaju komandanta 
samostalnog bataljona i viši, odnosno nadležno lice organa civilne zaštite ili 
državnog organa.   
 Član 54.   
 Aktivna rezerva predstavlja obučeni 
rezervni sastav Vojske Srbije koji se angažuje za popunu jedinica Vojske Srbije 
i Ministarstva odbrane, radi izvršavanja zadataka u određenom vremenskom periodu 
i čija su prava i dužnosti regulisana zakonom i zaključenim ugovorom.   
 Lica iz aktivne rezerve imaju ratni 
raspored u komandama, jedinicama i ustanovama Vojske Srbije i Ministarstvu 
odbrane sa kojima su sklopili ugovor o angažovanju u svojstvu pripadnika aktivne 
rezerve.   
 Pripadnici aktivne rezerve se 
angažuju na zadacima održavanja operativne i funkcionalne sposobnosti, obučavanja, 
angažovanja u misijama i na drugim zadacima, u skladu sa zaključenim ugovorom. 
Planskim i intenzivnijim obučavanjem i kondiciranjem pripadnika aktivne rezerve 
obezbeđuje se viši stepen osposobljenosti u odnosu na lica iz pasivne rezerve, 
radi popune komandi, jedinica i ustanova Vojske Srbije kojima je određen viši 
stepen operativne i funkcionalne sposobnosti.   
 Pripadnici aktivne rezerve se 
pozivaju u toku kalendarske godine na redovno obučavanje do 45 dana, na izvršenje 
pripreme za misije i zadatke do tri meseca i u misije do šest meseci.   
 Pasivnu rezervu čine pripadnici 
rezervnog sastava, koji imaju ratni raspored u komandama, jedinicama i 
ustanovama Vojske Srbije, Ministarstvu odbrane, državnim organima, civilnoj 
zaštiti i drugim snagama odbrane.   
 Pripadnici pasivne rezerve se 
raspoređuju načelno po teritorijalnom principu.   
 Pripadnici pasivne rezerve se 
angažuju i za izvršavanje zadataka pružanja pomoći stanovništvu i spasavanju 
materijalnih dobara usled prirodnih katastrofa i drugih nesreća.   
 Pripadnici pasivne rezerve koji su odslužili vojni 
rok sa oružjem pozivaju se na obučavanje u toku kalendarske godine najduže do 20 
dana, a pripadnici rezervnog sastava koji nisu odslužili vojni rok sa oružjem 
pozivaju se na osposobljavanje za vršenje vojnih obaveza u rezervnom sastavu u toku 
kalendarske godine najduže do 25 dana.
 *Službeni glasnik RS broj 36/2018
 Član 55.   
 Popuna Vojske Srbije aktivnom 
rezervom se vrši na osnovu javno raspisanog konkursa. Opšte uslove za službu u 
aktivnoj rezervi propisuje Vlada, na predlog ministra odbrane.   
 Posebne uslove određuje 
Ministarstvo odbrane na predlog Generalštaba Vojske Srbije, a preciziraju se 
prilikom raspisivanja konkursa u zavisnosti od potreba službe i odobrenog plana.   
 Pripadnik aktivne rezerve može biti 
vojni obveznik koji ispunjava propisane opšte uslove iz stava 1. ovog člana, i 
posebne uslove određene konkursom, a koji se tiču vojnostručne osposobljenosti i 
stepena stručne spreme, specijalnosti, usavršavanja, medicinsko – psihološke i 
fizičke sposobnosti i bezbednosnih uslova za angažovanje na formacijskom mestu za 
koje se zaključuje ugovor.   
 Broj i strukturu lica (po činu, rodu, službi, 
specijalnosti i jedinicama) sa kojima se može zaključiti ugovor o angažovanju u 
aktivnoj rezervi za potrebe komandi, jedinica i ustanova Vojske Srbije i vojnih 
jedinica i vojnih ustanova Ministarstva odbrane odobrava ministar odbrane za 
svaku kalendarsku godinu.
 Sa potrebnim brojem lica koja 
ispunjavaju opšte i posebne uslove zaključuje se ugovor o aktivnoj rezervi i 
pojedinačni ugovori o izvršavanju konkretnih zadataka od značaja za odbranu ili 
potrebe Vojske Srbije.   
 *Službeni glasnik RS broj 95/2010    Član 56.   
 Ugovorom o aktivnoj rezervi se 
uređuju uslovi, vreme, način i poslovi za koje se angažuju, prava i obaveze za 
vreme izvršavanja stručnih poslova u Ministarstvu odbrane i vojnih dužnosti u 
Vojsci Srbije.   
 Vojni obveznik primljen u aktivnu 
rezervu zaključuje tipski ugovor sa jedinicom ranga brigade ili višeg o služenju u 
aktivnoj rezervi. Ugovor se zaključuje na period do dve godine i može se 
produžavati najduže do godine u kojoj lice puni 45 (za vojnike i podoficire), 
odnosno 55 (za oficire) godina. Ugovorom se regulišu obostrane obaveze, prava i 
dužnosti.   
 Bitne elemente ugovora iz stava 1. 
ovog člana propisuje ministar odbrane, na osnovu predloga načelnika Generalštaba 
Vojske Srbije.   
 Član 57.   
 Pojedinačne ugovore o angažovanju na 
izvršavanju konkretnih misija i zadataka od značaja za odbranu i izvršavanje 
vojnih dužnosti zaključuju se na osnovu utvrđenih potreba Ministarstva odbrane i 
Vojske Srbije.   
 Generalštab Vojske Srbije utvrđuje 
i vodi posebnu evidenciju specijalnosti za koje se mogu angažovati lica u 
aktivnoj rezervi.   
 Pojedinačan ugovor se zaključuje u 
skladu sa uslovima utvrđenim propisima o Vojsci Srbije i Ugovorom o angažovanju u 
aktivnoj rezervi.   
 Član 58.   
 Lice u rezervnom sastavu kod koga 
je nastala promena zdravstvenog stanja, na njegov zahtev i po nalogu 
teritorijalnog organa, upućuje se na lekarske i druge preglede i psihološka 
ispitivanja radi utvrđivanja sposobnosti za vojnu službu.   
 Rešenje o oceni sposobnosti za vojnu 
službu i o promeni roda, odnosno službe lica iz stava 1. ovog člana, regrutna 
komisija upisuje u zdravstvenu knjižicu i vojnu knjižicu lica u rezervnom sastavu.   
 Član 59.   
 Za lica u rezervnom sastavu, prema 
potrebama popune Vojske Srbije i potrebama civilne zaštite i drugih snaga 
odbrane, određuje se i saopštava ratni raspored u Vojsci Srbije i raspored u 
civilnoj zaštiti i drugim snagama odbrane za vreme vanrednog i ratnog stanja.   
 Za lica u rezervnom sastavu koja su 
vojni rok služila bez oružja i u civilnoj službi određuje se i saopštava 
raspored u civilnoj zaštiti i drugim snagama odbrane.   
 Podaci o ratnom rasporedu su tajna.   
 Lice u rezervnom sastavu ne može 
stupiti u službu stranih oružanih snaga ili zasnivati bilo kakav odnos s tim 
snagama, bez prethodnog odobrenja ministra odbrane.   
 Član 60.   
 Starešina vojne jedinice na 
položaju komandanta bataljona i istom i starešina organa
koji je obrazovao jedinicu civilne zaštite, zahtev za pozivanje 
vojnih obveznika radi obučavanja, vojnih vežbi i izvršavanja misija i zadataka 
dostavlja teritorijalnom organu Ministarstva odbrane, najkasnije 60 dana pre dana 
predviđenog za javljanje vojnih obveznika.   
 Teritorijalni organ kod kojeg se 
vojni obveznik vodi u evidenciji vrši pozivanje vojnih obveznika nakon dobijanja 
saglasnosti od pretpostavljenog organa, a pozive vojnim obveznicima dostavlja 
najkasnije 30 dana pre predviđenog dana javljanja vojnog obveznika.   
 Za mobilizaciju i delimičnu mobilizaciju radi provere 
spremnosti za izvršenje mobilizacije, u okviru planiranih vežbi i kontrole 
organizovanja priprema za odbranu, pozivanje vojnih obveznika vrši se bez 
vremenskog ograničenja iz st. 1. i 2. ovog člana.   
 *Službeni glasnik RS broj 36/2018
 Boravak vojnih obveznika u 
inostranstvu   
 Član 61.   
 Regrut ili lice u rezervnom sastavu koji namerava da boravi u inostranstvu 
duže od šest meseci dužno je da se javi teritorijalnom organu Ministarstva 
odbrane kod kojeg se vodi u evidenciji radi 
dobijanja odobrenja za boravak u inostranstvu.
 Odobrenje za boravak u inostranstvu 
neće se izdati regrutu i licu u rezervnom sastavu ako je:   
 1) pozvan na izvršenje vojne 
obaveze;   
 2) proglašeno vanredno ili ratno 
stanje;   
 3) brisana je (vidi član 14. Zakona - 36/2018-30)
 4) izbegao regrutnu obavezu svojom 
krivicom.   
 Odobrenje za boravak u inostranstvu 
se izdaje regrutu ukoliko nema smetnji propisanih u stavu 2. ovog člana u trajanju 
do dve godine, a najkasnije do kraja juna kalendarske godine u kojoj regrut 
navršava 27 godina.   
 Izuzetno od odredbe stava 3. ovog 
člana u opravdanim situacijama odobrenje za boravak u inostranstvu može se izdati 
do kraja juna kalendarske godine u kojoj regrut navršava 30 godina.   
 Način, uslove i postupak izdavanja 
odobrenja iz stava 1. ovog člana propisaće ministar odbrane.   
 *Službeni glasnik RS broj 36/2018
 Član 62.   
 Prava i obaveze vojni obveznik u 
inostranstvu ostvaruje preko nadležnog diplomatsko-konzularnog predstavništva 
Republike Srbije u inostranstvu, u skladu sa posebnim propisima i ovim zakonom.   
 Diplomatsko-konzularna 
predstavništva Republike Srbije u inostranstvu imaju obavezu da za potrebe 
izvršavanja vojne obaveze lica iz stava 1. ovog člana vode posebnu evidenciju 
vojnih obveznika propisanu ovim zakonom i propisima za njegovo izvršavanje.   
 Regrutu koji boravi u inostranstvu, 
odobrenje za stalni boravak, odnosno za produženje privremenog boravka u 
inostranstvu izdaje diplomatsko-konzularno predstavništvo Republike Srbije kod 
kojeg se vodi u evidenciji.   
 Diplomatsko-konzularno 
predstavništvo Republike Srbije pre donošenja rešenja o boravku u inostranstvu je 
dužno da od teritorijalnog organa pribavi podatke o smetnjama iz člana 61. stav 
2. ovog zakona u čijoj se evidenciji regrut vodi.   
 Odobrenje za boravak u inostranstvu 
diplomatsko-konzularno predstavništvo Republike Srbije izdaje najkasnije do 
kraja juna kalendarske godine u kojoj regrut navršava 30 godina života.   
 Član 63.   
 U skladu sa bezbednosnim rizicima i 
pretnjama, posebnim zakonom se, zbog potreba odbrane i bezbednosti zemlje, 
delimično mogu ograničiti putovanje i boravak u inostranstvu vojnih obveznika 
određenih kategorija ili specijalnosti koje su od posebnog značaja za odbranu 
zemlje i popunu Vojske Srbije, civilnu zaštitu i druge snage odbrane.   
 Član 64.   
 Regrut, odnosno lice u rezervnom 
sastavu koji je otputovao u inostranstvo na boravak duži od jedne godine, dužan 
je da se prijavi nadležnom diplomatsko-konzularnom predstavništvu radi uvođenja u 
vojnu evidenciju koju vodi diplomatsko-konzularno predstavništvo, u roku od 30 
dana od dana prelaska državne granice.   
 Lice koje boravi u inostranstvu je 
dužno da se u kalendarskoj godini u kojoj navršava 18 godina, prijavi 
diplomatsko-konzularnom predstavništvu Republike Srbije radi uvođenja u vojnu 
evidenciju.   
 Podaci iz evidencije vojnih 
obveznika iz stava 2. ovog člana, obavezno se dostavljaju i nadležnom 
teritorijalnom organu prema poslednjem prebivalištu ili boravištu vojnog 
obveznika pre odlaska u inostranstvo, a jednom godišnje se vrši usklađivanje i 
ažuriranje sa podacima u jedinstvenoj evidenciji vojnih obveznika.   
 Član 65.   
Saglasnost za otpust iz državljanstva Republike Srbije 
neće se dati vojnom obvezniku ako:
1) nije izvršio regrutnu obavezu;
2) nije okončan prekršajni ili krivični postupak koji 
je pokrenut protiv vojnog obveznika zbog izbegavanja vršenja vojne obaveze;
3) boravi u inostranstvu bez odobrenja nadležnih 
organa.
 *Službeni glasnik RS broj 36/2018
 Član 66.   
 Dvojni državljanin je vojni obveznik 
Republike Srbije koji pored državljanstva Republike Srbije ima i državljanstvo 
druge države sa kojom je potvrđen međunarodni ugovor, pod uslovom uzajamnosti.   
 Regrut dvojni državljanin koji nije 
regulisao obavezu služenja vojnog roka u drugoj državi, a vratio se i opredelio 
da stalno živi na teritoriji Republike Srbije upućuje se na služenje vojnog roka 
u skladu sa ovim zakonom.   
 Regrut dvojni državljanin koji nije regulisao obavezu služenja vojnog roka ni 
u jednoj od država čiji je državljanin i navršio je 27 godina, a stalno živi u 
inostranstvu, po službenoj dužnosti rešenjem teritorijalnog organa, prevodi se u 
rezervni sastav u svojstvu neraspoređenog vojnog 
obveznika iz rezervnog sastava.   
 Regrut dvojni državljanin koji je 
regulisao obavezu služenja vojnog roka u drugoj državi prevodi se u rezervni 
sastav.   
 Dokazi o državljanstvu druge države 
i uverenje kojim se dokazuje regulisana obaveza služenja vojnog roka u toj državi 
predaju se, u originalu i overenom prevodu na srpski jezik, teritorijalnom 
organu u mestu gde se podaci o licu vode u evidenciji ili preko 
diplomatsko-konzularnih predstavništava Republike Srbije.   
 *Službeni glasnik RS broj 36/2018
Naknade putnih i drugih troškova u vezi sa vršenjem vojne 
obaveze
 *Službeni glasnik RS broj 36/2018
Član 67.
Regrut, odnosno lice u rezervnom sastavu koje je 
pozvano u vezi sa vršenjem vojne obaveze, odnosno obuke za odbranu zemlje ima 
pravo na naknadu troškova za prevoz sredstvima javnog saobraćaja od mesta 
prebivališta do mesta javljanja za izvršenje vojne obaveze, odnosno obuke, kao i za 
prevoz od mesta vršenja vojne obaveze, odnosno obuke do mesta prebivališta.
Vojniku na služenju vojnog roka pripadaju troškovi 
putovanja prilikom korišćenja redovnog i nagradnog odsustva i otpusta, odnosno 
prekida služenja vojnog roka.
Vojnik na služenju vojnog roka, odnosno lice u 
rezervnom sastavu ima pravo na naknadu troškova prevoza sredstvima javnog 
saobraćaja za izvršavanje službenih zadataka u mestu služenja vojnog roka, odnosno 
u mestu vršenja službe u rezervnom sastavu odnosno obuke.
Vojnik na služenju vojnog roka, odnosno lice u 
rezervnom sastavu ima pravo na naknadu troškova za službeno putovanje na koje je 
upućeno za vreme služenja vojnog roka, odnosno vršenja službe u rezervnom sastavu 
odnosno obuke.
Lice u rezervnom sastavu ima pravo na besplatnu 
ishranu i smeštaj za vreme vršenja službe u rezervnom sastavu, odnosno obuke koja 
traje duže od osam časova.
Iznos i način isplate naknada putnih i drugih troškova 
u vezi sa vršenjem vojne obaveze, odnosno obuke propisuje Vlada na predlog 
ministra odbrane.
 *Službeni glasnik RS broj 36/2018
Naknade za vršenje službe u rezervnom sastavu
 *Službeni glasnik RS broj 36/2018
Član 68.
Licu u rezervnom sastavu koje je u radnom odnosu, a 
pozvano je u vezi sa vršenjem službe u rezervnom sastavu, odnosno na obuku, za 
vreme vršenja te obaveze pripada naknada zarade u visini njegove prosečne zarade u 
prethodnih 12 meseci pre pozivanja, u skladu sa opštim aktom ili ugovorom o radu, 
osim ako to posebnim zakonom nije drugačije određeno.
Licu u rezervnom sastavu koje, u smislu zakona kojim 
se uređuje penzijsko i invalidsko osiguranje, samostalno obavlja delatnost, za 
vreme vršenja službe u rezervnom sastavu, odnosno obuke pripada naknada u visini 
osnovice od koje plaća doprinos za obavezno socijalno osiguranje.
Licu u rezervnom sastavu koje nije osigurano po osnovu 
zaposlenja ili obavljanja samostalne delatnosti, osiguraniku poljoprivredniku, kao i 
licu u rezervnom sastavu, koje prima penziju ili novčanu naknadu zbog privremene 
nezaposlenosti, za vreme vršenja službe u rezervnom sastavu, odnosno obuke radi 
koje je pozvano, pripada novčana naknada u iznosu koji propiše Vlada.
Licu u rezervnom sastavu iz st. 1. i 2. ovog člana 
kome je naknada utvrđena prema tim odredbama manja od naknade iz stava 3. ovog 
člana, pripada naknada u iznosu iz stava 3. ovog člana.
Uslove za ostvarivanje prava, iznos i način obračuna i 
isplate naknada za vršenje službe u rezervnom sastavu, odnosno obuke za odbranu 
zemlje propisuje Vlada na predlog ministra odbrane.
 *Službeni glasnik RS broj 36/2018
Član 69.
Pripadniku aktivne rezerve za vreme redovnog godišnjeg 
obučavanja i osposobljavanja pripada naknada iz člana 68. ovog zakona. 
Pripadniku aktivne rezerve za vreme angažovanja na 
izvršenju pripreme za misije i zadatke i za vreme angažovanja na izvršenju misija i 
zadataka pripada plata, određene naknade troškova i druga primanja koja se prema 
odredbama Zakona o Vojsci Srbije utvrđuju za profesionalno vojno lice u radnom 
odnosu na određeno vreme, istog čina i položaja, odnosno dužnosti.
Pripadniku aktivne rezerve za vreme trajanja ugovora o 
službi u aktivnoj rezervi pripada mesečna novčana naknada.
Naknada iz stava 3. ovog člana ne pripada za vreme 
kada pripadnik aktivne rezerve ostvaruje naknadu iz stava 1. ovog člana, odnosno 
platu iz stava 2. ovog člana.
Naknade troškova i druga primanja iz stava 2. ovog 
člana, kao i visinu naknade iz stava 3. ovog člana propisuje ministar odbrane.
 *Službeni glasnik RS broj 36/2018
 Član 70.   
 Za vreme angažovanja, mimo redovnog 
godišnjeg obučavanja, vojnim obveznicima iz aktivne rezerve miruju prava i obaveze 
iz radnog odnosa kod poslodavca, pod uslovima propisanim odredbama Zakona o 
radu.   
 Sa poslodavcem iz stava 1. ovog 
člana ministar odbrane ili lice koje on ovlasti zaključiće ugovor o poslovnoj 
saradnji na izvršavanju poslova od značaja za odbranu u skladu sa zakonom.   
 Ministarstvo odbrane vodi posebnu 
evidenciju zaključenih ugovora o aktivnoj rezervi i ugovora o radu na određeno 
vreme zaključenih sa izabranim licima i ugovora o poslovnoj saradnji sa njihovim 
poslodavcima.   
 Zbog angažovanja u vojnoj službi, 
pripadniku aktivne rezerve ne može prestati radni odnos, niti zbog toga može 
biti u neravnopravnom položaju u odnosu na druga zaposlena lica u pogledu 
ostvarivanja prava iz radnog odnosa.   
 Evidencija vojnih obveznika   
 Član 71.   
 O vojnim obveznicima jedinstvenu 
evidenciju vodi Ministarstvo odbrane.   
 Teritorijalni organi vode posebne 
evidencije vojnih obveznika za vreme regrutne obaveze, obaveze služenja vojnog 
roka i obaveza lica u rezervnom sastavu, za teritoriju za koju je obrazovan.   
Član 71a
Evidencija vojnih obveznika sadrži:
1) prezime, ime jednog roditelja i ime;
2) jedinstveni matični broj građana;
3) pol;
4) datum, mesto, opštinu i državu rođenja;
5) prebivalište i adresu stanovanja;
6) školsku spremu; 
7) naziv, adresu i matični broj državnog organa ili 
pravnog lica kod koga je vojni obveznik zaposlen;
8) naziv i šifru dužnosti, zanimanja, posebnih znanja i 
veština;
9) podatke o regrutovanju, oceni sposobnosti za vojnu 
službu, rodu odnosno službi i vojnoevidencionoj specijalnosti;
10) podatke o služenju vojnog roka i vršenju civilne 
službe;
11) podatke o ratnom rasporedu, učešću u ratu, vežbama 
i misijama;
12) podatke o obučavanju, osposobljavanju i usavršavanju 
za vršenje vojne i civilne službe;
13) podatke o proizvođenju, unapređenju i odlikovanju;
14) podatke o boravku vojnog obveznika u inostranstvu.
Podatke iz evidencije vojnih obveznika koriste organi 
iz člana 71. ovog zakona u štampanom i elektronskom obliku pomoću informacionog 
sistema i čuvaju ih 40 godina nakon prestanka vojne obaveze.
 *Službeni glasnik RS broj 36/2018
 Član 72.   
 Vojni obveznik se vodi u evidenciji 
prema mestu prebivališta.   
 Evidenciju o vojnom obvezniku koji živi u 
inostranstvu i čiji roditelji i on nemaju prebivalište na teritoriji Republike 
Srbije vodi teritorijalni organ nadležan na teritoriji na kojoj se nalazi 
sedište ministarstva nadležnog za spoljne poslove.
 Vojni obveznik koji je u radnom 
odnosu na neodređeno vreme na teritoriji na kojoj nema prebivalište vodi se 
prema mestu u kojem se nalazi u radnom odnosu na neodređeno vreme, ako je u tom 
mestu prijavio boravak.   
 *Službeni glasnik RS broj 36/2018
 Član 73.   
 Evidenciju vojnih obveznika koji 
borave u inostranstvu duže od jedne godine vode i diplomatsko-konzularna 
predstavništva.   
Evidencija iz stava 1. ovog člana sadrži:
1) prezime, ime jednog roditelja i ime regruta – vojnog 
obveznika;
2) dan, mesec, godinu, mesto rođenja, državu i 
jedinstveni matični broj građana;
3) prebivalište u Republici Srbiji pre odlaska u 
inostranstvo;
4) adresu boravka u inostranstvu;
5) naziv nadležnog teritorijalnog organa kod kojeg se 
vodi u evidenciji;
6) rešenja nadležnih organa o odobrenju boravka u 
inostranstvu.
 *Službeni glasnik RS broj 36/2018
 Član 74.   
 Po zahtevu teritorijalnog organa, 
državni organi, organi autonomnih pokrajina, organi jedinica lokalne samouprave, 
privredna društva i druga pravna lica dužni su da dostave podatke potrebne za 
vođenje evidencije kao i da ažuriraju podatke o izvršenim promenama u 
evidencijama koje su u njihovoj nadležnosti.   
Član 74a
Nadležni teritorijalni organ podatke iz evidencije 
vojnih obveznika može davati organima iz člana 74. ovog zakona pod sledećim 
uslovima:
1) ako su zakonom ili drugim propisima ovlašćeni da 
traže i primaju te podatke;
2) ako su im ti podaci neophodni za izvršavanje poslova 
iz njihove nadležnosti;
3) ako obezbeđuju zaštitu tih podataka.
 *Službeni glasnik RS broj 36/2018
 Član 75.   
 Vojnom obvezniku koji se vodi u 
evidenciji izdaje se vojna knjižica.   
 Vojna knjižica je lična javna 
isprava kojom vojni obveznik dokazuje izvršenje vojne obaveze i svoj identitet 
dok je u vojnoj službi.   
 Zabranjeno je iznošenje vojne knjižice 
iz Republike Srbije.   
 Obrazac vojne knjižice i način njenog 
izdavanja propisuje ministar odbrane.   
 Član 76.   
Regrut i lice u rezervnom sastavu dužno je da u roku 
od osam dana od dana nastale promene nadležnom teritorijalnom organu prijavi:
1) promenu zdravstvenog stanja od značaja za ocenu 
sposobnosti za vršenje vojne službe;
2) gubitak vojne knjižice.
Podatke o kojima se vodi službena evidencija u vezi sa 
regrutom i licem u rezervnom sastavu, pribavlja teritorijalni organ po službenoj 
dužnosti.
 Lica iz stava 1. ovog člana dužna 
su da prijave boravak u inostranstvu duži od tri meseca u roku od osam dana pre 
odlaska, a povratak iz inostranstva u roku od osam dana od dana dolaska u mesto 
prebivališta.   
 *Službeni glasnik RS broj 36/2018
 Član 77.   
 O promenama podataka na osnovu 
odluka nadležnih organa i evidencija koje se vode po službenoj dužnosti kao i 
presudama suda koje se odnose na krivična dela protiv državnih organa i Vojske 
Srbije, državni organ, odnosno nadležni sud izveštavaju teritorijalni organ kod 
kojeg se vojni obveznik vodi u evidenciji, u roku od 15 dana od dana nastale 
promene i to:   
 1) o promeni ličnog imena, o 
sticanju i prestanku državljanstva Republike Srbije – organ koji je o tome doneo 
pravnosnažno rešenje;   
 2) o pokretanju, obustavi ili 
prekidu krivičnog postupka zbog krivičnog dela za koje se goni po službenoj 
dužnosti, o pravnosnažnoj osudi na kaznu maloletničkog zatvora, kaznu zatvora 
ili novčanu kaznu, o pravnosnažno izrečenoj zavodskoj vaspitnoj meri ili merama 
bezbednosti obaveznog psihijatrijskog lečenja i čuvanja u zdravstvenoj 
organizaciji i obaveznog lečenja alkoholičara i narkomana u zdravstvenoj ili 
drugoj specijalizovanoj organizaciji i o upućivanju na izdržavanje kazne 
maloletničkog zatvora ili zatvora – nadležni sud;   
 3) o kazni zatvora izrečenoj zbog 
prekršaja – organ koji je kaznu izrekao;   
 4) o otpuštanju sa izdržavanja kazne 
zatvora ili maloletničkog zatvora – organ, odnosno ustanova koja je vojnog 
obveznika otpustila sa izdržavanja kazne.   
 Obaveštenje o smrti ili proglašenju 
nestalog vojnog obveznika za umrlog, organ koji je izvršio upis činjenice smrti u 
matičnu knjigu umrlih, dostavlja teritorijalnom organu kod kojeg se lice vodilo u 
evidenciji.   
 Privredno društvo, pravno lice ili 
organizacija čijim se posredovanjem vojni obveznik zaposli u inostranstvu ili 
angažuje na radovima dužim od tri meseca u inostranstvu, dužno je da obavesti 
teritorijalni organ u roku od osam dana od dana odlaska vojnog obveznika u 
inostranstvo.   
 Odsutnost vojnog obveznika iz 
prebivališta, odnosno boravišta iz nepoznatih razloga duže od tri meseca 
prijavljuje član porodice sa kojom je živeo u zajedničkom domaćinstvu, a ako je 
živeo odvojeno od porodice i bio zaposlen – odgovorno lice u državnom organu i 
pravnom licu koje vode evidenciju zaposlenih lica, odnosno lice koje samostalno 
obavlja delatnost kod koga je odsutni obveznik zaposlen.   
 Prijavu odsutnosti vojnog obveznika 
iz nepoznatih razloga navedena lica iz stava 4. ovog člana dužna su da podnesu u 
roku od osam dana po isteku roka od tri meseca od dana njegove odsutnosti.   
 Član 78.   
 Uputstvo o vođenju evidencije vojnih 
obveznika donosi ministar odbrane.   
 Upravni postupak   
 Član 79.   
 Rešenje o regulisanju vojne obaveze 
donosi teritorijalni organ kod kojeg se lice vodi u evidenciji.   
 Po žalbi protiv rešenja iz stava 1. 
ovog člana odlučuje drugostepeni teritorijalni organ Ministarstva odbrane.   
 Starešina komande, jedinice ili 
ustanove Vojske Srbije na položaju komandanta bataljona ili starešina njemu ravnog 
ili višeg položaja donosi rešenje o regulisanju obaveze služenja vojnog roka 
vojnika iz jedinice, odnosno ustanove kojom komanduje.   
 Po žalbi protiv rešenja starešine iz 
stava 3. ovog člana rešava starešina komande, jedinice ili ustanove Vojske 
Srbije, neposredno pretpostavljen starešini koji je doneo prvostepeno rešenje.   
 Žalba podneta protiv rešenja koje je 
doneseno u vezi sa izvršenjem vojne obaveze ne zadržava izvršenje tog rešenja.   
 Žalbu na odluku regrutne komisije 
rešava regrutna komisija drugostepenog teritorijalnog organa.   
 Protiv rešenja po žalbi na odluku 
regrutne komisije može se pokrenuti upravni spor.   
 Žalbu na odluku 
diplomatsko-konzularnog predstavništva Republike Srbije u vezi sa izvršenjem 
vojne obaveze vojnog obveznika na boravku u inostranstvu rešava ministar odbrane 
ili lice koga on ovlasti.   
 *Službeni glasnik RS broj 95/2010   
Obučavanje građana
 *Službeni glasnik RS broj 36/2018
Član 79a
Pored vojnih obveznika koji su regulisali služenje 
vojnog roka i imaju raspored u rezervnom sastavu, obrazovanje, vaspitanje i 
sticanje praktičnih znanja i veština za potrebe odbrane zemlje u uslovima vanrednog 
i ratnog stanja vrši se i za sledeće kategorije građana:
1) učenike osnovnih i srednjih škola;
2) lica koja nisu odslužila vojni rok;
3) lica u rezervnom sastavu koja su odslužila vojni 
rok sa oružjem, a nije im određen raspored u rezervnom sastavu;
4) lica u rezervnom sastavu koja su izvršila civilnu 
službu.
Кategorije građana koje će za potrebe odbrane zemlje 
obučavati Ministarstvo odbrane su:
1) lica u rezervnom sastavu koja nisu odslužila vojni 
rok;
2) lica u rezervnom sastavu koja su odslužila vojni 
rok sa oružjem, a nije im određen raspored u rezervnom sastavu;
3) žene vojni obveznici.
Obučavanje za potrebe odbrane zemlje ostalih kategorija 
građana iz stava 1. ovog člana vršiće subjekti sistema odbrane u saradnji sa 
Ministarstvom odbrane.
 *Službeni glasnik RS broj 36/2018
 Nadzor   
 Član 80.   
 Nadzor i kontrolu sprovođenja vojne 
obaveze i pravilnost rada prvostepenih i drugostepenih organa koji odlučuju o 
pravima i dužnostima vojnih obveznika vrši Ministarstvo odbrane.   
 Član 81.   
 Posebne takse na podneske u vezi sa 
izvršavanjem vojne obaveze regulišu se u skladu sa zakonom.   
 III. RADNA OBAVEZA   
 Član 82.   
 Radna obaveza je pravo i dužnost 
građana Republike Srbije koja se izvršava na radnim mestima, odnosno na 
određenim poslovima i zadacima u uslovima vanrednog ili ratnog stanja, u skladu 
sa Planom odbrane Republike Srbije.   
 Organi jedinica lokalne samouprave 
odgovorni su da obezbede neposredno zadovoljavanje potreba građana u vanrednom ili 
ratnom stanju preko javnih preduzeća, privrednih društava, drugih pravnih lica i 
preduzetnika na teritoriji svoje nadležnosti.   
 Član 83.   
 Građani izvršavaju radnu obavezu u 
skladu sa zakonima i podzakonskim propisima kojima se uređuje oblast odbrane, 
civilne zaštite i rada.   
 Izvršavanje radne obaveze obezbeđuje 
Ministarstvo odbrane preko teritorijalnih organa u skladu sa zakonom i odlukama 
nadležnih organa koje se odnose na rad u vanrednom i ratnom stanju.
 Propise o načinu i postupku 
izvršavanja radne obaveze donosi Vlada, na predlog ministra odbrane.   
 *Službeni glasnik RS broj 36/2018
Član 83a
Nadležni teritorijalni organ, nakon dobijanja 
saglasnosti od pretpostavljenog organa, obvezniku radne obaveze koji je Planom 
popune određen da radnu obavezu izvršava u drugom subjektu odbrane, obvezniku 
radne obaveze koji se vodi u evidenciji drugih organa i organizacija, kao i 
obvezniku radne obaveze koji je raspoređen u jedinice radne obaveze, dostavlja 
poziv radi saopštavanja ratnog rasporeda, obuke ili kontrole jedinica radne 
obaveze, najkasnije 30 dana pre dana određenog za početak obaveze radi koje je 
pozvan.
Za mobilizaciju i delimičnu mobilizaciju, radi 
provere spremnosti za izvršenje mobilizacije, u okviru planiranih vežbi i 
kontrole organizovanja priprema za odbranu, pozivanje obveznika radne obaveze vrši 
se bez vremenskog ograničenja iz stava 1. ovog člana.
 *Službeni glasnik RS broj 36/2018
 Radna obaveza u državnim organima i 
pravnim licima od značaja za odbranu   
 Član 84.   
 Obveznik radne obaveze radnu 
obavezu izvršava obavljanjem poslova i zadataka u državnim organima, privrednim 
društvima, drugim pravnim licima i kod preduzetnika u delatnostima od posebnog 
značaja za odbranu i zaštitu i spasavanje (u daljem tekstu: državni organi i 
pravna lica), na koje je raspoređen prema aktu o ratnoj organizaciji i 
sistematizaciji, spisku dužnosti i Planu popune, a na osnovu zahteva ili naloga 
nadležnog državnog organa u skladu sa propisima o odbrani, civilnoj zaštiti, 
Planom odbrane Republike Srbije i planovima zaštite i spasavanja.   
 Raspored obveznika radne obaveze iz 
stava 1. ovog člana smatra se njegovim ratnim rasporedom.   
 Član 85.   
 Obvezniku radne obaveze raspored se 
određuje u mestu rada ili prebivalištu.   
 Izuzetno od odredbe stava 1. ovog 
člana, obveznik radne obaveze može biti raspoređen van mesta rada ili 
prebivališta, ako u sedištu državnog organa i pravnog lica nedostaje potreban 
broj obveznika za popunu po ratnoj sistematizaciji.   
 Član 86.   
 Obveznika radne obaveze svojim 
rešenjem raspoređuje:   
 1) u državnom organu – rukovodilac 
koji rukovodi tim organom ili lice koje on ovlasti;   
 2) u organima uprave – rukovodilac 
tog organa ili lice koje on ovlasti;   
 3) u pravnom licu – direktor ili 
lice koje on ovlasti;   
 4) kod preduzetnika – odgovorno 
lice.   
 Obveznik radne obaveze, u smislu stava 1. ovog člana, 
raspoređuje se u skladu sa Planom popune donetim od strane Ministarstva odbrane 
i teritorijalnog organa.
 *Službeni glasnik RS broj 36/2018
 Član 87.   
 U slučaju proglašenja ratnog ili 
vanrednog stanja, licu koje je u radnom odnosu prestaje radni odnos ako ne 
postupi po rešenju o raspoređivanju u državnom organu i pravnom licu u delatnosti 
od posebnog značaja za odbranu.   
 Zaposleno lice za koga nije 
utvrđena radna obaveza dužno je da se odazove na poziv državnog organa ili 
pravnog lica kod koga je u radnom odnosu, kao i na poziv teritorijalnog organa 
radi angažovanja u okviru izvršavanja radne obaveze.   
 Član 88.   
Ministarstvo odbrane i teritorijalni organi vode 
evidencije o obveznicima radne obaveze koji imaju određen ratni raspored u 
državnim organima i pravnim licima.
Državni organi i pravna lica dužni su da na zahtev 
organa iz stava 1. ovog člana dostave svoja akta o ratnoj organizaciji i 
sistematizaciji i daju potrebne podatke za evidenciju o obveznicima radne 
obaveze. 
Evidencija obveznika radne obaveze sadrži naziv 
dužnosti po ratnoj organizaciji i sistematizaciji radnog mesta, ime, ime jednog 
roditelja, prezime, jedinstven matični broj građana, datum i mesto rođenja, 
školsku spremu, prebivalište i adresu stanovanja.
Podatke iz evidencije obveznika radne obaveze koriste 
organi iz stava 1. ovog člana u štampanom i elektronskom obliku pomoću 
informacionog sistema i čuvaju ih u skladu sa propisima kojima se uređuju rokovi 
čuvanja u Ministarstvu odbrane.
Način vođenja evidencije obveznika radne obaveze i 
način dostavljanja podataka iz evidencije o obveznicima radne obaveze propisuje 
ministar odbrane.
 *Službeni glasnik RS broj 36/2018
 Radna obaveza u jedinicama radne 
obaveze   
 Član 89.   
Od obveznika radne obaveze koji nemaju određen ratni 
raspored, teritorijalni organ obrazuje jedinice radne obaveze za izvođenje 
neodložnih radova za potrebe odbrane, Vojske Srbije, civilne zaštite i za 
izvršavanje zadataka u teritorijalnim organima u ratnom i vanrednom stanju.
Evidencija obveznika radne obaveze koji je raspoređen 
u jedinicu radne obaveze koju vodi teritorijalni organ sadrži ime, ime jednog 
roditelja, prezime, jedinstveni matični broj građana, datum i mesto rođenja, 
školsku spremu, prebivalište i adresu stanovanja.
 *Službeni glasnik RS broj 36/2018
 Član 90.   
 Unutrašnje jedinice Ministarstva 
odbrane, komande, jedinice i ustanove Vojske Srbije, državni organi i pravna 
lica koji imaju zadatke utvrđene Planom odbrane podnose zahteve teritorijalnom 
organu za angažovanje jedinica radne obaveze.   
 Član 91.   
 Jedinice radne obaveze se angažuju 
samo u uslovima vanrednog i ratnog stanja.   
 Izuzetno od stava 1. ovog člana, obveznici radne 
obaveze raspoređeni u jedinice radne obaveze mogu se u miru pozivati radi 
obučavanja, uvežbavanja i provere osposobljenosti za izvršavanje zadataka u 
vanrednom i ratnom stanju.
 Odluku za pozivanje i kontrolu jedinica radne obaveze donosi ministar odbrane
ili lice koje on ovlasti.
 Zahtev za pozivanje obveznika radne obaveze iz 
stava 2. ovog člana subjekat sistema odbrane dostavlja nadležnom teritorijalnom 
organu najkasnije 60 dana pre dana predviđenog za javljanje na aktivnost za koju 
se poziva.
 *Službeni glasnik RS broj 36/2018
 Član 92.   
 Ishranu, smeštaj, zdravstveno i 
drugo zbrinjavanje pripadnika jedinica radne obaveze u toku angažovanja obezbeđuje 
državni organ, pravno lice ili komanda, jedinica ili ustanova Vojske Srbije i 
Ministarstva odbrane, za čije potrebe se izvode radovi.   
 Obveznik radne obaveze koji je 
angažovan za izvođenje radova ima pravo na naknade iz člana 68. ovog zakona.   
 Član 93.   
 Po izvršenim radovima jedinice 
radne obaveze biće dezangažovane.   
 *Službeni glasnik RS broj 36/2018
 Član 94.   
 Evidenciju angažovanja jedinica 
radne obaveze vodi teritorijalni organ.   
 IV. MATERIJALNA OBAVEZA   
 Član 95.   
 Materijalna obaveza je pravo i 
dužnost građana Republike Srbije, privrednih društava, drugih pravnih lica i 
preduzetnika čije je sedište na teritoriji Republike Srbije, da pokretne i 
nepokretne stvari kojima raspolažu a koje su određene kao stvari posebne namene 
za potrebe odbrane, Vojske Srbije i civilne zaštite (u daljem tekstu: za potrebe 
odbrane) ustupe na privremeno korišćenje uz naknadu državnim organima, Vojsci 
Srbije i civilnoj zaštiti.   
 Član 96.   
 Materijalnu obavezu za potrebe 
odbrane zemlje izvršavaju vlasnici stvari. Stvari se mogu nalaziti u svojini 
građana, privrednih društava, drugih pravnih lica i preduzetnika (u daljem 
tekstu: vlasnici stvari).   
 Član 97.   
 Materijalna obaveza se izvršava u 
uslovima vanrednog i ratnog stanja.   
 Izuzetno, od stava 1. ovog člana 
materijalna obaveza se može izvršavati i u miru radi zaštite i spasavanja, 
pregledom, kontrolom i upotrebom stvari na vojnoj vežbi.   
 Odluku o kontroli materijalne 
obaveze u miru donosi ministar odbrane.   
 Propise o načinu i postupku 
izvršavanja materijalne obaveze donosi Vlada na predlog ministra odbrane.   
 Član 98.   
 Materijalnu obavezu u miru i 
uslovima vanrednog ili ratnog stanja imaju svi građani Republike Srbije, strani 
državljani sa stalnim prebivalištem u Republici Srbiji, domaća i strana pravna 
lica koja su registrovana za vršenje delatnosti određenih zakonom kao delatnosti 
od značaja za odbranu Republike Srbije.   
 Materijalnoj obavezi ne podležu 
diplomate i predstavnici međunarodnih organizacija.   
 Član 99.   
 Materijalna obaveza se izvršava 
prema potrebama Vojske Srbije i drugim potrebama odbrane zemlje (u daljem tekstu: 
korisnici stvari).   
 Drugim potrebama odbrane zemlje, u smislu odredaba 
ovog zakona, smatraju se potrebe državnih organa, organa državne uprave, velikih 
tehničkih sistema značajnih za odbranu, civilne zaštite, organa autonomnih 
pokrajina, organa jedinica lokalne samouprave i privrednih društava, drugih 
pravnih lica i preduzetnika koji su aktom određeni da prioritetno proizvode, 
snabdevaju proizvodima ili pružaju usluge od posebnog značaja za odbranu zemlje.
 *Službeni glasnik RS broj 36/2018
 Član 100.   
 Izvršavanje materijalne obaveze 
obezbeđuje Ministarstvo odbrane preko teritorijalnih organa u skladu sa zakonom 
i odlukama nadležnih organa koje se odnose na rad u vanrednom i ratnom stanju.   
 Član 101.   
 Stvari se ustupaju, koriste i 
vraćaju uz propisanu naknadu za njihovo privremeno korišćenje i naknadu štete u 
slučaju njihovog oštećenja ili uništavanja u postupku propisanom ovim zakonom uz 
poštovanje ustavom zagarantovanih prava na imovinu.   
 Član 102.   
 Stvari iz popisa Ministarstvo 
odbrane ne sme rasporediti ako bi se raspoređivanjem tih stvari:   
 1) onemogućilo vlasniku obavljanje 
životnih funkcija, kao što su prevoz invalida i bolesnih lica;   
 2) onemogućilo vlasniku obavljanje 
delatnosti, u obimu koji ugrožavaju njegovu egzistenciju;   
 3) onemogućilo najneophodnije 
obavljanje poslova od posebnog javnog interesa;   
 4) onemogućilo obavljanje minimalne 
privredne delatnosti;   
 5) bitno prouzrokovalo slabljenje 
životnih uslova građana.   
 Stvari i njihova evidencija   
 Član 103.   
 Za potrebe odbrane zemlje vlasnici 
stvari su dužni da predaju:   
 1) motorna, prevozna i specijalna 
vozila, vozila svih vrsta i kapaciteta;   
 2) građevinske i druge mašine za 
građevinske i inženjerijske radove svih vrsta i namena;   
 3) sredstva i uređaje veze;   
 4) plovne objekte, luke, 
pristaništa i instalacije za plovidbu, snabdevanje, održavanje i remont plovnih 
objekata;   
 5) vazduhoplove i aerodrome: 
vazduhoplove svih vrsta i namena, aerodrome sa hangarima i drugim objektima i 
uređajima za regulisanje i kontrolu vazdušnog saobraćaja, skladišta pogonskog 
materijala za vazdušni saobraćaj, zemaljska radio-navigaciona sredstva i opremu 
za održavanje veza i kontrolu letenja;   
 6) pumpne stanice i skladišta: 
benzinske stanice, skladišta pogonskog goriva i maziva, stanice za punjenje boca 
acetilenom, kiseonikom i propan-butanom, stanice za održavanje protivpožarnih 
sredstava, pumpe, kompresorske stanice i agregate za vodu, akumulatorske 
stanice, skladišta za smeštaj minsko-eksplozivnih sredstava, skladišta za 
smeštaj rezervnih delova, reprodukcionog i potrošnog materijala, skladišta 
ljudske i stočne hrane, opreme i drugog materijala;   
 7) stanice za servisiranje i stanice 
za tehnički pregled motornih vozila i sredstava telekomunikacije, kao i njihove 
pogone za remont sa pripadajućom opremom, mašinama, uređajima, instalacijama, 
instrumentima i laboratorijskom opremom;   
 8) sredstva i uređaje za pripremu 
štampe i snimanje;   
 9) jahaću, tegleću i tovarnu stoku 
sa pripadajućim priborom i opremom;   
 10) zgrade i zemljište sa uređajima, 
opremom i instalacijama;   
 11) i druge potrebne stvari 
(proizvode i usluge od posebnog interesa za odbranu zemlje).   
 Član 104.   
 Radi organizovanog i pravilnog izvršavanja 
materijalne obaveze Ministarstvo odbrane i teritorijalni organi vode evidencije 
o vlasnicima stvari iz popisa i stvarima iz popisa.
 Evidencija o vlasnicima stvari iz popisa sadrži 
ime, ime jednog roditelja, prezime, jedinstveni matični broj građana, datum i 
mesto rođenja, školsku spremu, podatke o ratnom rasporedu, prebivalište i adresu 
stanovanja vlasnika stvari. Podatke iz evidencije o vlasnicima stvari iz popisa 
koriste organi iz stava 1. ovog člana u štampanom i elektronskom obliku pomoću 
informacionog sistema, sa obavezom čuvanja do prestanka materijalne obaveze.
 Postupak i način vođenja evidencije 
iz stava 1. ovog člana propisuje ministar odbrane.   
 *Službeni glasnik RS broj 36/2018
 Član 105.   
 Stvari iz člana 103. ovog zakona 
popisuju i o njima vode evidenciju teritorijalni organi, a na osnovu evidencije 
koju vode organi državne uprave nadležni za imovinu, unutrašnje poslove, javne 
prihode, kao i drugi državni organi.   
 Član 106.   
 Vlasnici stvari su dužni da 
teritorijalnom organu, na njegov zahtev, stave na uvid podatke i isprave o 
stvarima iz člana 103. ovog zakona i da mu omoguće pregled stvari radi popisa i 
vođenja evidencije.   
 Ako se za pojedine stvari iz stava 
1. ovog člana ne vodi evidencija ili podaci iz te evidencije nisu potpuni, 
teritorijalni organ vrši pregled tih stvari i ustrojava njihovu evidenciju.   
 Član 107.   
 Vlasnici stvari koji ostanu bez 
popisanih stvari ili stvari postanu tehnički neispravne ili neupotrebljive ili na 
tim stvarima nastanu bitne promene tehničke prirode dužni su da o tome odmah, a 
najkasnije u roku od 15 dana obaveste teritorijalni organ, uz odgovarajući 
pisani dokaz ovlašćenog servisa o nastalim promenama.   
 Član 108.   
 Raspoređivanje stvari vrši se tako 
da se prvenstveno obezbedi popuna ratnih jedinica i komandi Vojske Srbije.   
 Popunom se obezbeđuje maksimalno 
moguća tipizacija stvari za potrebe jedinica Vojske Srbije i za druge potrebe 
odbrane zemlje.   
 Spajanje materijalne obaveze i 
ratnog rasporeda lica, odnosno rukovaoca stvari vrši se ako materijalno sredstvo 
zahteva posebna znanja u rukovanju.   
 Član 109.   
Stvari popisane za potrebe odbrane zemlje raspoređuju 
se Planom popune prema određenom ratnom rasporedu za potrebe korisnika stvari, u 
skladu sa propisima o kriterijumima za raspoređivanje građana i materijalnih 
sredstava za potrebe odbrane i popune Vojske Srbije.
Кorisnicima stvari, Planom popune raspoređuju se 
stvari drugih vlasnika iz evidencije teritorijalnih organa koje predstavljaju 
razliku između stvari iz sopstvenih kapaciteta i stvari koje ih sleduju po 
ratnoj organizaciji i sistematizaciji.
Teritorijalni organi pozivaju vlasnike stvari radi 
uvođenja u evidenciju, saopštavanja, promene i ukidanja rasporeda i pregleda stvari 
iz popisa, najkasnije 30 dana pre dana određenog za početak obaveze radi koje je 
pozvan.
Za mobilizaciju i delimičnu mobilizaciju radi provere 
spremnosti za izvršenje mobilizacije, u okviru planiranih vežbi i kontrole 
organizovanja priprema za odbranu, pozivanje vlasnika stvari vrši se bez 
vremenskog ograničenja iz stava 3. ovog člana.
Vlasnici stvari dužni su da se odazovu pozivu 
nadležnog teritorijalnog organa.
 *Službeni glasnik RS broj 36/2018
 Način preuzimanja stvari   
 Član 110.   
 Кorisnik stvari je dužan da za 
preuzimanje stvari radi njihovog pregleda ili upotrebe na vojnoj vežbi 
pravovremeno podnese zahtev teritorijalnom organu, tako da se vlasnik stvari 
može pozvati za izvršenje materijalne obaveze najkasnije 30 dana pre dana 
određenog za predaju.   
 Rok iz stava 1. ovog člana ne 
odnosi se na podnošenje zahteva u slučaju ratnog ili vanrednog stanja.   
 Član 111.   
 Stvari za potrebe odbrane preuzima 
korisnik kojem su na osnovu odobrenog Plana popune teritorijalnog organa te 
stvari raspoređene.
 *Službeni glasnik RS broj 36/2018 
 Član 112.   
 Teritorijalni organ dostavlja poziv 
vlasniku stvari, koji sadrži: naziv stvari koju treba predati, mesto i vreme 
predaje, naziv korisnika, napomenu da stvari može predati i lice koje vlasnik 
ovlasti i upozorenje o odgovornosti vlasnika stvari u slučaju da se ne odazove 
pozivu.   
 Protiv vlasnika stvari koji se ne 
odazove i ne preda stvari za potrebe izvođenja vežbi, teritorijalni organ pokreće 
prekršajni postupak.   
 Protiv vlasnika stvari koji se ne 
odazove i ne preda stvari za potrebe korisnika stvari nakon proglašenja vanrednog 
ili ratnog stanja, teritorijalni organ bez odlaganja podnosi krivičnu prijavu.   
 Član 113.   
 Vlasnik stvari koji je primio poziv 
od teritorijalnog organa radi pregleda ili vežbe, u roku od osam dana od dana 
prijema poziva, može da traži odlaganje izvršenja obaveze:   
 1) ako bi predaja stvari izazvala 
štetu vlasniku stvari na osnovu neizvršenja obaveza i poslova iz ranije 
potpisanih ugovora;   
 2) ako bi ga zadesila velika 
privredna šteta;   
 3) ako je traženo vozilo jedino u 
porodici vlasnika, a ima decu mlađu od 16 godina.   
 Član 114.   
 Vlasnik predaje korisniku stvar u 
ispravnom stanju, na mestu i u vreme određenom u pozivu.   
 Ako se u vreme određeno za predaju 
raspoređena stvar ne zatekne kod vlasnika ili se nalazi na takvoj udaljenosti da 
se ne može pravovremeno predati korisniku, vlasnik umesto te stvari predaje 
korisniku drugu stvar približnih karakteristika.   
 Ako vlasnik nema drugu odgovarajuću 
stvar, dužan je da o tome odmah izvesti teritorijalni organ koji obezbeđuje 
raspoređivanje i upućivanje druge odgovarajuće stvari.   
 Član 115.   
 O primljenoj stvari ovlašćeno lice 
ili komisija korisnika za prijem stvari dužna je da sačini zapisnik u tri 
primerka, u koji se unose podaci za identifikaciju i činjenice o stanju stvari, a 
naročito podaci o eventualnim nedostacima i oštećenjima koji su pregledom 
utvrđeni.   
 Član 116.   
 Prilikom preuzimanja stvari, 
ovlašćeno lice ili predsednik komisije za prijem stvari obaveštava vlasnika, 
odnosno lice koje je predalo stvari o mestu i vremenu vraćanja. To obaveštenje se 
unosi u zapisnik iz člana 115. ovog zakona.   
 Ako se u vreme preuzimanja stvari ne 
mogu tačno odrediti vreme i mesto vraćanja ili ako vlasnik stvari odbije da primi 
primerak zapisnika, korisnik stvari je dužan da blagovremeno o tome pismeno 
obavesti vlasnika stvari.   
 Član 117.   
 Prilikom vraćanja stvari, ovlašćeno 
lice ili komisija za prijem stvari sačinjava zapisnik o predaji stvari vlasniku u 
njegovom prisustvu odnosno lica koje je on ovlastio za preuzimanje stvari.   
 Jedan primerak zapisnika o vraćanju 
stvari se uručuje teritorijalnom organu koji vodi evidenciju stvari.   
 Naknada putnih troškova   
 Član 118.   
 Stvari za potrebe korisnika doprema 
i preuzima vlasnik stvari odnosno lice koje on ovlasti.   
 Za dopremanje i preuzimanje stvari, 
vlasniku stvari pripadaju naknada prevoznih troškova u stvarnom iznosu i 
dnevnice za putovanje u vezi sa predajom i preuzimanjem stvari u visini određenoj 
propisima o naknadi troškova državnih službenika i nameštenika.   
 Naknada za korišćenje stvari   
 Član 119.   
 Za korišćenje stvari iz popisa 
vlasniku stvari pripada naknada.   
 Naknadu za korišćenje stvari 
(tarifa) iz stava 1. ovog člana utvrđuje Vlada na predlog ministra odbrane.   
 Član 120.   
 Naknada za korišćenje stvari pripada 
vlasniku od trenutka predaje do trenutka vraćanja stvari.   
 Naknada za upotrebu stvari 
isplaćuje se najkasnije 45 dana od vraćanja stvari vlasniku.   
 Naknada za upotrebu pokretnih i 
nepokretnih stvari isplaćuje se mesečno, ako je vlasniku stvari zbog materijalne 
obaveze ugrožena njegova egzistencija ili onemogućena privredna delatnost.   
 Postupak utvrđivanja naknade za 
oštećene, uništene ili nestale stvari   
 Član 121.   
 Ako je preuzeta nepokretna i 
pokretna stvar oštećena, uništena ili nestala za vreme vanrednog ili ratnog 
stanja i vežbe, vlasniku stvari pripada naknada u stvarnom iznosu vrednosti 
stvari u trenutku preuzimanja koja je naznačena u zapisniku o predaji stvari.   
 Ako u zapisniku o predatoj stvari 
nije navedena vrednost stvari vlasniku pripada naknada u visini prosečne tržišne 
vrednosti stvari na teritoriji na kojoj se stvar nalazila u trenutku preuzimanja.   
 U slučaju spora o vrednosti stvari 
ili ako je vrednost stvari bila nerealno određena, teritorijalni organ je dužan 
da pokrene postupak veštačenja, osim ako se ne postigne vansudsko poravnanje.   
 Vlasnik stvari nezadovoljan 
određenom vrednošću stvari iz stava 3. ovog člana može pokrenuti postupak pred 
nadležnim sudom.   
 Ukoliko je došlo do oštećenja stvari 
u toku upotrebe kod korisnika, korisnik je dužan da izvrši popravku stvari i 
preda je vlasniku u ispravnom stanju.   
 Član 122.   
 Postupak za utvrđivanje naknade za 
oštećene, uništene ili nestale stvari pokreće po službenoj dužnosti korisnik 
stvari, a može se pokrenuti i po zahtevu vlasnika stvari.   
 Naknadu za oštećene, uništene ili 
nestale stvari utvrđuje komisija sastavljena od predsednika i određenog broja 
članova, koju obrazuje korisnik stvari.   
 Član 123.   
 Кomisija za utvrđivanje naknade za 
oštećenu, uništenu ili nestalu stvar je dužna da vlasnika stvari obavesti o 
vremenu i mestu svog rada, kako bi i neposredno mogao da se izjasni o 
okolnostima značajnim za utvrđivanje štete koja mu je pričinjena.   
 Za utvrđivanje nastale štete, 
komisija može da predloži angažovanje veštaka sa liste sudskih veštaka.   
 Ako je stvar iz popisa osigurana, 
procenu štete vrši društvo za osiguravanje.   
 Član 124.   
 Кomisija utvrđuje štetu i okolnosti 
pod kojima je šteta nastala, procenjuje tržišnu vrednost stvari i predlaže način 
na koji će se šteta nadoknaditi.   
 O pitanjima u vezi sa utvrđivanjem i 
naknadom štete, komisija sačinjava zapisnik koji sadrži sve podatke značajne za 
utvrđivanje štete i način njene naknade.   
 Član 125.   
 Nadležni državni organ može 
vlasniku stvari čija je stvar raspoređena planovima popune za potrebe odbrane 
zemlje odobriti umanjenje godišnjeg poreza predviđenog za tu stvar, u skladu sa 
zakonom.   
Član 125a
Odredbe ovog zakona o 
izvršenju vojne, radne i materijalne obaveze jednako se odnose na žene i 
muškarce, osim odredaba člana 4. st. 2, 5. i 8, člana 13, člana 15, člana 33. i 
člana 64. stav 2, koje se odnose na muškarce.
 *Službeni glasnik RS broj 36/2018
 V. КAZNENE ODREDBE   
 Član 126.   
 Novčanom kaznom od 10.000 do 50.000 dinara ili 
kaznom zatvora do 60 dana kazniće se za prekršaj regrut i lice u rezervnom 
sastavu ako se, suprotno ovom zakonu, bez opravdanog razloga ne odazove pozivu 
teritorijalnog organa u vezi sa vršenjem vojne obaveze (čl. 10, 11. i 51. ovog 
zakona) u vreme i na mesto koji su naznačeni u pojedinačnom pozivu, kao i ako se 
ne javi nadležnom teritorijalnom organu radi dobijanja odobrenja za boravak u 
inostranstvu duže od šest meseci (član 61. ovog zakona).
 *Službeni glasnik RS broj 36/2018
 Član 127.   
 Novčanom kaznom od 10.000 do 50.000 
dinara ili kaznom zatvora do 30 dana kazniće se za prekršaj regrut i lice u 
rezervnom sastavu:   
 1) ako iznese vojnu knjižicu iz 
Republike Srbije (član 75. ovog zakona);   
 2) ako u propisanom roku ne prijavi 
nastale promene iz člana 76. ovog zakona teritorijalnom organu kod kojeg se vodi 
u vojnoj evidenciji.   
 Član 128.   
 Novčanom kaznom od 70.000 do 700.000 dinara kazniće se za prekršaj privredno društvo, pravno lice i 
organizacija čijim se posredovanjem vojni obveznik zaposli u inostranstvu ako u 
roku od osam dana od dana odlaska vojnog obveznika na rad u inostranstvo ne 
obavesti teritorijalni organ (član 77. stav 3).   
 Za prekršaj iz stava 1. ovog člana 
kazniće se i odgovorno lice u privrednom društvu, pravnom licu ili organizaciji 
novčanom kaznom od 20.000 do 100.000 dinara.   
 *Službeni glasnik RS broj 36/2018
 Član 129.   
 Novčanom kaznom od 10.000 do 
100.000 dinara kazniće se za prekršaj odgovorno lice u državnom organu ako u 
roku od 15 dana od dana nastale promene ne obavesti teritorijalni organ o 
promenama kod vojnog obveznika iz člana 77. stav 1. ovog zakona.   
 Član 130.   
 Novčanom kaznom od 50.000 do 500.000 dinara kazniće se za prekršaj preduzeće, drugo pravno lice i lice koje 
samostalno obavlja delatnost kod koga je vojni obveznik zaposlen:   
 1) ako na zahtev teritorijalnog 
organa ne pruži potrebne podatke o vojnim obveznicima radi ocenjivanja sposobnosti 
za vojnu službu i određivanja roda, službe i pojedinačnih dužnosti u Vojsci 
Srbije (član 74. ovog zakona);   
 2) ako u propisanom roku ne prijavi 
teritorijalnom organu odsutnost vojnog obveznika iz nepoznatih razloga, koji je 
bio zaposlen kod njega (član 77. st. 4. i 5. ovog zakona).   
 Za prekršaj iz stava 1. ovog člana 
kazniće se i odgovorno lice u preduzeću i drugom pravnom licu novčanom kaznom od 
10.000 do 100.000 dinara.   
 Za prekršaj iz stava 1. ovog člana 
kazniće se i član porodičnog domaćinstva novčanom kaznom od 10.000 do 30.000 
dinara.   
 *Službeni glasnik RS broj 36/2018
 Član 131.   
 Novčanom kaznom od 10.000 do 50.000 
dinara kazniće se za prekršaj:   
 1) rukovodilac ili lice koje je on 
ovlastio, ako ne izradi rešenje o raspoređivanju obveznika radne obaveze (član 86. 
stav 1. tač. 1) i 2) ovog zakona);   
 2) direktor ili lice koje je on 
ovlastio, ako ne izradi rešenje o raspoređivanju obveznika radne obaveze (član 86. 
stav 1. tačka 3) ovog zakona);   
 3) odgovorno lice ako ne postupi po 
odluci teritorijalnog organa (član 91. stav 2. ovog zakona).   
 Član 132.   
 Novčanom kaznom od 10.000 do 50.000 
dinara kazniće se za prekršaj vlasnik stvari:   
 1) ako za potrebe odbrane zemlje ne 
preda stvar (član 103. ovog zakona);   
 1a) ako se ne odazove na poziv teritorijalnog 
organa radi uvođenja u evidenciju, saopštavanja rasporeda, promene i ukidanja 
rasporeda i pregleda stvari iz popisa (član 109. ovog zakona);
 2) ako na zahtev teritorijalnog 
organa ne dopremi stvari na određeno mesto i u stanju koje omogućava njihovu 
namensku upotrebu (član 114. ovog zakona).   
 Za prekršaj iz stava 1. ovog člana 
kazniće se novčanom kaznom u iznosu od 300.000 do 1.000.000 dinara i pravno 
lice.   
 Za prekršaj iz stava 1. ovog člana 
kazniće se novčanom kaznom u iznosu od 20.000 do 50.000 dinara i odgovorno lice 
u pravnom licu.   
 Za prekršaj iz stava 1. ovog člana 
kazniće se novčanom kaznom u iznosu od 200.000 do 500.000 dinara i preduzetnik.   
 *Službeni glasnik RS broj 36/2018
 Član 133.   
 Novčanom kaznom od 10.000 do 40.000 
dinara kazniće se za prekršaj vlasnik stvari:   
 1) ako na zahtev teritorijalnog 
organa ne stavi na uvid podatke i isprave o stvarima iz člana 103. ovog zakona 
ili mu onemoguće pregled stvari radi popisa i evidencije (član 106. ovog 
zakona);   
 2) ako ne izvesti teritorijalni 
organ za nastale promene na stvarima (član 107. ovog zakona);   
 3) ako ne izvesti teritorijalni 
organ da nema odgovarajuću stvar (član 107. ovog zakona).   
 Za prekršaj iz stava 1. ovog člana 
kazniće se novčanom kaznom u iznosu od 150.000 do 450.000 dinara i pravno lice.   
 Za prekršaj iz stava 1. ovog člana 
kazniće se novčanom kaznom u iznosu od 20.000 do 50.000 dinara i odgovorno lice 
u pravnom licu.   
 Za prekršaj iz stava 1. ovog člana 
kazniće se novčanom kaznom u iznosu od 100.000 do 300.000 dinara i preduzetnik.   
 Član 134.   
 Novčanom kaznom od 100.000 do 500.000 dinara kazniće se za prekršaj pravno lice:   
 1) ako kao korisnik stvari ne 
sačini zapisnik o primljenoj stvari (član 115. stav 1. ovog zakona);   
 2) ako korisnik stvari pismeno ne 
obavesti vlasnika stvari o vremenu i mestu vraćanja stvari (član 116. stav 2. 
ovog zakona);   
 3) ako ne obavesti vlasnika stvari 
o vremenu i mestu rada komisije za utvrđivanje naknade za oštećene, uništene ili 
nestale stvari (član 123. stav 1. ovog zakona).   
 Za prekršaj iz stava 1. ovog člana 
kazniće se novčanom kaznom u iznosu od 40.000 do 
100.000 dinara i odgovorno lice 
u pravnom licu.   
 Za prekršaj iz stava 1. ovog člana 
kazniće se novčanom kaznom u iznosu od 40.000 do 
100.000 dinara i odgovorno lice 
u državnom organu.   
 *Službeni glasnik RS broj 36/2018
 VI. PRELAZNE I ZAVRŠNE ODREDBE   
 Član 135.   
 Vojnik koji se nalazi na služenju 
vojnog roka danom stupanja na snagu ovog zakona, nastavlja da služi vojni rok u 
skladu sa odredbama zakona po kojem je upućen.   
 Postupak regrutovanja i pozivanja 
vojnih obaveznika koji nisu okončani, okončaće se po odredbama ovog zakona.   
 Do donošenja merila za ocenjivanje 
zdravstvene sposobnosti vojnog obveznika za vojnu službu i o lekarskim i drugim 
pregledima, regrut koji je ocenjen ograničeno sposobnim za vojnu službu upućuje 
se na služenje vojnog roka u Vojsku Srbije a nakon toga upućuje se na ocenu 
sposobnosti za vojnu službu.   
 Obavezu služenja vojnog roka nakon 
potpune profesionalizacije Vojske Srbije, na predlog Vlade obustavlja Narodna 
skupština Republike Srbije. Nakon obustave, služenje vojnog roka, izvršava se po 
principu dobrovoljnosti u skladu sa odredbama ovog zakona.   
 Za lice koje dobrovoljno želi da 
služi vojni rok sa oružjem u Vojsci Srbije primenjuju se odredbe ovog zakona koje 
se odnose na regrutnu obavezu i obavezu služenja vojnog roka. Ostala lica podležu 
obavezi uvođenja u vojnu evidenciju i obavezi služenja u rezervnom sastavu.   
 Narodna skupština Republike Srbije, 
na predlog Vlade može ponovo aktivirati obavezu služenja vojnog roka u skladu sa 
odredbama ovog zakona.   
 Nakon profesionalizacije Vojske 
Srbije, a za vreme vanrednog ili ratnog stanja predsednik Republike može odlučiti 
o ponovnom uvođenju obaveze služenja vojnog roka koja može trajati do prestanka 
vanrednog ili ratnog stanja.   
 Član 136.   
 Regrut koji je na dan stupanja na 
snagu ovog zakona navršio 27 godina, a regrutna komisija ga je ocenila 
privremeno nesposobnim za vojnu službu, uputiće se na konačnu ocenu zdravstvene 
sposobnosti i u skladu sa ocenom sposobnosti za vojnu službu biće regulisan 
njegov dalji status po odredbama ovog zakona.   
 Član 137.   
 Regrut koji je na dan stupanja na 
snagu ovog zakona navršio 27 godina, a teritorijalni organ utvrdi da je 
izbegavao obavezu služenja vojnog roka, upućuje se na služenje vojnog roka u prvom 
uputnom roku.   
 Regrutu koji je na dan stupanja na 
snagu ovog zakona navršio 27 godina, a teritorijalni organ u zakonom propisanom 
postupku utvrdi da nije izbegavao vojnu obavezu, omogućiće se služenje vojnog 
roka u skladu sa ovim zakonom najkasnije do kraja kalendarske godine u kojoj 
navršava 30 godina.   
 Član 138.   
 Regrut koji je na dan stupanja na 
snagu ovog zakona navršio 30 godina, a teritorijalni organ utvrdi da nije 
izbegavao vojnu obavezu, rešenjem se oslobađa od obaveze služenja vojnog roka i 
prevodi u rezervni sastav.   
 Regrut koji je na dan stupanja na 
snagu ovog zakona navršio 30 godina, a teritorijalni organ utvrdi da je 
izbegavao obavezu služenja vojnog roka, rešenjem se oslobađa od obaveze služenja 
vojnog roka i prevodi u rezervni sastav uz preduzimanje zakonom propisanih mera 
za neizvršenje vojne obaveze.   
 Član 139.   
 Na pravne odnose u vezi preuzimanja 
stvari i postupka utvrđivanja naknade za oštećene, uništene ili nestale stvari 
koji nisu regulisani ovim zakonom, primenjuju se odredbe Zakona o obligacionim 
odnosima.   
 Član 140.   
 Nadzor nad primenom ovog zakona i 
drugih propisa kojima se uređuje vršenje vojne, radne i materijalne obaveze vrši 
Inspektorat odbrane.   
 Brisan je raniji stav 2. (vidi član 43. Zakona - 
36/2018-30)
 Član 141.   
 Propisi za izvršenje ovog zakona 
biće doneti u roku od šest meseci od dana stupanja na snagu ovog zakona.   
 Član 142.   
 Danom stupanja na snagu ovog zakona 
prestaju da važe: odredbe čl. 26. i 27, odredbe glave XVII – Vojna obaveza (čl. 
279. do 336) i odredbe glave XIX – Кaznene odredbe (čl. 340. do 345) Zakona o 
Vojsci Jugoslavije („Službeni list SRJ”, br. 43/94, 28/96, 44/99, 74/99, 3/02 i 
37/02, „Službeni list SCG”, br. 7/05 i 44/05 i „Službeni glasnik RS”, broj 
116/07), Uredba o vršenju vojne obaveze („Službeni list SRJ”, br. 36/94 i 7/98, 
„Službeni list SCG”, br. 37/03 i 4/05 i „Službeni glasnik RS”, br. 6/07 i 
86/07), Uredba o organizovanju i izvršavanju materijalne obaveze („Službeni list 
SRJ”, br. 36/98, 32/99 i 9/01) i Uredba o organizovanju i izvršavanju radne 
obaveze („Službeni list SRJ”, br. 36/98 i 20/99).   
 Član 143.   
 Ovaj zakon stupa na snagu osmog 
dana od dana objavljivanja u „Službenom glasniku Republike Srbije”.   
 ODREDBE КOJE NISU UNETE U 
„PREČIŠĆEN TEКST“ ZAКONA   
 Zakon o izmenama i dopunama Zakona 
o vojnoj, radnoj i materijalnoj obavezi: „Službeni glasnik RS“, broj 95/2010-8   
   
 Član 11.      
 Propisi za izvršenje ovog zakona 
biće doneti u roku od tri meseca od dana početka njegove primene.      
 Član 12.      
 Ovaj zakon stupa na snagu osmog 
dana od dana objavljivanja u „Službenom glasniku Republike Srbije”, a primenjuje se 
od 1. januara 2011. godine.      
 Zakon o izmenama i dopunama Zakona o vojnoj, radnoj 
i materijalnoj obavezi: „Službeni glasnik RS“, broj 36/2018-30
Član 44.
Propisi doneti za izvršavanje ovog zakona 
uskladiće se sa odredbama ovog zakona u roku od šest meseci od dana stupanja na 
snagu ovog zakona.
Član 45.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.
 
 
 

