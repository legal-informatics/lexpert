




Redakcijski prečišćen tekst


ZAКON
o bezbednosti hrane
"Službeni glasnik RS", broj 41 od 2. juna 2009, 17 od 14. 
marta 2019.
NAPOMENA IZDAVAČA: Zakon o 
izmenama i dopunama Zakona o bezbednosti hrane 
(„Službeni glasnik RS“, broj 17/2019) stupio 
je na snagu osmog dana od dana objavljivanja u „Službenom glasniku 
Republike Srbije”, odnosno 22. marta 2019. godine, a primenjuje se od 1. aprila 
2019. godine (vidi član 44. Zakona - 17/2019-10) (tekst Zakona pre izmena i 
dopuna iz broja 17/2019 možete pogledati sa desne strane, u delu "Verzije 
prečišćenog teksta").


I. OSNOVNE ODREDBE

Predmet uređenja

Član 1.
Ovim zakonom uređuju se opšti uslovi za bezbednost hrane i 
hrane za životinje, obaveze i odgovornosti subjekata u poslovanju hranom i hranom 
za životinje, sistem brzog obaveštavanja i uzbunjivanja, hitne mere i upravljanje 
kriznim situacijama, higijena i kvalitet hrane i hrane za životinje.

Izuzeci od primene

Član 2.
Odredbe ovog zakona ne odnose se na primarnu proizvodnju 
hrane, pripremu, rukovanje, odnosno skladištenje hrane za potrebe sopstvenog 
domaćinstva, kao i na hranu za životinje koje ne služe za proizvodnju hrane.

Cilj zakona

Član 3.
Cilj ovog zakona je da obezbedi visok nivo zaštite života i 
zdravlja ljudi i zaštitu interesa potrošača, uključujući načelo poštenja i 
savesnosti u prometu hranom, uzimajući u obzir kada je to moguće zaštitu zdravlja 
i dobrobiti životinja, kao i zdravlja bilja i zaštite životne sredine.

Značenje pojmova

Član 4.
Pojedini izrazi upotrebljeni u ovom zakonu, imaju sledeće 
značenje:
1) Analiza rizika jeste proces koji se sastoji od tri 
međusobno povezane komponente: procena rizika, upravljanje rizikom i obaveštavanje 
o riziku;
2) Кrajnji potrošač je lice koje konzumira hranu, a ne 
koristi hranu u bilo kojoj fazi poslovanja hranom (u daljem tekstu: potrošač); 


2a) Međunarodno prihvaćeni standardi, 
smernice, vodiči i preporuke jesu oni koji su razrađeni u okviru 
Organizacije Ujedinjenih nacija za hranu i poljoprivredu (FAO), Svetske 
zdravstvene organizacije (WHO), Кomisije Codex Alimentarius, Međunarodne 
organizacije za zaštitu zdravlja životinja (OIE), Međunarodne konvencije o zaštiti 
bilja (IPPC), Evropske i mediteranske organizacije za zaštitu bilja (EPPO), 
Međunarodnog udruženja hemijskih analitičara (AOAC), Međunarodnog kolaborativnog 
saveta za analitiku pesticida (CIPAC), Evropske organizacije za saradnju i razvoj 
(OECD), Evropske agencije za bezbednost hrane (EFSA), Međunarodne organizacije 
za standardizaciju (ISO) i dr.;
3) Monitoring jeste sprovođenje niza planiranih aktivnosti 
koje se odnose na praćenje ili merenje, kako bi se dobio uvid u pravilnu primenu 
propisa o hrani i hrani za životinje, kao i propisa iz oblasti zdravlja i 
dobrobiti životinja i zdravlja bilja;
4) Nova hrana jeste hrana ili sastojci hrane koji se do 
sada nisu koristili u ishrani ljudi, osim genetički modifikovane hrane, 
prehrambenih aditiva, prehrambenih aroma, pomoćnih sredstava u proizvodnji i 
prehrambenih enzimskih preparata, koji su odobreni za upotrebu u hrani i hrani za životinje;
5) Obaveštavanje o riziku jeste međusobna razmena podataka i 
mišljenja kroz proces analize rizika koja se odnosi na opasnosti i rizike, faktore 
rizika i uočavanje rizika, između procenjivača rizika, nadležnih za upravljanje 
rizikom, potrošača, subjekata u poslovanju hranom ili hranom za životinje, naučnih 
i visokoškolskih ustanova, kao i drugih zainteresovanih strana, uključujući i 
objašnjenje rezultata procene rizika i osnovu za donošenje odluka o upravljanju 
rizikom;
6) Objekat jeste građevinska celina u kojem se obavlja 
delatnost u bilo kojoj fazi proizvodnje, prerade i prometa hrane, odnosno hrane 
za životinje;
7) Opasnost jeste biološki, hemijski ili fizički činilac u 
hrani ili hrani za životinje ili stanje hrane ili hrane za životinje, koji mogu 
potencijalno da izazovu štetno dejstvo na zdravlje;
8) brisana je (vidi član 1. Zakona - 17/2019-10)
9) Poslovanje hranom jeste svaka delatnost, javna ili 
privatna, koja se obavlja radi sticanja dobiti ili ne, u bilo kojoj fazi 
proizvodnje, prerade i prometa hrane;
10) Poslovanje hranom za životinje jeste svaka delatnost, 
javna ili privatna, koja se obavlja radi sticanja dobiti ili ne, u bilo kojoj fazi 
proizvodnje, prerade i prometa hrane za životinje;
11) brisana je (vidi član 1. Zakona - 17/2019-10)
12) Primarna proizvodnja jeste proizvodnja, 
uzgoj i gajenje primarnih poljoprivrednih proizvoda, uključujući žetvu, berbu ili 
ubiranje plodova, muža, uzgoj životinja pre klanja, kao i lov, ribolov i sakupljanje 
samoniklih plodova;
13) Promet hrane i hrane za životinje jeste skladištenje, 
distribucija, prodaja, izlaganje radi prodaje, razmena i ustupanje, bilo da je 
besplatno ili ne, uvoz, provoz i izvoz, osim u naučnoistraživačke svrhe;
14) Promet na malo jeste rukovanje hranom, odnosno njena 
prerada, priprema, skladištenje, na mestu prodaje ili isporuke potrošaču, 
delatnosti pripreme i posluživanja hrane, a naročito u:
(1) prodavnicama, supermarketima, megamarketima,
(2) objektima kolektivne ishrane (kantine, bolnice, vrtići, 
škole i sl.), 
(3) objektima javne ishrane (javne kuhinje), 
(4) ugostiteljskim objektima, pečenjarama, objektima 
brze hrane, poslastičarnicama, pekarama, kao i ketering usluge i usluge isporuke 
gotove hrane;
15) Promet na veliko jeste rukovanje hranom, njena prerada, 
priprema, skladištenje na mestu prodaje ili isporuke, radi dalje prodaje ili 
prerade (distributivni centri);
16) Procena rizika jeste naučno zasnovan proces koji se 
sastoji od četiri faze: utvrđivanje opasnosti, definisanje opasnosti, procena 
izloženosti i definisanje rizika;
17) brisana je (vidi član 1. Zakona - 17/2019-10)
18) Rizik jeste faktor verovatnoće štetnog uticaja na 
zdravlje i ozbiljnost tog uticaja, kao posledice postojanja opasnosti; 

19) Sledljivost jeste mogućnost praćenja hrane, hrane za 
životinje, životinja koje služe za proizvodnju hrane, sirovina ili supstanci 
namenjenih ili za koje se očekuje da će biti ugrađene u hranu ili hranu za 
životinje, kroz sve faze proizvodnje, prerade i prometa;
20) Subjekt u poslovanju hranom jeste pravno ili fizičko 
lice, odnosno preduzetnik, odgovorno za ispunjenje zakonskih uslova za poslovanje 
hranom kojom upravlja;
21) Subjekt u poslovanju hranom za životinje jeste pravno ili 
fizičko lice, odnosno preduzetnik, odgovorno za ispunjenje zakonskih uslova za 
poslovanje hranom za životinje kojom upravlja;
21a) Službena kontrola jeste bilo koji 
postupak kontrole koji nadležni organ sprovodi radi potvrde usaglašenosti sa 
propisima o bezbednosti hrane i hrane za životinje, kao i sa propisima iz oblasti 
zdravlja i dobrobiti životinja;
22) Službeni uzorak jeste uzorak hrane ili hrane za 
životinje, ili bilo koje druge supstance uključujući i one iz prirodnog okruženja, 
koje su važne za proizvodnju, preradu i promet hrane ili hrane za životinje ili za 
zdravlje životinja, zdravlje bilja i kvalitet hrane ili hrane za životinje, uzet od 
strane nadležnog inspektora ili ovlašćenog lica; 
23) Upravljanje rizikom jeste proces utvrđivanja politike i 
mera, odvojen od procene rizika, koji se odvija razmatranjem mogućih alternativa 
za postupanje, uz konsultaciju sa zainteresovanim stranama, kao i sprovođenje mera 
umanjenja rizika, zasnovan na proceni rizika i relevantnim podacima; 


23a) Uputstva ili vodiči jesu dokumenta koja se donose od strane 
subjekata u poslovanju hranom, odnosno hranom za životinje, njihovih udruženja, 
odnosno nadležnog organa u cilju postizanja efikasnog sistema bezbednosti hrane, 
odnosno hrane za životinje;
24) Higijena hrane, odnosno hrane za životinje obuhvata 
neophodne mere i uslove kontrole rizika i osiguranja bezbednosti hrane, odnosno 
hrane za životinje, u skladu sa njenom namenom;
25) Hrana jeste svaka supstanca ili proizvod, prerađena, 
delimično prerađena ili neprerađena, a namenjena je za ishranu ljudi ili se 
opravdano može očekivati da će se koristiti za ljudsku upotrebu, osim:
(1) hrane za životinje ,
(2) živih životinja, ako nisu pripremljene za stavljanje u 
promet radi ishrane ljudi, 
(3) biljaka pre žetve, berbe ili ubiranja plodova, 

(4) medicinskih proizvoda,
(5) kozmetičkih proizvoda,
(6) duvana i duvanskih proizvoda,
(7) psihoaktivno kontrolisanih supstanci i prekursora,
(8) ostataka (rezidua) i kontaminenata. 
Hrana jeste i piće, guma za žvakanje, kao i bilo koja 
supstanca namenski dodata hrani tokom pripreme, obrade ili proizvodnje.
Hrana jeste i voda za piće, uključujući vodu u originalnoj 
ambalaži (stona voda, mineralna voda i izvorska voda), kao i voda koja se 
upotrebljava, odnosno dodaje tokom pripreme, obrade ili proizvodnje hrane.
Voda za piće jeste voda u originalnoj ambalaži i voda za 
javno snabdevanje stanovništva;
26) Hrana za životinje jeste svaka supstanca ili proizvod, 
prerađena, delimično prerađena ili neprerađena, a namenjena je za ishranu 
životinja koje služe za proizvodnju hrane;
27) Faza proizvodnje, prerade i prometa jeste bilo koji deo 
proizvodnje, prerade i prometa, uključujući uvoz, primarnu proizvodnju hrane, 
doradu, preradu, skladištenje, transport, prodaju ili snabdevanje potrošača, 
odnosno uvoz, primarnu proizvodnju, doradu, preradu, skladištenje, transport, 
prodaju i snadbevanje hranom za životinje.
*Službeni glasnik RS, broj 17/2019

1. Podela hrane

Član 5.
Hrana se prema poreklu deli na:
1) hranu životinjskog porekla;
2) hranu biljnog porekla;
3) mešovitu hranu koja sadrži sastojke biljnog i 
životinjskog porekla;
4) hranu ni biljnog, ni životinjskog porekla (mineralne 
materije, so);
5) novu hranu;
6) genetički modifikovanu hranu i genetički 
modifikovanu hranu za životinje, hranu i hranu za životinje dobijenu od genetički 
modifikovanih organizama, u skladu sa posebnim propisom.
*Službeni glasnik RS, broj 17/2019

2. Načela

1) Načelo analize rizika

Član 6.
Radi postizanja visokog nivoa zaštite zdravlja i života ljudi, 
mere koje se primenjuju, u skladu sa ovim zakonom, moraju da se zasnivaju na 
analizi rizika, osim kada to nije primereno okolnostima ili prirodi mere.
Procena rizika utvrđuje se uzimajući u obzir raspoložive 
naučne dokaze i naročito mišljenje Stručnog saveta za procenu rizika u oblasti 
bezbednosti hrane, i to na nezavisan, objektivan i transparentan način.
Upravljanje rizikom se zasniva na rezultatima procene rizika, 
načelu predostrožnosti i drugim faktorima važnim za slučaj koji se razmatra.

2) Načelo predostrožnosti

Član 7.
Кada se posle procene raspoloživih informacija, utvrdi 
mogućnost štetnog delovanja na zdravlje, a nema dovoljno naučnih podataka i 
informacija za objektivnu procenu rizika, mogu se preduzeti privremene mere 
upravljanja rizikom, radi obezbeđenja visokog nivoa zaštite zdravlja u Republici 
Srbiji, koje se primenjuju do dobijanja novih naučnih informacija neophodnih za 
objektivnu procenu rizika.
Mere iz stava 1. ovog člana, moraju da budu primerene, da 
ne ograničavaju trgovinu više nego što je to neophodno da se ostvari cilj ovog 
zakona, kao i da se vodi računa o tehničkoj i ekonomskoj izvodljivosti mera i 
drugim faktorima značajnim za slučaj koji se razmatra.
Preduzete mere moraju da se ponovo razmotre u razumnom 
vremenskom roku u zavisnosti od prirode identifikovanog rizika po život i 
zdravlje, vrste naučnih informacija potrebnih za razjašnjenje naučnih nedoumica i 
za sprovođenje sveobuhvatnije procene rizika.

3) Načelo zaštite interesa potrošača

Član 8.
Interes potrošača mora da se obezbedi do najvišeg nivoa 
zaštite.
Subjekti u poslovanju hranom dužni su da potrošaču obezbede 
informacije koje daju mogućnost izbora proizvoda na način koji neće da dovede 
potrošača u zabludu u pogledu sastava, svojstava i namene proizvoda.

4) Načela transparentnosti

Obaveštavanje javnosti

Član 9.
Ako postoji osnovana sumnja da bi hrana ili hrana za 
životinje mogla predstavljati rizik po zdravlje ljudi ili životinja, Ministarstvo 
poljoprivrede, šumarstva i vodoprivrede i Ministarstvo zdravlja dužni su da 
obaveste javnost o prirodi rizika po zdravlje. 
Obaveštenje iz stava 1. ovog člana mora da sadrži podatke o 
hrani ili hrani za životinje, odnosno vrsti hrane ili hrane za životinje, riziku 
koji ona predstavlja, kao i mere koje se preduzimaju ili će se preduzeti kako bi 
se sprečio, smanjio ili eliminisao rizik.

Javne rasprave

Član 10.
Prilikom pripreme, ocene i izmene propisa o hrani, moraju 
se obavljati javne rasprave shodno važećim propisima, uz neposredno ili posredno 
učešće svih zainteresovanih strana, osim u hitnim slučajevima kada to nije 
moguće. 

3. Nadležnost

Član 11.
Bezbednost hrane i hrane za životinje na teritoriji 
Republike Srbije, u okviru svojih ovlašćenja obezbeđuju subjekti koji se upisuju 
u Centralni registar objekata i drugi subjekti u oblasti bezbednosti hrane i 
hrane za životinje.
Drugi subjekti iz stava 1. ovog člana jesu:
1) Ministarstvo poljoprivrede, šumarstva i vodoprivrede (u 
daljem tekstu: Ministarstvo) kao centralni organ;
2) Ministarstvo zdravlja (u daljem tekstu: ministarstvo 
nadležno za poslove zdravlja); 
3) laboratorije.
Subjekti iz stava 2. ovog člana u vršenju poslova u okviru 
svojih ovlašćenja koriste službenu oznaku. 
Ministar nadležan za poslove poljoprivrede (u daljem tekstu: 
ministar) bliže propisuje oblik, veličinu, sadržaj i izgled službene oznake, kao 
i način upotrebe službene oznake, za subjekte iz stava 2. tačka 1) ovog člana, a 
ministar nadležan za poslove zdravlja za subjekte iz stava 2. tačka 2) ovog 
člana.

4. Podela nadležnosti

Član 12.
Službene kontrole u smislu ovog zakona, u oblasti 
bezbednosti hrane sprovode nadležna ministarstva, i to:
1) Ministarstvo preko nadležnih inspekcija:
(1) u svim fazama proizvodnje, prerade, prometa na 
veliko i prometa na malo, uključujući uvoz i izvoz hrane biljnog i životinjskog 
porekla, bezalkoholna pića i mešovite hrane i genetički modifikovane hrane i 
genetički modifikovane hrane za životinje kao i hrane i hrane za životinje 
dobijene od genetički modifikovanih organizama, u skladu sa posebnim propisom,
(2) u svim fazama proizvodnje, prerade, prometa hrane 
za životinje (biljnog i životinjskog porekla), mešovite hrane za životinje 
uključujući uvoz i izvoz,
(3) u fazi prometa na malo hrane životinjskog porekla u 
objektima registrovanim odnosno odobrenim od strane Ministarstva, kao i u 
prometu na malo svežeg mesa, mleka, jaja, meda, ribe i divljači u 
specijalizovanim objektima (kasapnice, ribarnice i sl.), vina i alkoholnih pića;
2) Ministarstvo nadležno za poslove zdravlja preko 
nadležne sanitarne inspekcije:
(1) u svim fazama proizvodnje, prerade i prometa 
(promet na veliko, promet na malo, uvoz na mestima carinjenja i izvoz), i to: nove 
hrane, hrane za specifične populacione grupe (hrana za odojčad i malu decu, 
hrana za posebne medicinske namene, zamene za kompletnu dnevnu ishranu za osobe 
na dijeti za mršavljenje), dodataka ishrani (dijetetski suplementi), hrane sa 
izmenjenim nutritivnim sastavom (hrana za osobe intolerantne na gluten, zamene za 
so za ljudsku ishranu, hrana obogaćena vitaminima, mineralima i drugim 
supstancama sa hranljivim ili fiziološkim efektom i dr), soli za ishranu ljudi i 
proizvodnju hrane, prehrambenih aditiva, prehrambenih aroma, prehrambenih enzima, 
pomoćnih sredstava u proizvodnji hrane, vode za piće koja se potrošačima 
isporučuje putem javnog vodovodnog sistema ili u originalnoj ambalaži (prirodne 
mineralne, izvorske i stone vode), kao i voda koja se upotrebljava, odnosno 
dodaje tokom pripreme, obrade ili proizvodnje hrane, materijala i predmeta 
namenjenih da dođu u kontakt sa hranom,
(2) u fazi prometa na malo sve hrane u objektima pod 
sanitarnim nadzorom (kuhinje u predškolskim i školskim objektima, objektima 
učeničkog i studentskog standarda, zdravstvene zaštite i socijalnog staranja).
Ministar propisuje vrstu hrane i način vršenja službene 
kontrole.
Ministar bliže propisuje listu mešovite hrane i način 
vršenja kontrole te hrane, a ministar nadležan za poslove zdravlja bliže propisuje 
uslove za proizvodnju i promet nove hrane, kao i način vršenja kontrole te hrane.
*Službeni glasnik RS, broj 17/2019

5. Odgovornost

Član 13.
Subjekti u poslovanju hranom i hranom za životinje u 
svim fazama proizvodnje, prerade i prometa, u okviru delatnosti koju obavljaju, 
dužni su da obezbede da hrana i hrana za životinje ispunjava sve uslove propisane 
ovim zakonom i propisima donetim na osnovu njega. 
Nadležni organi sprovode odredbe ovog zakona i propisa 
donetih na osnovu njega i vrše službenu kontrolu da li subjekti u poslovanju 
hranom i hranom za životinje ispunjavaju sve uslove propisane ovim zakonom i 
propisima donetim na osnovu njega.
*Službeni glasnik RS, broj 17/2019

6. Međunarodne obaveze

Član 14.
Međunarodne obaveze u oblasti bezbednosti hrane izvršavaju 
se u skladu sa standardima, smernicama, vodičima i preporukama relevantnih međunarodnih organizacija
uključujući i komisiju Codex Alimentarius, Sporazumom o 
primeni sanitarnih i fitosanitarnih mera STO (SPS Agreement), međunarodnim 
konvencijama i drugim odgovarajućim međunarodnim sporazumima i razmenjuju se 
informacije sa drugim nacionalnim organizacijama odgovornim za bezbednost hrane. 

Vlada bliže propisuje način pružanja informacija i postupak 
obaveštavanja u skladu sa obavezama preuzetim Sporazumom o sanitarnim i 
fitosanitarnim merama STO.
Vlada propisuje način uspostavljanja i organizacije 
sistema u oblasti bezbednosti i kvaliteta hrane, pružanja informacija i 
obaveštavanja o standardima, smernicama i preporukama, u skladu sa Codex 
Alimentarius.
*Službeni glasnik RS, broj 17/2019

II. SUBJEКTI U OBLASTI BEZBEDNOSTI HRANE I HRANE ZA 
ŽIVOTINJE КOJI SE UPISUJU U CENTRALNI REGISTAR OBJEКATA

1. Upis u Centralni registar objekata

Član 15.
Proizvodnjom i prometom hrane i hrane za životinje može da se 
bavi pravno lice i preduzetnik koji je registrovan u Registar privrednih 
subjekata i koji je upisan u Centralni registar objekata (u daljem tekstu: 
Centralni registar) koji vodi Ministarstvo.
Pravno lice i preduzetnik iz stava 1. ovog člana upisuje se 
u Registar privrednih subjekata u skladu sa zakonom kojim se uređuje 
registracija privrednih subjekata.
Proizvodnjom hrane i hrane za životinje koja je namenjena 
prometu može da se bavi i fizičko lice u skladu sa propisom kojim se uređuje 
oblast veterinarstva, odnosno oblast zdravlja bilja, koje je upisano u Centralni 
registar.
U Centralnom registru vode se podaci o:
1) odobrenim objektima i
2) registrovanim objektima.
Objekti za proizvodnju i promet hrane i hrane za životinje 
odobravaju se ili registruju, u skladu sa posebnim propisima. 
Objekat za proizvodnju i promet hrane i hrane za životinje, 
odobren ili registrovan, u skladu sa posebnim propisom, smatra se objektom 
upisanim u Centralni registar i podaci o tome vode se u Centralnom registru. 

Ako posebnim propisom iz stava 5. ovog člana nije 
predviđeno prethodno utvrđivanje ispunjenosti uslova za obavljanje određene 
delatnosti, ti objekti se upisuju u Centralni registar, na osnovu prijave 
subjekta u poslovanju hranom i hranom za životinje. 
Pravno lice i preduzetnik iz stava 1. ovog člana ne može da 
otpočne proizvodnju i promet hrane i hrane za životinje pre upisa u Centralni 
registar, odnosno u registar utvrđen posebnim propisom, a fizičko lice iz stava 
3. ovog člana pre upisa u Centralni registar.

2. Sadržina i način vođenja Centralnog registra

Član 16.
Podaci iz Centralnog registra su javni.
Centralni registar se vodi u elektronskoj formi i može se 
povezivati sa drugim bazama i registrima Ministarstva, odnosno ministarstva 
nadležnog za poslove zdravlja.
Ministar bliže propisuje sadržinu i način vođenja Centralnog 
registra.

3. Brisanje iz Centralnog registra

Član 17.
Pravno lice, preduzetnik i fizičko lice briše se iz 
Centralnog registra, ako donese odluku o prestanku obavljanja određene delatnosti 
za koje je upisan u Centralni registar ili ako prestane da ispunjava uslove iz 
člana 15. stav 7. ovog zakona, odnosno uslove propisane posebnim propisima.

III. OSTALI SUBJEКTI U OBLASTI BEZBEDNOSTI HRANE I NJIHOVI 
ORGANIZACIONI OBLICI

1. Direkcija za nacionalne referentne laboratorije

Član 18.
Za poslove laboratorijskog ispitivanja i njima povezane 
stručne poslove u lancu hrane osniva se Direkcija za nacionalne referentne 
laboratorije, kao organ uprave u sastavu Ministarstva.
Direkcija za nacionalne referentne laboratorije iz stava 1. 
ovog člana ima svojstvo pravnog lica.
Direkcija za nacionalne referentne laboratorije mora 
da bude akreditovana u skladu sa standardom SRPS ISO/IEC 17025 – „Opšti zahtevi 
za kompetentnost laboratorija za ispitivanje i laboratorija za etaloniranje”.
*Službeni glasnik RS, broj 17/2019

Poslovi Direkcije za nacionalne referentne laboratorije

Član 19.
Direkcija za nacionalne referentne laboratorije (u 
daljem tekstu: Nacionalna referentna laboratorija) obavlja poslove u oblasti 
bezbednosti hrane, kontrole kvaliteta i bezbednosti mleka i ispitivanja 
zabranjenih, nedozvoljenih, štetnih i nepoželjnih supstanci u hrani i hrani za 
životinje, zdravlja bilja, semena i sadnog materijala i banke biljnih gena.
U okviru Nacionalne referentne laboratorije obavljaju 
se sledeći poslovi:
1) saradnja sa nacionalnim laboratorijama drugih 
zemalja;
2) staranje o uspostavljanju jedinstvenih kriterijuma i 
metoda i sprovođenje standarda za rad ovlašćenih laboratorija;
3) organizovanje po potrebi uporednih testova između 
zvaničnih nacionalnih laboratorija i vršenje odgovarajućeg praćenja takvog 
uporednog testiranja;
4) razmena informacija dobijenih od nacionalnih 
laboratorija drugih zemalja Ministarstvu i ovlašćenim laboratorijama;
5) obezbeđivanje stručne i tehničke pomoći Ministarstvu 
za primenu koordinisanih planova kontrole;
6) implementacija, odnosno razvijanje metode testiranja 
u skladu s međunarodnim standardima uz obaveznu validaciju;
7) vršenje usluga potvrde analize i superanalize ako je 
to relevantno za potrebe ovlašćenih laboratorija;
8) obezbeđivanje i primenjivanje preko ovlašćenih 
laboratorija statistički kreirane kontrole i praćenja rezultata;
9) organizovanje uporednih testova za ovlašćene 
laboratorije u cilju jedinstvene primene metoda koje primenjuju;
10) pružanje usluga iz oblasti statistike i 
informacionih sistema ovlašćenim laboratorijama;
11) obučavanje osoblja u ovlašćenim laboratorijama;
12) priprema nacionalnih vodiča za uzorkovanje i 
rukovanje uzorcima radi sprovođenja pouzdane dijagnoze;
13) priprema, održavanje i distribucija referentnog 
materijala;
14) učešće u međunarodnim uporednim testovima;
15) i drugi poslovi.
Pored poslova iz stava 2. ovog člana Nacionalna 
referentna laboratorija obavlja i laboratorijska ispitivanja u oblasti bezbednosti 
hrane i hrane za životinje, kao i ispitivanja kvaliteta mleka i ispitivanja mleka 
za potrebe praćenja i unapređenja proizvodnih sposobnosti muznih grla.
Laboratorijski i sa njima povezani stručni poslovi iz 
oblasti zdravlja bilja, semena i sadnog materijala koji se obavljaju u okviru 
Nacionalne referentne laboratorije uređuju se propisima kojima se uređuje 
zdravlje bilja, seme i sadni materijal.
Pored poslova iz st. 2–4. ovog člana Nacionalna 
referentna laboratorija obavlja i poslove banke biljnih gena, i to:
1) čuvanje kolekcije semena i sadnog materijala;
2) registraciju uzoraka, njihovo čišćenje, sušenje, 
pakovanje, skladištenje i održavanje;
3) umnožavanje i regeneraciju uzoraka;
4) skladištenje duplikata uzoraka;
5) organizovanje održavanja, odnosno održavanje kolekcije 
sadnog materijala;
6) razmenu uzoraka sa drugim bankama gena u svetu.
Pored poslova iz st. 2–5. ovog člana Nacionalna 
referentna laboratorija obavlja i:
1) poslove investicionog održavanja objekata i prateće 
infrastrukture svojih laboratorija;
2) iniciranje, planiranje, pripremu, programiranje, 
sprovođenje i praćenje realizacije projekata opremanja nacionalne referentne 
laboratorije;
3) inicira i koordinira stručnu saradnju između 
referentnih laboratorija.
Poslove iz st. 2. i 6. ovog člana ne mogu da obavljaju 
druge laboratorije izabrane putem konkursa.
*Službeni glasnik RS, broj 17/2019
Referentna laboratorija
*Službeni glasnik RS, broj 17/2019
Član 19a
Poslove iz člana 19. st. 3. i 5. ovog zakona mogu da 
obavljaju i laboratorije izabrane putem konkursa (u daljem tekstu: referentne 
laboratorije).
Laboratorije iz stava 1. ovog člana moraju da budu 
akreditovane u skladu sa standardom SRPS ISO/IEC 17025 – „Opšti zahtevi za 
kompetentnost laboratorija za ispitivanje i laboratorija za etaloniranje”.
Za poslove iz člana 19. stav 3. ovog zakona iz oblasti 
veterinarstva i sredstava za zaštitu bilja konkurs iz stava 1. ovog člana 
raspisuje se u skladu sa propisom kojim se uređuje veterinarstvo, odnosno 
propisom kojim se uređuju sredstva za zaštitu bilja.
Кonkurs iz stava 1. ovog člana raspisuje Ministarstvo, 
odnosno ministarstvo nadležno za poslove zdravlja u skladu sa nadležnostima i 
objavljuje se u „Službenom glasniku Republike Srbije”.
Кonkurs iz stava 1. ovog člana naročito sadrži:
1) poslove za koje se konkurs raspisuje;
2) period na koji se obavljaju poslovi;
3) dokaz koji se odnosi na obim akreditacije;
4) kriterijume za izbor;
5) rok za donošenje i objavljivanje odluke o izboru;
6) način obaveštavanja o rezultatima konkursa.
Кonkurs iz stava 1. ovog člana sprovodi komisija koju 
obrazuje ministar, odnosno ministar nadležan za poslove zdravlja.
Odluku o izboru referentne laboratorije donosi 
ministar, odnosno ministar nadležan za poslove zdravlja.
Sa laboratorijom izabranom na konkursu ministar, 
odnosno ministar nadležan za poslove zdravlja zaključuje ugovor.
Ugovor iz stava 8. ovog člana naročito sadrži:
1) poslove laboratorijskih ispitivanja koji su predmet 
ugovora;
2) odgovorno lice koje će obavljati određene poslove 
koji su predmet ugovora;
3) metode, način i postupak obavljanja poslova 
laboratorijskih ispitivanja;
4) međusobna prava, obaveze i odgovornosti;
5) vreme za koje se zaključuje ugovor;
6) način finansiranja poslova;
7) uslove za raskid ugovora.
Spisak referentnih laboratorija objavljuje se u 
„Službenom glasniku Republike Srbije” i dostavlja ministarstvu nadležnom za 
poslove koji se odnose na tehničke propise, radi upisa u registar ovlašćenih 
tela za ocenjivanje usaglašenosti.
Ako u Republici Srbiji ne postoji referentna 
laboratorija koja ispunjava propisane uslove ministar, odnosno ministar nadležan 
za poslove zdravlja može za pojedine vrste ispitivanja da odredi referentnu 
laboratoriju sa teritorije druge države za tražena ispitivanja.
Jedna referentna laboratorija može biti referentna za 
više ispitivanja.
Sredstva za obavljanje poslova iz ovog člana obezbeđuju 
se u budžetu Republike Srbije.
*Službeni glasnik RS, broj 17/2019

2. Laboratorije

Član 20.
Laboratorijska ispitivanja u oblasti bezbednosti hrane 
i hrane za životinje u postupku službene kontrole mogu da se ustupe 
laboratorijama (u daljem tekstu: službene laboratorije) putem konkursa koji 
raspisuje Ministarstvo, odnosno ministarstvo nadležno za poslove zdravlja i 
objavljuje u „Službenom glasniku Republike Srbije”.
Laboratorijska ispitivanja u oblasti bezbednosti hrane 
i hrane za životinje u postupku službene kontrole ne mogu da se ustupe internim 
laboratorijama subjekata u poslovanju hranom i hranom za životinje.
Interne laboratorije iz stava 2. ovog člana moraju 
vršiti validaciju metoda ispitivanja i učestvovati u eksternim proverama 
kvaliteta.
Ministar, odnosno ministar nadležan za poslove zdravlja 
propisuje bliže uslove koje moraju da ispune 
službene laboratorije za laboratorijska 
ispitivanja u oblasti bezbednosti hrane i hrane za 
životinje, u skladu sa nadležnostima iz člana 12. 
ovog zakona. 
Za poslove laboratorijskih ispitivanja u oblasti bezbednosti 
hrane i hrane za životinje iz stava 1. 
ovog člana konkurs se raspisuje na period od najmanje pet godina.
Кonkurs iz stava 1. ovog člana sadrži:
1) vrste laboratorijskih analiza u oblasti bezbednosti hrane i hrane za životinje za koje se konkurs 
raspisuje;
2) period na koji se dodeljuju poslovi laboratorijskih 
analiza ;
3) dokaz o ispunjenosti standarda SRPS ISO/IEC 17025 – 
„Opšti zahtevi za kompetentnost laboratorija za ispitivanje i laboratorija za 
etaloniranje”;
4) dokaz o ispunjenosti uslova u pogledu iskustva, rezultata 
i blagovremenosti u dosadašnjem obavljanju poslova laboratorijskih ispitivanja;
5) rok za donošenje i objavljivanje odluke o izboru;
6) način obaveštavanja o rezultatima konkursa.
Кonkurs iz stava 1. ovog člana sprovodi Кomisija koju 
obrazuje ministar, odnosno ministar nadležan za poslove zdravlja.
Odluku o izboru službene laboratorije za obavljanje poslova 
laboratorijskih ispitivanja donosi 
ministar, odnosno ministar nadležan za poslove zdravlja.
Rezultati konkursa objavljuju se u „Službenom glasniku 
Republike Srbije”.
Ministar, odnosno ministar nadležan za poslove zdravlja 
utvrđuje spisak službenih laboratorija izabranih putem konkursa, objavljuje ga u 
„Službenom glasniku Republike Srbije” i dostavlja ministarstvu nadležnom za 
poslove koji se odnose na tehničke propise, radi upisa u registar ovlašćenih 
tela za ocenjivanje usaglašenosti.
*Službeni glasnik RS, broj 17/2019

Ugovor o obavljanju ustupljenih poslova

Član 21.
Na osnovu odluke o izboru ministarstvo, odnosno 
ministarstvo nadležno za poslove zdravlja sa laboratorijom kojoj je dodeljeno 
obavljanje poslova zaključuje ugovor kojim se utvrđuju:
1) poslovi laboratorijskih ispitivanja koji su predmet ugovora;
2) odgovorno lice koje će obavljati određene poslove koji su 
predmet ugovora;
3) metode, način i postupak obavljanja poslova 
laboratorijskih ispitivanja ;
4) međusobna prava, obaveze i odgovornosti;
5) vreme za koje se zaključuje ugovor;
6) način finansiranja poslova za koje se zaključuje ugovor.
*Službeni glasnik RS, broj 17/2019

Jedinstvene metode, kriterijumi i smernice za obavljanje 
ustupljenih poslova

Član 22.
Nacionalna referentna laboratorija organizuje i uspostavlja 
primenu jedinstvenih metoda, kriterijume i smernice za obavljanje poslova 
laboratorijskih ispitivanja na području Republike Srbije 
koje obavljaju laboratorije kojima su ustupljeni poslovi.
Laboratorije iz stava 1. ovog člana dužne su da poslove 
laboratorijskih ispitivanja obavljaju u skladu sa jedinstvenim metodama, 
kriterijumima i smernicama nacionalnih referentnih laboratorija.
*Službeni glasnik RS, broj 17/2019

IV. STRUČNI SAVET ZA PROCENU RIZIКA U OBLASTI BEZBEDNOSTI 
HRANE

Osnivanje Stručnog saveta za procenu rizika u oblasti 
bezbednosti hrane

Član 23.
Radi razmatranja pitanja vezanih za procenu rizika u oblasti 
bezbednosti hrane ministar uz saglasnost ministra nadležnog za poslove zdravlja, 
u skladu sa propisima kojima se uređuje državna uprava, rešenjem osniva posebnu 
radnu grupu – Stručni savet za procenu rizika u oblasti bezbedosti hrane (u 
daljem tekstu: Stručni savet).
Administrativno tehničke poslove za potrebe Stručnog saveta 
obavlja Ministarstvo.
Stručni savet je dužan da u radu primenjuje i koristi 
preporuke, smernice i informacije dostupne od strane Evropske agencije za 
bezbednost hrane (European Food Safety Authority – EFSA).
Finansiranje rada Stručnog saveta određuje se pravilnikom 
koji donosi ministar nadležan za upravu uz saglasnost ministra nadležnog za 
finansije.

Poslovi Stručnog saveta

Član 24.
Stručni savet obavlja sledeće poslove:
1) priprema stručna i naučna mišljenja ministarstvima i 
drugim organima državne uprave, subjektima u poslovanju hranom i hranom za 
životinje, potrošačima, kao i drugim zainteresovanim subjektima, o rizicima u 
vezi sa hranom i hranom za životinje; 
2) unapređenja i koordinacije u primeni metoda za procenu 
rizika;
3) pružanja naučne i tehničke podrške na zahtev 
ministarstava i drugih organa državne uprave u tumačenju i razmatranju mišljenja o 
proceni rizika;
4) prikupljanja, upoređivanja i analiziranja naučno tehničkih 
podataka koji se odnose na definisanje i praćenje rizika koji imaju direktan ili 
indirektan uticaj na bezbednost hrane i hrane za životinje;
5) pružanja naučne i stručne pomoći na zahtev ministarstava 
koja sprovode procedure za upravljanje kriznim situacijama u oblasti bezbednosti 
hrane i hrane za životinje;
6) davanja mišljenja na mere koje se preduzimaju radi 
unapređenja sistema u oblasti bezbednosti hrane i hrane za životinje;
7) obaveštavanja javnosti i zainteresovanih subjekata o 
relevantnim informacijama iz delokruga rada Stručnog saveta;
8) davanja mišljenja na program za upravljanje kriznim 
situacijama u oblasti bezbednosti hrane i hrane za životinje;
9) pripreme vodiča za dobru poljoprivrednu, proizvođačku i 
higijensku praksu, kao i primenu principa Analize opasnosti i kritičnih 
kontrolnih tačaka (u daljem tekstu: HACCP) za potrebe ministarstava;
10) davanja preporuka za stručno usavršavanje i edukaciju u 
oblasti bezbednosti hrane i hrane za životinje;
11) druge poslove u vezi sa procenom rizika u oblasti 
bezbednosti hrane.

V. BEZBEDNOST HRANE I HRANE ZA ŽIVOTINJE

1. Opšti uslovi za bezbednost hrane

Zabrana

Član 25.
Zabranjeno je stavljanje u promet hrane koja nije bezbedna.
Hrana nije bezbedna, ako je štetna po zdravlje ljudi i ako 
nije pogodna za ishranu ljudi.
Hrana nije bezbedna ukoliko sadrži:
1) sredstva za zaštitu bilja, biocide ili kontaminente 
ili njihove metabolite ili proizvode razgradnje iznad maksimalno dozvoljenih 
koncentracija;
2) sredstva za zaštitu bilja, odnosno biocide čija 
upotreba nije odobrena ili dozvoljena;
3) supstance sa farmakološkim dejstvom ili njihove 
metabolite koji se ne smeju davati životinjama koje služe za proizvodnju hrane ili 
prekoračuju maksimalno dozvoljene količine ostataka ili nisu odobreni ili 
registrovani za primenu na životinjama koje služe za proizvodnju hrane ili nisu 
odobreni kao aditivi u hrani za životinje koje služe za proizvodnju hrane;
4) supstance sa farmakološkim dejstvom ili njihove 
metabolite kod lečenih životinja, a da nije ispoštovan propisani period karence;
5) mikroorganizme, viruse, parazite i njihove razvojne 
oblike koji predstavljaju opasnost za zdravlje ljudi;
6) materije (fizičke, hemijske, radioaktivne) koje 
same ili zajedno sa drugim materijama prelaze maksimalno dozvoljene vrednosti i 
predstavljaju opasnost po zdravlje ljudi.
*Službeni glasnik RS, broj 17/2019

Uslovi za utvrđivanje bezbednosti

Član 26.
Bezbednost hrane se utvrđuje na osnovu:
1) uslova u svakoj fazi proizvodnje, prerade i prometa 
hrane, kao i pripreme i načina konzumiranja hrane od strane potrošača, u skladu 
sa njenom namenom; 
2) informacija koje su dostupne potrošaču, međunarodne 
potvrde (sertifikate), dokumenta koja prate hranu u prometu i podatke na 
deklaraciji, a koje se odnose na sprečavanje specifičnih štetnih delovanja 
pojedinih vrsta ili kategorija hrane na zdravlje ljudi.
Štetnost hrane po zdravlje ljudi se utvrđuje na osnovu:
1) mogućih neposrednih ili posrednih, kratkoročnih ili 
dugoročnih štetnih uticaja te hrane po zdravlje potrošača, kao i mogućih uticaja 
na zdravlje budućih generacija;
2) mogućih kumulativnih toksičnih delovanja;
3) posebne zdravstvene osetljivosti specifične kategorije 
potrošača kada je hrana namenjena toj kategoriji potrošača.
Hrana nije pogodna za ishranu ljudi, ako je ta hrana 
neprihvatljiva za upotrebu kojoj je namenjena, zbog kontaminacije spoljnim ili 
nekim drugim faktorom, kao i zbog truljenja, kvarenja ili raspadanja
i isteklog roka trajanja za proizvode označene rokom 
trajanja „upotrebljivo do” u skladu sa propisima kojima se bliže propisuje 
deklarisanje hrane.
Ministar, uz saglasnost ministra nadležnog za poslove 
zdravlja, bliže propisuje opšte uslove higijene hrane, posebne uslove higijene 
hrane životinjskog porekla i mikrobiološke kriterijume hrane.
Ministar, uz saglasnost ministra nadležnog za poslove 
zdravlja, bliže propisuje maksimalne koncentracije određenih kontaminenata u 
hrani, kao i metode uzorkovanja i ispitivanja hrane radi utvrđivanja prisustva i 
nivoa određenih kontaminenata u hrani.
Ministar nadležan za poslove zdravlja, uz saglasnost 
ministra, bliže propisuje:
1) zdravstvenu ispravnost vode za piće;
2) zdravstvenu ispravnost i kvalitet prirodne 
mineralne, prirodne izvorske i stone vode u originalnoj ambalaži;
3) postupak i način priznavanja prirodnih mineralnih i 
prirodnih izvorskih voda;
4) hranu za specifične populacione grupe (hrana za 
odojčad i malu decu, hrana za posebne medicinske namene, zamene za kompletnu 
dnevnu ishranu za osobe na dijeti za mršavljenje);
5) dodatke ishrani (dijetetski suplementi);
6) zdravstvenu ispravnost i kvalitet soli za ishranu 
ljudi i proizvodnju hrane;
7) zdravstvenu ispravnost i bezbednost materijala i 
predmeta namenjenih da dođu u kontakt sa hranom;
8) prehrambene aditive;
9) prehrambene arome;
10) prehrambene enzimske preparate;
11) pomoćna sredstva u proizvodnji hrane;
12) nutritivne i zdravstvene izjave koje se navode na 
deklaraciji hrane;
13) hranu sa izmenjenim nutritivnim sastavom (hrana za 
osobe intolerantne na gluten, zamene za so za ljudsku ishranu, hrana obogaćena 
vitaminima, mineralima i drugim supstancama sa hranljivim ili fiziološkim efektom 
i dr.);
14) novu hranu.
Ministar nadležan za poslove zdravlja, uz saglasnost 
ministra, bliže propisuje metode ispitivanja, dozvoljene nivoe radioaktivnosti, 
načine vođenja evidencije i način izveštavanja, uslove i način formiranja stručnih 
tela u vezi sa rešavanjem konkretnih pitanja koja mogu nastati prilikom primene 
propisa o hrani iz stava 6. tač. 4)–14) ovog člana.
Ministar, odnosno ministar nadležan za poslove zdravlja 
bliže propisuje način i postupak izdavanja međunarodne potvrde (sertifikata) o 
bezbednosti hrane koja se izvozi, izgled obrasca međunarodne potvrde, kao i 
evidenciju o izdatim potvrdama.
Međunarodnu potvrdu (sertifikat) o bezbednosti hrane 
iz stava 8. ovog člana koja se izvozi izdaje inspektor u skladu sa podelom 
nadležnosti iz člana 12. ovog zakona.
Ministar, uz saglasnost ministra nadležnog za poslove 
zdravlja, bliže propisuje uslove za preradu, rukovanje, skladištenje i čuvanje 
određenih vrsta hrane sa oznakom „najbolje upotrebiti do”.
*Službeni glasnik RS, broj 17/2019

Mere ograničenja i zabrane hrane

Član 27.
U slučaju osnovane sumnje da hrana nije bezbedna, 
Ministarstvo, odnosno ministarstvo nadležno za poslove zdravlja dužno je da 
preduzme mere ograničenja ili zabrane i povlačenja takve hrane iz prometa, do 
otklanjanja sumnje na njenu bezbednost. 
Кada se utvrdi da hrana nije bezbedna Ministarstvo, odnosno 
ministarstvo nadležno za poslove zdravlja dužno je da preduzme mere ograničenja 
ili zabrane i povlačenja takve hrane iz prometa, u skladu sa ovim zakonom i 
drugim posebnim propisima. 

2. Opšti uslovi bezbednosti hrane za životinje

Zabrana

Član 28.
Zabranjeno je stavljanje u promet hrane za životinje koja nije 
bezbedna.
Zabranjena je ishrana životinja koje služe za proizvodnju 
hrane, hranom za životinje koja nije bezbedna.
Hrana za životinje nije bezbedna ako ima štetni uticaj po 
zdravlje, odnosno ako proizvodi dobijeni od životinja koji služe za proizvodnju 
hrane nisu bezbedni za ishranu ljudi. 
Hrana za životinje koja ispunjava uslove u skladu sa posebnim 
propisom o hrani za životinje, jeste bezbedna u onoj meri u kojoj je definisana 
ovim zakonom i posebnim propisom o hrani za životinje.

Mere ograničenja i zabrane hrane za životinje

Član 29.
U slučaju osnovane sumnje da hrana za životinje nije 
bezbedna, Ministarstvo je dužno da preduzme mere ograničenja ili zabrane i 
povlačenja takve hrane za životinje iz prometa, do otklanjanja sumnje na njenu 
bezbednost. 
Кada se utvrdi da hrana za životinje nije bezbedna, 
Ministarstvo je dužno da preduzme mere ograničenja ili zabrane i povlačenja takve 
hrane iz prometa, u skladu sa ovim zakonom i drugim posebnim propisima. 

Кada je hrana za životinje iz stava 2. ovog člana deo jedne 
proizvodne partije, serije ili pošiljke iste hrane za životinje po vrsti i 
kategoriji, smatra se da sva hrana za životinje u toj proizvodnoj partiji, seriji 
ili pošiljci nije bezbedna, osim ako se detaljnom procenom ne utvrdi da je ostatak 
proizvodne partije, serije ili pošiljke bezbedan.

3. Deklarisanje, označavanje i reklamiranje hrane i hrane za 
životinje

Član 30.
Hrana i hrana za životinje koja se stavlja u promet na 
teritoriji Republike Srbije mora da bude označena, deklarisana, oglašena i 
izložena, u skladu sa ovim zakonom i drugim posebnim propisima.
Označavanje, deklarisanje, oglašavanje i izlaganje hrane i 
hrane za životinje, uključujući i njen oblik, izgled i ambalažu, materijale za 
izradu ambalaže, način na koji se aranžiraju i izlažu, kao i informacije o hrani 
i hrani za životinje koje su dostupne potrošaču, ne smeju dovoditi potrošača u 
zabludu. 
Ministar, odnosno ministar nadležan za poslove zdravlja 
bliže propisuje uslove za deklarisanje, označavanje i reklamiranje hrane, odnosno 
hrane za životinje.

VI. OBAVEZE I ODGOVORNOSTI SUBJEКATA U POSLOVANJU HRANOM I 
HRANOM ZA ŽIVOTINJE

Odgovornost

Član 31.
Subjekti u poslovanju hranom i hranom za životinje u svim 
fazama proizvodnje, prerade i prometa hrane i hrane za životinje kojim upravljaju, 
dužni su da obezbede da hrana ili hrana za životinje ispunjava uslove propisane 
ovim zakonom i drugim posebnim propisima, kao i da dokažu ispunjenost tih uslova.

Sledljivost

Član 32.
U svim fazama proizvodnje, prerade i prometa hrane i hrane 
za životinje mora biti obezbeđena sledljivost.
Subjekt u poslovanju hranom i hranom za životinje dužan je da 
identifikuje svaki subjekt od kojeg nabavlja i kojeg dalje snabdeva hranom, hranom 
za životinje, životinjama koje služe za proizvodnju hrane, ili bilo koju supstancu 
koja se ugrađuje ili se očekuje da će biti ugrađena u hranu ili hranu za 
životinje. 
Subjekt iz stava 2. ovog člana dužan je da ima uspostavljen 
sistem i procedure, koje obezbeđuju dostupnost podataka o sledljivosti.
Hrana ili hrana za životinje koja se stavlja u promet na 
teritoriji Republike Srbiji ili za koju postoji verovatnoća da će biti stavljena 
u promet, mora da bude na odgovarajući način označena i evidentirana radi 
identifikacije i sledljivosti hrane i hrane za životinje.

Odgovornost subjekata u poslovanju hranom

Član 33.
Ako subjekt u poslovanju hranom, kada ta hrana više nije pod 
njegovom neposrednom kontrolom, osnovano sumnja ili utvrdi da je u bilo kojoj fazi 
proizvodnje, prerade i prometa nastala povreda propisanih uslova bezbednosti 
hrane, dužan je da odmah pokrene postupak za povlačenje predmetne hrane iz 
prometa i o tome obavesti Ministarstvo, odnosno ministarstvo nadležno za poslove 
zdravlja.
Ako je hrana iz stava 1. ovog člana došla do potrošača, 
subjekt u poslovanju hranom je dužan da na efikasan i precizan način, informiše 
potrošača o razlogu povlačenja hrane i, ako je to neophodno, zahteva od potrošača 
povraćaj hrane koja mu je već isporučena, ako se drugim merama ne može postići 
visok nivo zaštite zdravlja.
Subjekt u poslovanju hranom odgovaran za promet na malo i 
distribuciju hrane koja ne uključuje pakovanje, deklarisanje i označavanje, na 
osnovu informacije o povredi propisanih uslova za bezbednost hrane, dužan je da 
odmah pokrene postupak za povlačenje predmetne hrane iz prometa.
Subjekt u poslovanju hranom u slučaju iz stava 3. ovog 
člana, dužan je da pruži informacije koje se odnose na sledljivost hrane, 
sarađuje u aktivnostima koje preduzimaju subjekti u proizvodnji i prometu, kao i 
Ministarstvo, odnosno ministarstvo nadležno za poslove zdravlja.
Ako subjekt u poslovanju hranom osnovano sumnja ili utvrdi da 
hrana koju je stavio u promet može biti štetna za zdravlje ljudi dužan je da odmah 
o tome, kao i o preduzetim merama kojima se unapred sprečava rizik po potrošača 
obavesti Ministarstvo, odnosno ministarstvo nadležno za poslove zdravlja.

Subjekt u poslovanju hranom ne sme da sprečava bilo koje 
lice da sarađuje sa Ministarstvom, odnosno ministarstvom nadležnim za poslove 
zdravlja.

Odgovornost subjekata u poslovanju hranom za životinje

Član 34.
Ako subjekt u poslovanju hranom za životinje, kada ta hrana 
više nije pod njegovom neposrednom kontrolom, osnovano sumnja ili utvrdi da je u 
bilo kojoj fazi proizvodnje, prerade i prometa nastala povreda propisanih uslova 
bezbednosti hrane za životinje, dužan je da odmah pokrene postupak za povlačenje 
predmetne hrane iz prometa, i o tome obavesti Ministarstvo. 
Ako u slučaju iz stava 1. ovog člana ili u slučaju kada 
proizvodna partija, serija ili pošiljka ne zadovoljava uslove bezbednosti hrane za 
životinje, predmetna hrana za životinje će biti uništena, osim ako Ministarstvo ne 
odluči drugačije.
Subjekt u poslovanju hranom za životinje je dužan da na 
efikasan i precizan način, informiše vlasnike ili držaoce životinja o razlogu 
povlačenja hrane za životinje i, ako je to neophodno, zahteva od njih povraćaj 
hrane za životinje koja im je već isporučena, ako se drugim merama ne može 
postići visok nivo zaštite zdravlja životinja. 
Subjekt u poslovanju hranom za životinje odgovaran za promet 
na malo i distribuciju hrane za životinje koja ne uključuje pakovanje, deklarisanje 
i označavanje, na osnovu informacije o povredi propisanih uslova za bezbednost 
hrane za životinje, dužan je da odmah pokrene postupak za povlačenje predmetne 
hrane iz prometa.
Subjekt u poslovanju hranom za životinje u slučaju iz stava 
4. ovog člana dužan je da pruži informacije koje se odnose na sledljivost hrane 
za životinje, sarađuje u aktivnostima koje preduzimaju subjekti u proizvodnji i 
prometu, kao i Ministarstvo.
Ako subjekt u poslovanju hranom za životinje osnovano sumnja 
ili utvrdi da hrana za životinje koju je stavio u promet može biti štetna za 
zdravlje životinja dužan je da odmah o tome, kao i o preduzetim merama kojima se 
unapred sprečava rizik po životinje obavesti Ministarstvo.
Subjekt u poslovanju hranom za životinje ne sme da sprečava 
bilo koje lice da sarađuje sa Ministarstvom.

VII. OPŠTE OBAVEZE PRI UVOZU I IZVOZU HRANE I HRANE ZA 
ŽIVOTINJE

Međunarodni standardi, smernice i preporuke

Član 35.
Radi bezbednosti hrane i hrane za životinje primenjuju se 
mere zasnovane na naučnim principima, međunarodnim standardima, smernicama i 
preporukama, u obimu koji je neophodan da se zaštiti život i zdravlje.
Mere bezbednosti hrane i hrane za životinje primenjuju se na 
način da se izbegne proizvoljna i neopravdana diskriminacija između država u 
kojima preovladavaju isti ili slični uslovi, na način koji ne predstavlja 
prikriveno ograničavanje spoljne trgovine.
Radi obezbeđenja višeg nivoa zaštite života i zdravlja od 
nivoa koji se postiže merama zasnovanim na međunarodnim standardima, smernicama 
i preporukama mogu se preduzimati i druge mere bezbednosti hrane i hrane za 
životinje kada postoji naučno opravdanje ili ako bi te mere dovele do nivoa 
zaštite koji se razlikuje od onog za koji Republika Srbija smatra da je 
potreban.

Istovetnost mera

Član 36.
Mere bezbednosti hrane i hrane za životinje koje primenjuju 
druge države smatraće se istovetnim merama propisanim u Republici Srbiji ako 
zemlja izvoznica objektivno dokaže da su naučno zasnovane i da se njihovom 
primenom obezbeđuje odgovarajući nivo zaštite života i zdravlja ljudi koji se u 
Republici Srbiji zahteva.
Propisane mere za bezbednost hrane i hrane za životinje 
moraju da budu prilagođene karakteristikama područja koje mogu da utiču na 
bezbednost hrane i hrane za životinje, bilo da se radi o zemlji u celini, delu 
zemlje, nekoliko zemalja ili delovima nekoliko zemalja, iz kog potiče proizvod i u 
koje je proizvod upućen, naročito uzimajući u obzir nivo rasprostranjenosti 
određenih bolesti ili štetočina, postojanje programa za iskorenjivanje ili kontrolu 
i odgovarajuće kriterijume i preporuke relevantnih međunarodnih tela.
Procedure u vezi sa proverom sprovođenja mera za bezbednost 
hrane i hrane za životinje primenjivaće se efikasno i na način koji nije 
nepovoljniji po uvezene proizvode u odnosu na slične proizvode domaćeg porekla. 


Istovetnost mera u uvozu i izvozu

Član 37.
Hrana i hrana za životinje koja se uvozi u Republiku Srbiju 
radi stavljanja u promet, mora da ispunjava uslove u skladu sa propisima o hrani 
ili uslove koje je Republika Srbija priznala kao istovetne njima ili ako postoji 
poseban međunarodni sporazum sa uslovima sadržanim u tom sporazumu. 

Hrana i hrana za životinje koja se izvozi ili se uvozi radi 
izvoza iz Republike Srbije, mora da ispunjava uslove u skladu sa propisima o 
hrani, osim ako drukčije ne zatraže nadležni organi zemlje uvoznice ili ukoliko 
se drukčije ne utvrdi propisima, standardima i kodeksom prakse koji su na snazi 
u zemlji uvoznici.
Izuzetno od odredbe stava 2. ovog člana, osim u slučaju 
kada je hrana štetna po zdravlje ili kad hrana za životinje nije bezbedna, hrana i 
hrana za životinje može se izvoziti ili uvoziti radi izvoza ako su nadležna tela 
države odredišta s tim izričito saglasna pošto su u potpunosti obaveštena o 
razlozima i okolnostima zbog kojih se hrana i hrana za životinje ne može stavljati 
u promet u Republici Srbiji.
Ako se primenjuju odredbe međunarodnog ugovara između 
Republike Srbije i zemlje uvoznice, hrana i hrana za životinje koja se izvozi iz 
Republike Srbije u tu zemlju, mora zadovoljavati uslove sadržane u međunarodnom 
sporazumu.

VIII. SISTEM BRZOG OBAVEŠTAVANJA I UZBUNJIVANJA, HITNE MERE I 
UPRAVLJANJE КRIZNIM SITUACIJAMA

1. Sistem brzog obaveštavanja i uzbunjivanja

Uspostavljanje sistema brzog obaveštavanja i uzbunjivanja

Član 38.
Ovim zakonom uspostavlja se sistem brzog obaveštavanja i 
uzbunjivanja, kao mreža za izveštavanje o direktnom ili indirektnom riziku po 
zdravlje čiji je uzrok hrana ili hrana za životinje. 
Sistemom brzog obaveštavanja i uzbunjivanja upravlja 
Ministarstvo.
U sistemu brzog obaveštavanja i uzbunjivanja učestvuje i 
ministarstvo nadležno za poslove zdravlja, Stručni savet, Nacionalne referentne 
laboratorije i laboratorija iz člana 20. ovog zakona.
Učesnici u sistemu brzog obaveštavanja i uzbunjivanja određuju 
lica za kontakt.
Ministar bliže propisuje način uspostavljanja i organizaciju 
sistema brzog obaveštavanja i uzbunjivanja za bezbednost hrane i hrane za životinje, 
uz saglasnost ministra nadležnog za poslove zdravlja.
Za razmenu podataka s drugim institucijama koje učestvuju u 
proceni i upravljanju rizikom u Republici Srbiji i relevantnim institucijama u 
inostranstvu uspostavlja se centralni informacioni sistem i određuje lice za 
kontakt.

Zainteresovane zemlje i međunarodne organizacije

Član 39.
U sistemu brzog obaveštavanja i uzbunjivanja mogu da učestvuju 
i druge zainteresovane zemlje i međunarodne organizacije, a na osnovu sporazuma 
sa tim zemljama i organizacijama. 

Dostupnost javnosti podataka u sistemu brzog obaveštavanja i 
uzbunjivanja

Član 40.
Podaci dostupni učesnicima u sistemu brzog obaveštavanja i 
uzbunjivanja koji se odnose na rizik po zdravlje čiji su uzrok hrana ili hrana za 
životinje, moraju biti dostupni i javnosti u skladu sa načelom transparentnosti.
Podaci o hrani i hrani za životinje, prirodi rizika i 
preduzetoj meri moraju biti dostupni javnosti.

2. Hitne mere

Član 41.
Кad Ministarstvo, odnosno ministarstvo nadležno za poslove 
zdravlja utvrdi da hrana ili hrana za životinje domaćeg porekla ili iz uvoza, može 
da predstavlja ozbiljan rizik za zdravlje ljudi, zdravlje životinja ili životnu 
sredinu, kao i da taj rizik ne može na zadovoljavajući način da bude uklonjen, 
ministar, odnosno ministar nadležan za poslove zdravlja dužan je da naredi jednu 
ili više hitnih mera.
Svi učesnici u sistemu brzog obaveštavanja i uzbunjivanja su 
dužni da u okviru svoje nadležnosti odmah obaveste Ministarstvo, odnosno 
ministarstvo nadležno za poslove zdravlja o pojavi rizika iz stava 1. ovog člana.
Ako je hrana ili hrana za životinje domaćeg porekla, mogu da 
se preduzmu sledeće hitne mere:
1) privremena zabrana stavljanja u promet ili upotrebe hrane 
ili hrane za životinje;
2) određivanje posebnih uslova za postupanje sa navedenom 
hranom ili hranom za životinje.
Ako je hrana ili hrana za životinje iz uvoza, mogu da se 
preduzmu sledeće hitne mere:
1) privremena zabrana uvoza hrane ili hrane za životinje iz 
države ili dela države izvoza, odnosno države provoza;
2) određivanje posebnih uslova za postupanje sa navedenom 
hranom ili hranom za životinje iz države ili dela države izvoza, odnosno države 
provoza.
Ako se na osnovu procene rizika ne potvrdi opasnost po 
zdravlje Ministarstvo, odnosno ministarstvo nadležno za poslove zdravlja je dužno 
da stavi van snage naređenu meru.

3. Upravljanje kriznim situacijama

Program upravljanja kriznim situacijama

Član 42.
Кada postoji direktni ili indirektni rizik po zdravlje ljudi, 
zdravlje životinja ili životnu sredinu, čiji je uzročnik hrana i hrana za 
životinje, a čije nastupanje nije moguće predvideti, sprečiti, ukloniti ili 
smanjiti do prihvatljivog nivoa propisanih mera, primenjuju se mere utvrđene 
Programom upravljanja kriznim situacijama u oblasti bezbednosti hrane.
Program upravljanja kriznim situacijama u oblasti bezbednosti 
hrane naročito sadrži:
1) vrstu situacije u kojoj postoji direktni ili indirektni 
rizik po zdravlje ljudi čiji su uzrok hrana i hrana za životinje; 
2) mere koje se moraju sprovesti bez odlaganja, kad se 
utvrdi da hrana ili hrana za životinje predstavlja ozbiljnu opasnost za ljude ili 
životinje bilo direktno ili indirektno preko životne sredine;
3) procedure za upravljanje kriznim situacijama koje uključuju 
i princip transparentnosti i komunikacije;
4) plan vežbi i simulacija za upravljanje kriznim 
situacijama.
Program upravljanja kriznim situacijama u oblasti bezbednosti 
hrane donosi Vlada. 

Plan upravljanja kriznom situacijom

Član 43.
Na osnovu Programa upravljanja kriznim situacijama u oblasti 
bezbednosti hrane ministar uz saglasnost ministra nadležnog za poslove zdravlja, 
donosi poseban plan upravljanja kriznom situacijom u zavisnosti od vrste rizika i 
formira krizni štab za sprovođenje posebnog plana. 

Revidiranje Programa upravljanja kriznim situacijama

Član 44.
Na osnovu stečenih iskustava, uključujući iskustva stečena u 
sprovedenim vežbama i simulacijama, Program upravljanja kriznim situacijama u 
oblasti bezbednosti hrane se revidira.

IX. HIGIJENA HRANE I HRANE ZA ŽIVOTINJE

1. Obaveze subjekata u poslovanju hranom

Uslovi higijene hrane u poslovanju hranom

Član 45.
Subjekti u poslovanju hranom dužni su da obezbede da su u 
svim fazama proizvodnje, prerade i prometa hrane koje su pod njihovom kontrolom, 
ispunjeni propisani uslovi u vezi sa higijenom hrane, u skladu sa ovim zakonom i 
drugim propisima.
Lica koja na radnim mestima u proizvodnji ili prometu hrane 
rukuju i dolaze u dodir sa hranom moraju imati osnovna znanja o higijeni hrane i o ličnoj 
higijeni i moraju nositi radnu odeću i obuću.
Ministar bliže propisuje uslove higijene hrane za sve 
subjekte u poslovanju hranom iz stava 1. ovog člana.
Ministar, odnosno ministar nadležan za poslove zdravlja 
u okviru svoje nadležnosti bliže propisuje način, postupak i metode sprovođenja 
službene kontrole, sistem odobravanja i sertifikacije, način pregleda, način 
uzimanja uzoraka, elemente za određivanje rokova za sprovođenje službene kontrole, 
kao i izveštavanje o sprovedenim službenim kontrolama.
Brisan je raniji stav 5. (vidi član 14. Zakona - 
17/2019-10)
*Službeni glasnik RS, broj 17/2019

Brisan je naziv člana 46. (vidi član 15. Zakona - 17/2019-10)

Član 46.
Brisan je (vidi član 15. 
Zakona - 17/2019-10)

Analiza opasnosti i kritičnih kontrolnih tačaka (HACCP)

Član 47.
Subjekti u poslovanju hranom dužni su da uspostave sistem za 
osiguranje bezbednosti hrane u svim fazama proizvodnje, prerade i prometa hrane, 
osim na nivou primarne proizvodnje, u svakom objektu pod njihovom kontrolom, u 
skladu sa principima dobre proizvođačke i higijenske prakse i analize opasnosti 
i kritičnih kontrolnih tačaka (HACCP).
Ministar, odnosno ministar za poslove zdravlja, bliže 
propisuje uslove za ocenu postupaka samokontrole iz stava 1. ovog člana.

Uputstvo za dobru proizvođačku, higijensku praksu i HACCP

Član 48.
Subjekti u poslovanju hranom dužni su da koriste uputstvo za 
dobru proizvođačku i higijensku praksu i primenu HACCP.
Subjekt u poslovanju hranom dužan je da ima u stalnom radnom 
odnosu odgovorno lice odgovarajuće stručne spreme za sprovođenje dobre 
proizvođačke i higijenske prakse i primenu HACCP.

Nacionalne mere

Član 49.
Izuzetno od odredaba čl. 45. i 47. ovog zakona 
propisani uslovi u vezi sa higijenom hrane ne odnose se na direktno snabdevanje 
potrošača primarnim proizvodima u malim količinama.
Ministar, odnosno ministar nadležan za poslove zdravlja 
bliže propisuje isključenja, prilagođavanja ili odstupanja od zahteva o higijeni 
hrane iz čl. 45. i 47. ovog zakona za proizvodnju i promet hrane životinjskog 
porekla, odnosno za hranu biljnog porekla, i to za objekte:
1) u kojima se proizvode male količine hrane;
2) u kojima se primenjuju tradicionalne metode u 
određenim fazama proizvodnje, prerade i prometa hrane (stari zanati i sl.); 
3) u kojima se posluje hranom sa tradicionalnim 
karakteristikama;
4) koji se nalaze u područjima u kojima postoje 
posebna geografska ograničenja.
Isključenja, prilagođavanja ili odstupanja iz stava 2. 
ovog člana mogu da se odnose na izgradnju, uređenje i opremanje objekata u 
poslovanju hranom, kao i na olakšice u primeni sistema samokontrole u objektima u 
kojima se proizvode male količine hrane, uzimajući u obzir odgovarajuće faktore 
rizika i ako takva odstupanja ne utiču na ostvarivanje ciljeva ovog zakona.
Ministar bliže propisuje male količine primarnih 
proizvoda koje služe za snabdevanje potrošača, kao i područje za obavljanje te 
delatnosti.
Ministar, odnosno ministar nadležan za poslove zdravlja 
bliže propisuje uslove za stavljanje u promet malih količina hrane, koje se 
količine hrane smatraju malim količinama, vrstu hrane, mesto odnosno područje na 
kome male količine hrane mogu da se stave u promet, kao i obrazac potvrde u 
zavisnosti od vrste hrane koja se stavlja u promet i sadržinu evidencije.
*Službeni glasnik RS, broj 17/2019

2. Obaveze subjekata u poslovanju hranom za životinje

Uslovi higijene hrane za životinje u poslovanju hranom za 
životinje

Član 50.
Subjekti u poslovanju hranom za životinje dužni su da 
obezbede da su u svim fazama proizvodnje, prerade i prometa hrane za životinje 
koje su pod njihovom kontrolom, ispunjeni propisani uslovi u vezi sa higijenom 
hrane za životinje, u skladu sa ovim zakonom i drugim propisima.
Proizvodi, aditivi i dodaci namenjeni za hranu za 
životinje ne smeju da sadrže nepoželjne supstance koje mogu ugroziti zdravlje 
životinja ili, zbog njihovog prisustva u hrani životinjskog porekla, zdravlje ljudi 
ili životnu sredinu.
Izuzetno od stava 2. ovog člana, proizvodi, aditivi i 
dodaci (suplementi) namenjeni za hranu za životinje mogu da sadrže nepoželjne 
supstance pod propisanim uslovima u skladu sa ovim zakonom.
Ministar bliže propisuje uslove pod kojima proizvodi i 
aditivi namenjeni za hranu za životinje mogu da sadrže nepoželjne supstance.
Ministar bliže propisuje uslove za proizvodnju, 
odobravanje, upotrebu, deklarisanje, označavanje, pakovanje i promet aditiva 
namenjenih za hranu za životinje.
Ministar bliže propisuje uslove za deklarisanje, 
označavanje, predstavljanje, pakovanje, promet, upotrebu i oglašavanje hrane za 
životinje.
Ministar bliže propisuje uslove za proizvodnju, 
deklarisanje, označavanje, predstavljanje, pakovanje, promet i upotrebu dodataka 
hrani za životinje.
*Službeni glasnik RS, broj 17/2019

Izuzetak u poslovanju hranom za životinje

Član 51.
Izuzetno od odredbe člana 50. ovog zakona, propisani uslovi 
u vezi sa higijenom hrane za životinje ne odnose se na proizvodnju hrane za 
životinje koja se koristi za ishranu životinja koje služe za proizvodnju hrane u 
sopstvenom domaćinstvu.

Analiza opasnosti i kritičnih kontrolnih tačaka (HACCP)

Član 52.
Subjekti u poslovanju hranom za životinje dužni su da 
uspostave sistem za osiguranje bezbednosti hrane za životinje, u svim fazama 
proizvodnje, prerade i prometa hrane za životinje, osim na nivou primarne 
proizvodnje i prevoza, u svakom objektu pod njihovom kontrolom, u skladu sa 
principima dobre proizvođačke i higijenske prakse i HACCP.
Ministar bliže propisuje uslove za ocenu postupaka 
samokontrole koje subjekt u poslovanju hranom za životinje primenjuje u skladu sa 
principima dobre proizvođačke i higijenske prakse i HACCP.

Uputstvo za dobru proizvođačku, higijensku praksu i HACCP

Član 53.
Subjekti u poslovanju hranom za životinje dužni su da koriste 
uputstvo za dobru proizvođačku i higijensku praksu i primenu HACCP.
Subjekt u poslovanju hranom za životinje dužan je da ima u 
stalnom radnom odnosu odgovorno lice za sprovođenje dobre proizvođačke i 
higijenske prakse i primenu HACCP.

Nacionalne mere

Član 54.
Izuzetno od odredbe člana 52. ovog zakona, ministar može 
propisati odstupanja koja se odnose na male subjekte u poslovanju hranom za 
životinje, radi olakšanja njihovog poslovanja, imajući u vidu bitne faktore rizika, 
ako takva odstupanja ne utiču na ostvarivanje ciljeva ovog zakona.
Odstupanje iz stava 1. ovog člana može se propisati kod 
subjekata u poslovanju hranom za životinje, odnosno kod subjekta koji se nalazi na 
područjima u kojima postoje posebna geografska ograničenja. 
Odstupanje od odredbe stava 1. može da se odnosi na 
izgradnju, uređenje i opremanje objekata u poslovanju hranom za životinje. 


X. КVALITET HRANE I HRANE ZA ŽIVOTINJE

Кvalitet hrane

Član 55.
Subjekti u poslovanju hranom dužni su da obezbede u svim 
fazama proizvodnje, prerade i prometa koji su pod njihovom kontrolom, ispunjenost 
propisanih uslova za kvalitet, a za hranu za koju nisu propisani uslovi za 
kvalitet ispunjenost uslova bezbednosti hrane.
Ministar, odnosno ministar nadležan za poslove zdravlja 
u skladu sa podelom nadležnosti iz člana 12. ovog zakona bliže propisuje uslove 
u pogledu kvaliteta hrane, i to za:
1) klasifikaciju, kategorizaciju i naziv proizvoda;
2) fizička, hemijska, fizičko-hemijska i senzorska 
svojstva, kao i sastav hrane;
3) fizička, hemijska, fizičko-hemijska i senzorska 
svojstva sirovina, kao i vrstu i količinu sirovina, dodataka i drugih supstanci 
koje se upotrebljavaju u proizvodnji i preradi hrane;
4) metode uzimanja uzoraka i ispitivanje kvaliteta 
hrane;
5) izdavanje ovlašćenja ocenjivačima senzorskih svojstava 
hrane za određene proizvode;
6) elemente bitnih tehnoloških postupaka koji se 
primenjuju u proizvodnji i preradi hrane;
7) pakovanje i deklarisanje;
8) dodatne zahteve za označavanje hrane.
Ministar, odnosno ministar nadležan za poslove 
zdravlja, u skladu sa podelom nadležnosti iz člana 12. ovog zakona, bliže 
propisuje uslove i način proizvodnje i stavljanje u promet hrane za koju nisu 
propisani uslovi za kvalitet.
*Službeni glasnik RS, broj 17/2019

Кvalitet hrane za životinje

Član 56.
Subjekti u poslovanju hranom za životinje dužni su da 
obezbede u svim fazama proizvodnje i prometa hrane za životinje koji su pod 
njihovom kontrolom, ispunjenost propisanih uslova za kvalitet, a za hranu za 
životinje za koju nisu propisani uslovi za kvalitet ispunjenost uslova za 
bezbednost hrane za životinje.
Ministar bliže propisuje uslove, način proizvodnje i 
stavljanja hrane za životinje u promet za koju nisu propisani uslovi za kvalitet. 


Uslovi za kvalitet hrane za životinje

Član 57.
Hranjenje životinja dozvoljeno je isključivo sa hranom za 
životinje koja zadovoljava propisane uslove za kvalitet.
Pod kvalitetom hrane za životinje podrazumevaju se njena 
fizička, hemijska, fizičko-hemijska i nutritivna svojstva. 
Ministar bliže propisuje uslove u pogledu kvaliteta hrane 
za životinje, i to za:
1) kategorizaciju, fizička, hemijska, fizičko-hemijska i 
nutritivna svojstva;
2) fizička, hemijska, fizičko-hemijska i nutritivna 
svojstva sirovina, kao i vrstu i količinu sirovina;
3) elemente bitnih tehnoloških postupaka koji se primenjuju 
u proizvodnji i preradi. 

XI. NOVA HRANA
*Službeni glasnik RS, broj 17/2019

Pojam ostale hrane

Član 58.
Nova hrana jeste hrana koja se nije u značajnoj meri 
koristila u ishrani ljudi, a pripada jednoj od sledećih kategorija:
1) hrana sa novom ili namerno izmenjenom molekulskom 
strukturom;
2) hrana koja se sastoji ili je izolovana iz 
mikroorganizama, gljiva ili algi;
3) hrana koja je proizvedena ili se sastoji od 
supstanci mineralnog porekla ili je iz njih izolovana;
4) hrana koja se sastoji ili je proizvedena od biljaka 
i životinja ili njihovih delova ili je iz njih izolovana, osim hrane dobijene 
tradicionalnim načinima razmnožavanja ili uzgoja za koje je poznato da se mogu 
bezbedno konzumirati;
5) hrana dobijena proizvodnim postupkom koji se do 
sada nije koristio, a izaziva znatne promene u sastavu ili strukturi hrane, što 
utiče na njenu prehrambenu vrednost, metabolizam ili nivo nepoželjnih supstanci za 
ishranu ljudi;
6) hrana koja se sastoji ili je proizvedena od kultura 
ćelija ili tkiva dobijenih od životinja, biljaka, mikroorganizama, gljiva ili algi 
ili je iz njih izolovana;
7) hrana koja se sastoji od sintetizovanih 
nanomaterijala;
8) vitamini, minerali i druge supstance koje se 
upotrebljavaju u skladu sa propisima koji uređuju oblast dodataka ishrani, 
dodavanje vitamina, minerala i drugih supstanci hrani, hrane za odojčad i malu 
decu, hrane za posebne medicinske namene i zamene za celodnevnu ishranu za osobe 
na dijeti za mršavljenje ukoliko su dobijeni proizvodnim postupkom koji se do sada 
nije koristio, a izaziva znatne promene u sastavu ili strukturi hrane što utiče 
na njenu prehrambenu vrednost, metabolizam ili nivo nepoželjnih supstanci ili 
sadrže sintetizovane nanomaterijale ili se od njih sastoje.
Nova hrana iz stava 1. ovog člana ne sme da:
1) predstavlja opasnost za zdravlje potrošača;
2) stvara zabludu kod potrošača;
3) se razlikuje od hrane koju bi po svojoj nameni 
trebalo da zameni, u meri koja dovodi u pitanje njenu prehrambenu vrednost.
Nova hrana ne uključuje prehrambene aditive, 
prehrambene arome, prehrambene enzimske preparate, pomoćna sredstva u proizvodnji 
(rastvarači za ekstrakciju) hrane i genetički modifikovanu hranu, koji su 
odobreni za upotrebu u hrani i hrani za životinje, u skladu sa posebnim 
propisima.
*Službeni glasnik RS, broj 17/2019

Brisan je naziv odeljka 1. 
(vidi član 21. Zakona - 17/2019-10)

Član 59.

Brisan je (vidi član 21. 
Zakona - 17/2019-10)

Brisan je naziv odeljka 2. 
(vidi član 21. Zakona - 17/2019-10)

Član 60.

Brisan je (vidi član 21. 
Zakona - 17/2019-10)

Stavljanje u promet nove hrane
*Službeni glasnik RS, broj 17/2019
Član 61.
Кada se nova hrana stavlja u promet prvi put na 
teritoriji Republike Srbije, ili ako se takva hrana nađe u prometu, subjekt u 
poslovanju hranom mora imati dozvolu, u skladu sa odredbama ovog zakona i 
posebnih propisa.
Dozvolu iz stava 1. ovog člana za novu hranu rešenjem 
izdaje ministar nadležan za poslove zdravlja, a na osnovu prethodno pribavljenog 
mišljenja Stručnog saveta, u skladu sa propisom kojim se uređuju uslovi za 
stavljanje u promet nove hrane.
Rešenje iz stava 2. ovog člana je konačno i protiv njega 
se može pokrenuti upravni spor.
Ministarstvo nadležno za poslove zdravlja vodi 
evidenciju izdatih dozvola za stavljanje u promet nove hrane.
*Službeni glasnik RS, broj 17/2019

Brisan je naziv odeljka 4. 
(vidi član 23. Zakona - 17/2019-10)

Član 62.

Brisan je (vidi član 23. 
Zakona - 17/2019-10)

Brisan je naziv odeljka 5. 
(vidi član 24. Zakona - 17/2019-10)

Označavanje nove hrane
*Službeni glasnik RS, broj 17/2019
Član 63.
Nova hrana koja se stavlja u promet mora na 
deklaraciji, pored opštih zahteva za deklarisanje i označavanje iz člana 30. ovog 
zakona, da sadrži i dodatne podatke o svojstvima nove hrane.
*Službeni glasnik RS, broj 17/2019

XII. HRANA SA OZNAКOM TRADICIONALNOG NAZIVA, IMENA POREКLA 
I GEOGRAFSКOG POREКLA

Oznaka hrane

Član 64.
Hrana može da nosi oznaku: tradicionalnog naziva, imena 
porekla, geografskog porekla, kao i naziv „proizvod starog zanata”, 
kao i druge nacionalne šeme kvaliteta, ako ispunjava 
uslove u skladu sa posebnim propisima. 
*Službeni glasnik RS, broj 17/2019

Dodatni podaci u deklarisanju i označavanju hrane

Član 65.
Hrana koja nosi oznaku: tradicionalnog naziva, imena 
porekla, geografskog porekla i naziv „proizvod starog zanata”, 
kao i druge nacionalne šeme kvaliteta, pored opštih 
zahteva za deklarisanje i označavanje iz člana 30. ovog zakona, mora da sadrži i 
dodatne podatke iz člana 64. ovog zakona. 
Odredbe člana 64. i stava 1. ovog člana ne odnose se na 
jaka alkoholna pića, aromatizirana pića i vina.
Ministar propisuje oblik i sadržinu oznake: tradicionalnog 
naziva, imena porekla i geografskog porekla.
Vlada propisuje uslove, način i postupak označavanja 
poljoprivrednih i prehrambenih proizvoda nacionalnom oznakom višeg kvaliteta 
„srpski kvalitet”, kontrolu usaglašenosti kvaliteta i posebnih svojstava 
proizvoda u postupku označavanja nacionalnom oznakom višeg kvaliteta „srpski 
kvalitet”, izgled nacionalne oznake višeg kvaliteta „srpski kvalitet”, kao i 
način vođenja evidencije o označavanju proizvoda nacionalnom oznakom višeg 
kvaliteta „srpski kvalitet” i pravu korišćenja te oznake.
*Službeni glasnik RS, broj 17/2019

XIII. PODACI I INFORMACIJE

Prikupljanje i korišćenje podataka

Član 66.
Radi analize i praćenja bezbednosti hrane i hrane za 
životinje, Ministarstvo vodi baze podataka u skladu sa ovim zakonom i koristi 
podatke u skladu sa drugim propisanim bazama podataka, a na osnovu posebnih 
propisa.
Baze podataka vezane za bezbednost hrane i hrane za 
životinje moraju biti povezane sa Registrom poljoprivrednih gazdinstava, koje vodi 
Ministarstvo. 
Ministarstvo uspostavlja mrežu Nacionalnih referentnih 
laboratorija koje obavljaju delatnost, u skladu sa ovim zakonom.
Način povezivanja baze podataka, način prikupljanja i 
korišćenja podataka iz drugih baza podataka, kao i način koordinacije i upravljanja 
mrežom Nacionalnih referentnih laboratorija uređuje se posebnim propisom, koji 
donosi ministar uz saglasnost ministra nadležnog za poslove zdravlja.

Prosleđivanje podataka

Član 67.
Ministarstvo može prosleđivati podatke iz svojih registara 
i baza podataka drugim državnim organima, organima lokalne samouprave, ako je to 
neophodno za donošenje pravno definisanih ciljeva, kao i imaocima javnih ovlašćenja 
ako je to u svrhu obezbeđivanja bezbednosti hrane i hrane za životinje.
Podatke iz baza podataka vezani za bezbednost hrane i hrane 
za životinje mogu koristiti pravno zainteresovana lica u skladu s propisima o 
zaštiti ličnih podataka, moraju biti korišćeni za svrhu za koju su dati i ne 
smeju biti prosleđeni drugim licima.

Informacioni sistemi

Član 68.
Ministarstvo uspostavlja i održava informacione sisteme u 
oblasti bezbednosti hrane i hrane za životinje.
Ministarstvo nadležno za poslove zdravlja, Stručni savet, 
Nacionalne referentne laboratorije i laboratorije iz člana 20. ovog zakona u 
oblasti bezbednosti hrane i hrane za životinje dužni su da vode evidencije, 
spiskove i baze podataka, usklađene i povezane sa informacionim sistemom 
Ministarstva, i u obavezi su da ih čuvaju i ažuriraju.
Ministarstvo će osigurati usklađivanje i povezivanje 
informacionog sistema iz stava 1. ovog člana, sa drugim informacionim sistemima 
Ministarstva, ministarstva nadležnog za poslove zdravlja, kao i sa međunarodnim 
informacionim sistemima u oblasti bezbednosti hrane i hrane za životinje. 

Ministar propisuje način povezivanja, uslove za čuvanje 
evidencija, spiskova i baza podataka.

XIV. PLANSКI DOКUMENTI U OBLASTI BEZBEDNOSTI HRANE I HRANE 
ZA ŽIVOTINJE, MONITORING, UZORКOVANJE I ANALIZA

Planovi službene kontrole i monitoring bezbednosti hrane i 
hrane za životinje

Član 69.
Radi zaštite bezbednosti hrane i hrane za životinje 
ministar, odnosno ministar nadležan za poslove zdravlja donosi planski dokument 
koji sadrži strukturu i organizaciju sistema kontrole hrane i hrane za životinje, 
ciljeve, prioritete kontrola, način, rokove i sredstva vršenja službenih kontrola, 
koordinaciju između nadležnih organa odgovornih za vršenje službenih kontrola u 
oblasti bezbednosti hrane i hrane za životinje.
Brisan je raniji stav 2. (vidi član 27. Zakona - 
17/2019-10)
Ministar, odnosno ministar nadležan za poslove zdravlja 
donosi program monitoringa bezbednosti hrane, odnosno hrane za životinje, kao i 
način i postupak službene kontrole, u skladu sa podelom nadležnosti iz člana 12. 
ovog zakona.
Program monitoringa iz stava 2. ovog člana sadrži naročito: 
potrebna sredstva za finansiranje programa; mere koje će se preduzeti u slučaju 
prisustva mikrobioloških, hemijskih i bioloških kontaminenata; strukturu organa 
i organizacija za sprovođenje programa i druge parametre od značaja za sprovođenje 
programa.
Program monitoringa iz stava 2. ovog člana donosi se do 
kraja tekuće za narednu godinu.
Sredstva za sprovođenje programa obezbeđuju se u budžetu 
Republike Srbije. 
*Službeni glasnik RS, broj 17/2019
Uzorkovanje i ispitivanje
*Službeni glasnik RS, broj 17/2019
Član 70.
Prilikom uzimanja uzoraka hrane ili hrane za životinje 
subjekt u poslovanju hranom ili hranom za životinje dužan je da nadležnom 
inspektoru stavi besplatno na raspolaganje količinu uzoraka koja je neophodna za 
vršenje laboratorijskog ispitivanja, s tim što se uzorkovanje u toku službene 
kontrole vrši tako da stvara minimalne troškove za subjekte u poslovanju hranom.
Subjekti u poslovanju hranom i hranom za životinje čiji 
su proizvodi predmet uzimanja uzoraka i ispitivanja imaju pravo na dodatno stručno 
mišljenje (superanaliza) koje ne odlaže preduzimanje hitnih mera u slučaju 
iznenadne opasnosti.
Ministar, odnosno ministar nadležan za poslove zdravlja 
u skladu sa podelom nadležnosti iz člana 12. ovog zakona, bliže propisuje metode 
uzorkovanja i ispitivanja hrane i hrane za životinje u postupku službene kontrole.
*Službeni glasnik RS, broj 17/2019
Takse
*Službeni glasnik RS, broj 17/2019
Član 71.
Subjekti u poslovanju hranom i hranom za životinje 
plaćaju taksu za izvršene službene kontrole u skladu sa ovim zakonom i posebnim 
propisima.
Izuzetno od stava 1. ovog člana taksa za izvršenu 
službenu kontrolu ne naplaćuje se ako se službena kontrola vrši kod subjekata u 
poslovanju hranom po zahtevu trećeg lica.
Sredstva ostvarena od taksi iz stava 1. ovog člana 
uplaćuju se na odgovarajući račun za uplatu javnih prihoda budžeta Republike 
Srbije.
*Službeni glasnik RS, broj 17/2019

XV. NADZOR

Inspekcijski nadzor

Član 72.
Nadzor nad primenom odredaba ovog zakona i propisa donetih 
na osnovu ovog zakona vrši Ministarstvo, odnosno ministarstvo nadležno za 
poslove zdravlja, u skladu sa zakonom i drugim propisima kojima se uređuje 
organizacija državne uprave i delokrug poslova, odnosno u skladu sa podelom 
nadležnosti iz člana 12. ovog zakona.
Inspekcijski nadzor nad primenom odredaba ovog zakona i 
propisa donetih na osnovu ovog zakona Ministarstvo vrši preko veterinarskih 
inspektora, fitosanitarnih inspektora i poljoprivrednih inspektora, a 
ministarstvo nadležno za poslove zdravlja preko sanitarnih inspektora.
Prava i dužnosti nadležnog inspektora
*Službeni glasnik RS, broj 17/2019
Član 73.
U sprovođenju službenih kontrola nadležni inspektor 
Ministarstva ima pravo i dužnost da:
1) kontroliše da li svi subjekti i organi na koje se 
zakon odnosi preduzimaju mere u oblasti bezbednosti hrane i hrane za životinje u 
skladu sa ovim zakonom;
2) proverava da li su subjekti u oblasti bezbednosti 
hrane i hrane za životinje upisani u Centralni registar objekata iz člana 15. 
stav 1. ovog zakona;
3) proverava da li je pravno lice, preduzetnik, 
odnosno fizičko lice otpočelo da obavlja delatnost pre upisa u Centralni 
registar, odnosno u registar utvrđen posebnim propisom iz člana 15. stav 8. ovog 
zakona;
4) proverava da li su laboratorije i nacionalne 
laboratorije akreditovane i ovlašćene u skladu sa čl. 18, 19a i 20. ovog zakona;
5) kontroliše bezbednost hrane u prometu iz člana 25. 
stav 1. ovog zakona;
6) kontroliše uslove u svakoj fazi proizvodnje, prerade 
i prometa hrane, kao i pripreme hrane u skladu sa njenom namenom (član 26. stav 
1. tačka 1));
7) kontroliše dostupnost informacija potrošaču, 
uključujući i međunarodne potvrde (sertifikate) i ostala dokumenta koja prate 
hranu u prometu, kao i podatke na deklaraciji koji se odnose na sprečavanje 
specifičnih štetnih delovanja pojedinih vrsta ili kategorija hrane na zdravlje 
ljudi (član 26. stav 1. tačka 2));
8) kontroliše preduzimanje naređenih mera u slučaju 
osnovane sumnje, ograničenja ili zabrane i povlačenja te hrane iz prometa do 
otklanjanja sumnje na njenu bezbednost (član 27. stav 1);
9) kontroliše preduzimanje naređenih mera u slučaju 
kada se utvrdi da hrana nije bezbedna, ograničenja ili zabrane i povlačenja te 
hrane iz prometa u skladu sa zakonom (član 27. stav 2);
10) kontroliše bezbednost hrane za životinje u prometu 
iz člana 28. stav 1. ovog zakona;
11) kontroliše bezbednost hrane za životinje kojom se 
hrane životinje, koje služe za proizvodnju hrane (član 28. stav 2);
12) kontroliše uslove za bezbednost hrane za životinje, 
u skladu sa ovim zakonom i posebnim propisom o hrani za životinje (član 28. stav 
4);
13) kontroliše preduzimanje naređenih mera u slučaju 
osnovane sumnje, ograničenja ili zabrane i povlačenja hrane za životinje iz prometa 
do otklanjanja sumnje na njenu bezbednost (član 29. stav 1);
14) kontroliše preduzimanje naređenih mera u slučaju 
kada se utvrdi da hrana za životinje nije bezbedna, ograničenja ili zabrane i 
povlačenja te hrane iz prometa, u skladu sa ovim zakonom i drugim posebnim 
propisima (član 29. stav 2);
15) kontroliše preduzimanje mera u skladu sa članom 29. 
stav 3. ovog zakona;
16) kontroliše da li je hrana i hrana za životinje koja 
se stavlja u promet označena, deklarisana, oglašena i izložena, u skladu sa ovim 
zakonom i drugim posebnim propisima (član 30. stav 1);
17) kontroliše da li je označavanje, deklarisanje, 
oglašavanje i izlaganje hrane ili hrane za životinje izvršeno, u skladu sa ovim 
zakonom i na način koji ne dovodi potrošača u zabludu (član 30. stav 2);
18) kontroliše da li je subjekt u poslovanju hranom 
obezbedio uslove u svim fazama proizvodnje i prometa hrane i hrane za životinje, u 
skladu sa ovim zakonom i drugim posebnim propisima (član 31);
19) kontroliše da li je subjekt u poslovanju hranom ili 
hranom za životinje u svim fazama proizvodnje, prerade i prometa obezbedio 
sledljivost (član 32. stav 1);
20) kontroliše da li je subjekt u poslovanju hranom ili 
hranom za životinje uspostavio kontrolne sisteme za identifikaciju svakog 
subjekta od kog nabavlja i koga snabdeva hranom, hranom za životinje, životinjama 
koje služe za proizvodnju hrane ili bilo koju supstancu koja se ugrađuje ili se 
očekuje da će biti ugrađena u tu hranu ili hranu za životinje (član 32. stav 2);
21) kontroliše da li subjekt u poslovanju hranom ili 
hranom za životinje ima uspostavljen sistem i procedure koje obezbeđuju dostupnost 
podataka o sledljivosti (član 32. stav 3);
22) kontroliše da li je subjekt u poslovanju hranom 
pokrenuo postupak za povlačenje hrane iz prometa za koju se osnovano sumnja ili 
utvrdi da je u bilo kojoj fazi proizvodnje ili prometa nastala povreda propisanih 
uslova bezbednosti hrane, odnosno da li je o tome obavestio ministarstvo 
nadležno za poslove zdravlja (član 33. stav 1);
23) kontroliše da li je subjekt u poslovanju hranom 
koja je došla do potrošača na efikasan i precizan način informisao potrošača o 
razlogu povlačenja hrane i da li je ako je to neophodno zahtevao od potrošača 
povraćaj hrane koja mu je isporučena (član 33. stav 2);
24) kontroliše da li je subjekt u poslovanju hranom 
odgovoran za promet na malo i distribuciju hrane pokrenuo postupak za povlačenje 
predmetne hrane iz prometa na osnovu informacije o povredi propisanih uslova 
(član 33. stav 3);
25) kontroliše da li je subjekt u poslovanju hranom 
pružio informacije o sledljivosti hrane i da li sarađuje u aktivnostima koje 
preduzimaju subjekti u proizvodnji i prometu kao i Ministarstvo, odnosno 
ministarstvo nadležno za poslove zdravlja (član 33. stav 4);
26) kontroliše da li je subjekt u poslovanju hranom 
postupio u skladu sa članom 33. stav 5. ovog zakona i o tome obavestio 
Ministarstvo, odnosno ministarstvo nadležno za poslove zdravlja;
27) kontroliše da li je subjekt u poslovanju hranom za 
životinje pokrenuo postupak za povlačenje hrane za životinje iz prometa za koju se 
osnovano sumnja ili utvrdi da je u bilo kojoj fazi proizvodnje ili prometa nastala 
povreda propisanih uslova bezbednosti hrane, odnosno da li je o tome obavestio 
Ministarstvo (član 34. stav 1);
28) kontroliše da li je proizvodna partija, serija ili 
pošiljka hrane za životinje koja ne zadovoljava uslove bezbednosti hrane za 
životinje uništena, odnosno da li je sa tom hranom postupljeno u skladu sa članom 
34. stav 2. ovog zakona;
29) kontroliše da li je subjekt u poslovanju hranom za 
životinje koja je došla do vlasnika ili držaoca životinje na efikasan i precizan 
način informisao vlasnika ili držaoca životinje o razlogu povlačenja hrane za 
životinje i da li je ako je to neophodno zahtevao od vlasnika ili držaoca 
životinje povraćaj hrane za životinje koja mu je isporučena (član 34. stav 3);
30) kontroliše da li je subjekt u poslovanju hranom za 
životinje odgovoran za promet na malo i distribuciju hrane za životinje pokrenuo 
postupak za povlačenje predmetne hrane iz prometa na osnovu informacije o povredi 
propisanih uslova (član 34. stav 4);
31) kontroliše da li je subjekt u poslovanju hranom za 
životinje pružio informacije o sledljivosti hrane za životinje i da li sarađuje u 
aktivnostima koje preduzimaju subjekti u proizvodnji i prometu, kao i 
Ministarstvo (član 34. stav 5);
32) kontroliše da li je subjekt u poslovanju hranom za 
životinje postupio u skladu sa članom 34. stav 6. ovog zakona i o tome obavestio 
Ministarstvo;
33) kontroliše da li su propisane mere za bezbednost 
hrane i hrane za životinje prilagođene karakterističnim područjima koje mogu da 
utiču na bezbednost hrane i hrane za životinje, odnosno da li postupa u skladu sa 
članom 36. stav 2. ovog zakona;
34) kontroliše da li hrana ili hrana za životinje koja 
se uvozi radi stavljanja u promet u Republiku Srbiju ispunjava uslove u skladu s 
propisima o hrani ili uslove koje je Republika Srbija priznala kao istovetne 
(član 37. stav 1);
35) kontroliše da li su podaci koji se odnose na rizik 
po zdravlje čiji je uzrok hrana ili hrana za životinje dostupni svim učesnicima u 
sistemu brzog obaveštavanja i uzbunjivanja, kao i javnosti (član 40);
36) kontroliše da li su svi učesnici u sistemu brzog 
obaveštavanja i uzbunjivanja u okviru svoje nadležnosti obavestili Ministarstvo, 
odnosno ministarstvo nadležno za poslove zdravlja o pojavi rizika (član 41. stav 
2);
37) kontroliše da li je subjekt u poslovanju hranom 
obezbedio u svim fazama proizvodnje i prometa hrane ispunjenost propisanih uslova 
u vezi sa higijenom hrane (član 45. stav 1);
38) kontroliše da li lica na radnim mestima u 
proizvodnji ili prometu hrane koja rukuju i dolaze u dodir sa hranom imaju 
osnovna znanja o higijeni hrane i o ličnoj higijeni, odnosno da li nose radnu 
odeću i obuću (član 45. stav 2);
39) kontroliše da li su subjekti u poslovanju hranom 
uspostavili sistem za osiguranje bezbednosti hrane u svim fazama proizvodnje, 
prerade i prometa hrane, osim na nivou primarne proizvodnje u skladu sa 
principima dobre proizvođačke i higijenske prakse i HACCP (član 47. stav 1);
40) kontroliše da li subjekt u poslovanju hranom 
koristi uputstvo za dobru proizvođačku i higijensku praksu i primenu HACCP (član 
48. stav 1);
41) kontroliše da li subjekt u poslovanju hranom ima u 
radnom odnosu na neodređeno vreme odgovorno lice za sprovođenje dobre 
proizvođačke i higijenske prakse i primenu HACCP (član 48. stav 2);
42) kontroliše da li je subjekt u poslovanju hranom za 
životinje obezbedio u svim fazama proizvodnje, prerade i prometa hrane za životinje 
ispunjenost propisanih uslova u vezi sa higijenom hrane za životinje (član 50);
43) kontroliše da li su subjekti u poslovanju hranom za 
životinje uspostavili sistem za osiguranje bezbednosti hrane za životinje u svim 
fazama proizvodnje, prerade i prometa hrane za životinje, osim na nivou primarne 
proizvodnje i prevoza u skladu sa principima dobre proizvođačke i higijenske 
prakse i HACCP (član 52. stav 1);
44) kontroliše da li subjekt u poslovanju hranom za 
životinje koristi uputstvo za dobru proizvođačku i higijensku praksu i primenu 
HACCP (član 53. stav 1);
45) proverava da li subjekt u poslovanju hranom za 
životinje ima u radnom odnosu na neodređeno vreme odgovorno lice za sprovođenje 
dobre proizvođačke i higijenske prakse i primenu HACCP (član 53. stav 2);
46) kontroliše da li je subjekt u poslovanju hranom 
obezbedio u svim fazama proizvodnje, prerade i prometa ispunjenost uslova za 
kvalitet a za hranu za koju nisu propisani uslovi za kvalitet da li ispunjava 
uslove o bezbednosti hrane (član 55. stav 1);
47) kontroliše da li je subjekt u poslovanju hranom za 
životinje obezbedio u svim fazama proizvodnje, prerade i prometa ispunjenost uslova 
za kvalitet, a za hranu za životinje za koju nisu propisani uslovi za kvalitet da 
li ispunjava uslove o bezbednosti hrane (član 56. stav 1);
48) kontroliše da li hrana za životinje kojom se hrane 
životinje zadovoljava propisane uslove za kvalitet (član 57. stav 1);
49) kontroliše da li hrana koja nosi oznaku 
tradicionalnog naziva, imena porekla, geografskog porekla i naziv „proizvod 
starog zanata” kao i druge nacionalne šeme kvaliteta ispunjava uslove, u skladu 
sa posebnim propisima (član 64);
50) kontroliše da li hrana koja nosi oznaku 
tradicionalnog naziva, imena porekla, geografskog porekla i naziv „proizvod 
starog zanata” kao i druge nacionalne šeme kvaliteta pored opštih zahteva za 
deklarisanje i označavanje iz člana 30. ovog zakona sadrži i dodatne podatke iz 
člana 64. ovog zakona (član 65. stav 1);
51) kontroliše izvršavanje mera po ovom zakonu.
U vršenju poslova inspekcijskog nadzora sanitarni 
inspektor, pored ovlašćenja utvrđenih zakonom kojim je uređen inspekcijski nadzor 
sanitarnog inspektora, ima pravo i dužnost da:
1) kontroliše da li svi subjekti i organi na koje se 
zakon odnosi preduzimaju mere u oblasti bezbednosti hrane, u skladu sa ovim 
zakonom;
2) proverava da li su laboratorije i nacionalne 
laboratorije akreditovane i ovlašćene u skladu sa čl. 18, 19a i 20. ovog zakona;
3) kontroliše bezbednost hrane u prometu iz člana 25. 
stav 1. ovog zakona;
4) kontroliše uslove u svakoj fazi proizvodnje, prerade 
i prometa hrane, kao i pripreme hrane u skladu sa njenom namenom (član 26. stav 
1. tačka 1));
5) kontroliše dostupnost informacija potrošaču, 
uključujući i međunarodne potvrde (sertifikate) i ostala dokumenta koja prate 
hranu u prometu, kao i podatke na deklaraciji koji se odnose na sprečavanje 
specifičnih štetnih delovanja pojedinih vrsta ili kategorija hrane na zdravlje 
ljudi (član 26. stav 1. tačka 2));
6) kontroliše preduzimanje naređenih mera u slučaju 
osnovane sumnje, ograničenja ili zabrane i povlačenja te hrane iz prometa do 
otklanjanja sumnje na njenu bezbednost (član 27. stav 1);
7) kontroliše preduzimanje naređenih mera u slučaju 
kada se utvrdi da hrana nije bezbedna, ograničenja ili zabrane i povlačenja te 
hrane iz prometa u skladu sa zakonom (član 27. stav 2);
8) kontroliše da li je hrana koja se stavlja u promet 
označena, deklarisana, oglašena i izložena, u skladu sa ovim zakonom i drugim 
posebnim propisima (član 30. stav 1);
9) kontroliše da li je označavanje, deklarisanje, 
oglašavanje i izlaganje hrane izvršeno, u skladu sa ovim zakonom i na način koji 
ne dovodi potrošača u zabludu (član 30. stav 2);
10) kontroliše da li je subjekt u poslovanju hranom 
obezbedio uslove u svim fazama proizvodnje, prerade i prometa hrane, u skladu sa 
ovim zakonom i drugim posebnim propisima (član 31);
11) kontroliše da li je subjekt u poslovanju hranom u 
fazi proizvodnje, prerade i distribucije obezbedio sledljivost (član 32. stav 1);
12) kontroliše da li je subjekt u poslovanju hranom 
uspostavio kontrolne sisteme za identifikaciju snabdevanja hranom ili bilo koju 
supstancu koja se ugrađuje ili se očekuje da će biti ugrađena u tu hranu (član 
32. stav 2);
13) kontroliše da li subjekt u poslovanju hranom ima 
uspostavljen sistem i procedure koje obezbeđuju dostupnost podataka o sledljivosti 
(član 32. stav 3);
14) kontroliše da li je subjekt u poslovanju hranom 
pokrenuo postupak za povlačenje hrane iz prometa za koju se osnovano sumnja ili 
utvrdi da je u bilo kojoj fazi proizvodnje, prerade ili prometa nastala povreda 
propisanih uslova bezbednosti hrane, odnosno da li je o tome obavestio 
Ministarstvo, odnosno ministarstvo nadležno za poslove zdravlja (član 33. stav 
1);
15) kontroliše da li je subjekt u poslovanju hranom 
koja je došla do potrošača na efikasan i precizan način informisao potrošača o 
razlogu povlačenja hrane i da li je ako je to neophodno zahtevao od potrošača 
povraćaj hrane koja mu je isporučena (član 33. stav 2);
16) kontroliše da li je subjekt u poslovanju hranom 
odgovoran za promet na malo i distribuciju hrane pokrenuo postupak za povlačenje 
predmetne hrane iz prometa na osnovu informacije o povredi propisanih uslova 
(član 33. stav 3);
17) kontroliše da li je subjekt u poslovanju hranom 
pružio informacije o sledljivosti hrane i da li sarađuje na aktivnostima koje 
preduzimaju subjekti u proizvodnji i prometu, kao i Ministarstvo, odnosno 
ministarstvo nadležno za poslove zdravlja (član 33. stav 4);
18) kontroliše da li je subjekt u poslovanju hranom 
postupio u skladu sa članom 33. stav 5. ovog zakona i o tome obavestio 
Ministarstvo, odnosno ministarstvo nadležno za poslove zdravlja;
19) kontroliše da li su propisane mere za bezbednost 
hrane prilagođene karakterističnim područjima koje mogu da utiču na bezbednost 
hrane, odnosno da li postupa u skladu sa članom 36. stav 2. ovog zakona;
20) kontroliše da li su podaci koji se odnose na rizik 
po zdravlje čiji su uzrok hrana dostupni svim učesnicima u sistemu brzog 
obaveštavanja i uzbunjivanja, kao i javnosti (član 40. stav 1);
21) kontroliše da li su svi učesnici u sistemu brzog 
obaveštavanja i uzbunjivanja u okviru svoje nadležnosti obavestili Ministarstvo, 
odnosno ministarstvo nadležno za poslove zdravlja o pojavi rizika (član 41. stav 
2);
22) kontroliše da li je subjekt u poslovanju hranom 
obezbedio u svim fazama proizvodnje i prometa hrane ispunjenost propisanih uslova 
u vezi sa higijenom hrane (član 45. stav 1);
23) kontroliše da li lica na radnim mestima u 
proizvodnji ili prometu hrane koja rukuju i dolaze u dodir sa hranom imaju 
osnovna znanja o higijeni hrane i o ličnoj higijeni, odnosno da li nose radnu 
odeću i obuću (član 45. stav 2);
24) kontroliše da li su subjekti u poslovanju hranom 
uspostavili sistem za osiguranje bezbednosti hrane u svim fazama proizvodnje i 
prometa hrane, osim na nivou primarne proizvodnje u skladu sa principima dobre 
proizvođačke i higijenske prakse i NASSR (član 47. stav 1);
25) kontroliše da li subjekt u poslovanju hranom 
koristi uputstvo za dobru proizvođačku i higijensku praksu i primenu NASSR (član 
48. stav 1);
26) kontroliše da li subjekt u poslovanju hranom ima u 
radnom odnosu na neodređeno vreme odgovorno lice za sprovođenje dobre 
proizvođačke i higijenske prakse i primenu NASSR (član 48. stav 2);
27) kontroliše da li je subjekt u poslovanju hranom 
obezbedio u fazi proizvodnje i prometa ispunjenost uslova, a za hranu za koju nisu 
propisani uslovi za kvalitet da li ispunjava uslove o bezbednosti hrane (član 55. 
stav 1);
28) kontroliše da li subjekt u poslovanju novom hranom 
za stavljanje prvi put u promet te hrane ima dozvolu (član 61. stav 1);
29) kontroliše da li hrana koja nosi oznaku 
tradicionalnog naziva, imena porekla, geografskog porekla i naziv „proizvod 
starog zanata”, kao i druge nacionalne šeme kvaliteta ispunjava uslove u skladu 
sa posebnim propisima (član 64);
30) kontroliše da li hrana koja nosi oznaku 
tradicionalnog naziva, imena porekla, geografskog porekla i naziv „proizvod 
starog zanata”, kao i druge nacionalne šeme kvaliteta pored opštih zahteva za 
deklarisanje i označavanje iz člana 30. ovog zakona sadrži i dodatne podatke iz 
člana 64. ovog zakona (član 65. stav 1);
31) kontroliše izvršavanje mera po ovom zakonu.
*Službeni glasnik RS, broj 17/2019
Mere koje nalaže nadležni inspektor Ministarstva
*Službeni glasnik RS, broj 17/2019
Član 74.
U vršenju poslova iz člana 73. ovog zakona nadležni 
inspektor Ministarstva je ovlašćen i dužan da:
1) naredi povlačenje iz prometa hrane i hrane za 
životinje koja nije bezbedna;
2) naredi ograničenje ili zabrani promet hrane i hrane 
za životinje, odnosno povlačenje hrane i hrane za životinje iz prometa do otklanjanja 
opasnosti, odnosno sumnji u njenu bezbednost;
3) naredi uništavanje hrane i hrane za životinje koja 
nije bezbedna na propisan način;
4) naredi obradu, odnosno osposobljavanje hrane i hrane 
za životinje na propisan način;
5) zabrani reklamiranje i označavanje hrane i hrane za 
životinje na način koji može da dovede u zabludu potrošača;
6) zabrani upotrebu objekta, prostorije, opreme i 
prevoznih sredstava kada ne ispunjavaju propisane zahteve;
7) zabrani upotrebu materijala, ambalaže i predmeta 
koji dolaze u kontakt sa hranom i hranom za životinje koji bi mogli da ugroze 
zdravlje ljudi i životinja i dovedu do neprihvatljivih promena u sastavu hrane i 
hrane za životinje ili do promena senzornih svojstava pod uobičajenim i 
predviđenim uslovima upotrebe;
8) naredi ograničenje ili zabranu prometa do otklanjanja 
nedostataka, ako hrana i hrana za životinje nije označena, deklarisana, oglašena 
i izložena, u skladu sa ovim zakonom i drugim posebnim propisima;
9) naredi ograničenje ili zabranu prometa do otklanjanja 
nedostataka ako subjekt u poslovanju hranom postupi suprotno odredbama člana 55. 
stav 1. ovog zakona;
10) podnosi zahtev za pokretanje prekršajnog postupka i 
prijavu za privredni prestup zbog kršenja odredbi ovog zakona i propisa donetih 
na osnovu njega;
11) naredi druge mere i preduzme druge radnje, u skladu 
sa ovim zakonom.
Mere iz stava 1. tač. 1)–9) i tačka 11) ovog člana 
nalažu se rešenjem nadležnog inspektora.
Pored upravnih mera i radnji iz stava 1. ovog člana 
nadležni granični inspektor koji sprovodi službenu kontrolu na graničnom prelazu 
ili u carinskom skladištu obavezan je da preduzima i sledeće upravne mere i 
radnje:
1) zabrani uvoz, izvoz ili provoz pošiljki životinja, 
hrane i hrane za životinje ako:
(1) pošiljka ili prevozno sredstvo ne ispunjava 
propisane uslove,
(2) pošiljka hrane i hrane za životinje nije bezbedna,
(3) pošiljku ne prati propisana dokumentacija i 
sertifikat na osnovu kojeg se može utvrditi identitet pošiljke;
2) privremeno zabrani uvoz, izvoz ili provoz pošiljke 
životinja, hrane i hrane za životinje ako treba otkloniti nedostatke na pošiljci i 
u pratećoj dokumentaciji ili ako posumnja u bezbednost pošiljke, u skladu s 
analizom rizika;
3) zabrani upotrebu i korišćenje objekata za 
skladištenje hrane i hrane za životinje na graničnim prelazima i na mestima 
carinjenja, ako ne ispunjavaju propisane uslove;
4) zabrani upotrebu hrane i hrane za životinje ako ne 
ispunjava propisane uslove u pogledu bezbednosti;
5) zabrani upotrebu prevoznih sredstava za prevoz 
pošiljki životinja, hrane i hrane za životinje ako ne ispunjavaju propisane uslove;
6) naredi uništavanje pošiljke hrane i hrane za životinje 
za koje se utvrdi da nije bezbedna, odnosno naredi vraćanje pošiljke isporučiocu 
na zahtev uvoznika;
7) podnosi zahtev za pokretanje prekršajnog postupka i 
prijavu za privredni prestup zbog kršenja odredbi ovog zakona i propisa donetih 
na osnovu njega;
8) naredi preduzimanje i drugih mera, u skladu sa ovim 
zakonom i obavezama po međunarodnim ugovorima o bezbednosti hrane.
Mere iz stava 3. tač. 1)–6) i tačka 8) ovog člana 
nalažu se rešenjem nadležnog graničnog inspektora.
Troškovi nastali sprovođenjem mere uništavanja, odnosno 
vraćanja nebezbedne pošiljke hrane i hrane za životinje padaju na teret stranke, 
odnosno uvoznika.
*Službeni glasnik RS, broj 17/2019

Brisani su nazivi čl. 75. 
i 76. (vidi član 32. Zakona - 17/2019-10)

Čl. 75. i 76.

Brisani su (vidi član 32. Zakona - 17/2019-10)

Mere koje nalaže sanitarni inspektor

Član 77.
U vršenju poslova iz člana 73. ovog zakona sanitarni 
inspektor, u skladu sa podelom nadležnosti iz člana 12. ovog zakona je ovlašćen 
i dužan da:
1) naredi povlačenje iz prometa hrane koja nije bezbedna;
2) naredi ograničenje ili zabranu prometa, odnosno povlačenje 
hrane iz prometa do otklanjanja opasnosti, odnosno sumnje u njenu bezbednost;
3) naredi uništavanje hrane koja nije bezbedna u skladu sa 
ovim zakonom;
4) zabrani reklamiranje i označavanje hrane na način koji 
može da dovede u zabludu potrošača u pogledu sastava, svojstva ili dejstva hrane 
ili pripisivanje lekovitog svojstva;
5) zabrani upotrebu objekata, prostorija, opreme i 
prevoznih sredstava kada ne ispunjavaju propisane uslove, u skladu sa ovlašćenjima 
iz člana 12. ovog zakona;
6) zabrani upotrebu materijala, ambalaže i predmeta koji 
dolaze u kontakt sa hranom koji bi mogli da ugroze zdravlje ljudi i dovedu do 
neprihvatljivih promena u sastavu hrane;
7) naredi povlačenje iz prometa hrane koja ne ispunjava 
zahteve propisane za bezbednost hrane; 
8) zabrani rad licima koja rukuju hranom i dolaze u kontakt 
sa hranom koja ne poseduje propisane dokaze o zdravstvenim pregledima;
9) zabrani uvoz hrane koja nije bezbedna i naredi da se 
vrati pošiljaocu;
10) zabrani uvoz hrane i naredi uništenje hrane, ako nije 
bezbedna a ne može da se vrati pošiljaocu;
11) podnosi zahtev za pokretanje prekršajnog postupka, 
prijavu za privredni prestup i prijavu za krivično delo zbog kršenja odredbi ovog 
zakona i propisa donetih na osnovu njega;
12) naredi druge mere i preduzme druge radnje, u skladu sa 
ovim zakonom.
Mere iz stava 1. tač. od 1) do 10) i tačka 12) ovog člana 
nalažu se rešenjem sanitarnog inspektora.
Troškovi nastali sprovođenjem mere uništavanja, odnosno 
vraćanja nebezbedne pošiljke hrane padaju na teret stranke.

Nadležnost za rešavanje o žalbi

Član 78.
Na rešenje nadležnog inspektora može se izjaviti žalba ministru, odnosno ministru 
nadležnom za poslove zdravlja u roku od osam dana od dana dostavljanja rešenja.
Žalba ne odlaže izvršenje rešenja.
*Službeni glasnik RS, broj 17/2019

XV. КAZNENE ODREDBE

Privredni prestup

Član 79.
Novčanom kaznom od 300.000 do 3.000.000 dinara kazniće se 
za privredni prestup pravno lice, ako:
1) se bavi proizvodnjom i prometom hrane i hrane za 
životinje, a nije upisano u Centralni registar objekata (član 15. stav 1);
2) ne podnese prijavu za upis u Centralni registar, a bavi 
se proizvodnjom hrane i hrane za životinje, za koje nije predviđeno utvrđivanje 
ispunjenosti uslova za obavljanje određene delatnosti (član 15. stav 7);
3) je otpočelo obavljanje delatnosti pre upisa u Centralni 
registar, odnosno u registar utvrđen posebnim propisom (član 15. stav 8);
4) stavi u promet hranu koja nije bezbedna (član 25. stav 
1);
5) stavi u promet hranu za životinje koja nije bezbedna 
(član 28. stav 1);
6) hrani životinje koje služe za proizvodnju hrane, hranom za 
životinje koja nije bezbedna (član 28. stav 2); 
7) ne obezbedi da hrana i hrana za životinje u svim fazama 
proizvodnje i prometa ispunjava uslove propisane ovim zakonom i drugim posebnim 
propisima ili ne dokaže ispunjenost tih uslova (član 31);
8) nema uspostavljen sistem i procedure koje obezbeđuju 
dostupnost podataka o sledljivosti (član 32. stav 3);
9) u svim fazama proizvodnje i prometa hrane ne obezbedi 
propisane uslove u vezi sa higijenom hrane (član 45. stav 1);
10) ne uspostavi sistem za osiguranje bezbednosti hrane u 
svim fazama proizvodnje i prometa hrane osim na nivou primarne proizvodnje, u 
skladu sa principima dobre proizvođačke i higijenske prakse i HACCP (član 47. 
stav 1);
11) u svim fazama proizvodnje, prerade i prometa hrane za 
životinje ne obezbedi propisane uslove u vezi sa higijenom hrane za životinje 
(član 50);
12) ne uspostavi sistem za osiguranje bezbednosti hrane za 
životinje u svim fazama proizvodnje i prometa hrane za životinje osim na nivou 
primarne proizvodnje i prevoza u skladu sa principima dobre proizvođačke i 
higijenske prakse i HACCP (član 52. stav 1);
13) u svim fazama proizvodnje, prerade i prometa ne obezbedi 
propisane uslove za kvalitet hrane (član 55. stav 1);
14) u svim fazama proizvodnje, prerade i prometa ne obezbedi 
propisane uslove za kvalitet hrane za životinje (član 56. stav 1);
15) hrani životinje hranom za životinje koja ne zadovoljava 
propisane uslove za kvalitet (član 57. stav 1);
16) prvi put stavlja u promet novu hranu na teritoriji 
Republike Srbije ili se takva hrana nađe u prometu, a nema dozvolu (član 61. 
stav 1);
17) ne postupi po rešenju inspektora u skladu sa ovim 
zakonom.
Za privredni prestup iz stava 1. ovog člana kazniće se 
novčanom kaznom od 50.000 do 200.000 dinara i odgovorno lice u pravnom licu.
Za radnje iz stava 1. ovog člana pored novčane kazne može se 
izreći i zaštitna mera zabrane pravnom licu da se bavi određenom privrednom 
delatnošću, odnosno zaštitna mera zabrane odgovornom licu da vrši određene 
dužnosti, u trajanju od šest meseci do sedam godina.
*Službeni glasnik RS, broj 17/2019

Prekršaj pravnog lica

Član 80.
Novčanom kaznom od 150.000 do 1.000.000 dinara kazniće se 
za prekršaj pravno lice, ako:
1) stavlja u promet hranu i hranu za životinje koja nije 
označena, deklarisana, oglašena i izložena, u skladu sa ovim zakonom i drugim 
posebnim propisom (član 30. stav 1);
2) ne postupi u skladu sa članom 30. stav 2. ovog zakona 
čime dovodi potrošača u zabludu;
3) ne postupi u skladu sa članom 32. stav 2. ovog zakona;
4) hrana ili hrana za životinje koju stavlja u promet ili 
postoji verovatnoća da će je staviti u promet nije na odgovarajući način 
označena i evidentirana radi identifikacije i sledljivosti (član 32. stav 4);
5) odmah ne pokrene postupak za povlačenje hrane iz prometa 
i o tome ne obavesti Ministarstvo, odnosno ministarstvo nadležno za poslove 
zdravlja u slučaju kada ta hrana više nije pod njegovom neposrednom kontrolom, a 
osnovano sumnja ili utvrdi da je u bilo kojoj fazi proizvodnje i prometa nastala 
povreda propisanih uslova bezbednosti hrane (član 33. stav 1);
6) ne postupi u skladu sa članom 33. stav 2. ovog zakona;
7) odmah ne pokrene postupak za povlačenje hrane iz prometa 
na malo i distribucije hrane na osnovu informacije o povredi propisanih uslova 
za bezbednost hrane (član 33. stav 3);
8) ne pruža informacije koje se odnose na sledljivost hrane 
i ne sarađuje u aktivnostima koje preduzimaju subjekti u proizvodnji i prometu, 
kao i Ministarstvu, odnosno ministarstvu nadležnom za poslove zdravlja (član 33. 
stav 4);
9) osnovano sumnja ili utvrdi da hrana koju je stavilo u 
promet može biti štetna za zdravlje ljudi, a o tome, kao i o preduzetim merama ne 
obavesti Ministarstvo, odnosno ministarstvo nadležno za poslove zdravlja (član 
33. stav 5);
10) sprečava bilo koje lice da sarađuje sa Ministarstvom, 
odnosno ministarstvom nadležnim za poslove zdravlja (član 33. stav 6);
11) odmah ne pokrene postupak za povlačenje hrane za 
životinje iz prometa i o tome ne obavesti Ministarstvo u slučaju kada ta hrana 
više nije pod njegovom neposrednom kontrolom, a osnovano sumnja ili utvrdi da je u 
bilo kojoj fazi proizvodnje i prometa nastala povreda propisanih uslova 
bezbednosti hrane za životinje (član 34. stav 1);
12) ne postupi u skladu članom 34. stav 2. ovog zakona;
13) na efikasan i precizan način ne informiše vlasnike ili 
držaoce životinja o razlogu povlačenja hrane za životinje i ako ne zahteva povraćaj 
hrane za životinje koja im je već isporučena, ako je to neophodno (član 34. stav 
3);
14) odmah ne pokrene postupak za povlačenje hrane za 
životinje iz prometa na malo i distribucije hrane za životinje na osnovu 
informacije o povredi propisanih uslova za bezbednost hrane za životinje (član 
34. stav 4);
15) ne pruži informacije koje se odnose na sledljivost hrane 
za životinje i ne sarađuje u aktivnostima koje preduzimaju subjekti u proizvodnji 
i prometu, kao i Ministarstvo (član 34. stav 5);
16) osnovano sumnja ili utvrdi da hrana za životinje koju je 
stavio u promet može biti štetna za zdravlje životinja, a o tome kao i o 
preduzetim merama ne obavesti Ministarstvo (član 34. stav 6);
17) sprečava bilo koje lice da sarađuje sa Ministarstvom 
(član 34. stav 7);
18) lica na radnim mestima u proizvodnji ili prometu hrane 
koja rukuju i dolaze u dodir sa hranom nemaju osnovna znanja o higijeni hrane i o ličnoj 
higijeni, odnosno ne nose radnu odeću i obuću (član 45. stav 2);
19) ne koristi uputstvo za dobru proizvođačku i higijensku 
praksu i primenu HACCP (član 48. stav 1);
20) nema u stalnom radnom odnosu odgovorno lice za 
sprovođenje dobre proizvođačke i higijenske prakse i primenu HACCP (član 48. stav 
2);
21) ne koristi uputstvo za dobru proizvođačku i higijensku 
praksu i primenu HACCP (član 53. stav 1);
22) nema u stalnom radnom odnosu odgovorno lice za 
sprovođenje dobre proizvođačke i higijenske prakse i primenu HACCP (član 53. stav 
2);
23) brisana je (vidi član 35. Zakona - 17/2019-10)
24) ne postupi u skladu sa članom 63. ovog zakona;
25) hrana koja nosi oznaku tradicionalnog naziva, imena 
porekla, geografskog porekla i naziv „proizvod starog zanata”, 
kao i druge nacionalne šeme kvaliteta ne ispunjava 
uslove, u skladu sa posebnim propisima (član 64);
26) hrana koja nosi oznaku tradicionalnog naziva, imena 
porekla, geografskog porekla i naziv „proizvod starog zanata”, 
kao i druge nacionalne šeme kvaliteta pored opštih 
zahteva za deklarisanje i označavanje ne sadrži i dodatne podatke iz člana 64. 
ovog zakona (član 65. stav 1);
27) prilikom uzimanja uzoraka hrane ili hrane za životinje ne 
stavi besplatno na raspolaganje potrebne količine uzoraka radi laboratorijskog 
ispitivanja, nadležnom inspektoru (član 70. stav 1).
Za prekršaj iz stava 1. ovog člana kazniće se novčanom 
kaznom od 20.000 do 50.000 dinara i odgovorno lice u pravnom licu.
*Službeni glasnik RS, broj 17/2019

Prekršaj preduzetnika

Član 81.
Novčanom kaznom od 250.000 do 500.000 dinara kazniće se za 
prekršaj preduzetnik, ako:
1) se bavi proizvodnjom i prometom hrane i hrane za 
životinje, a nije upisan u Centralni registar objekata (član 15. stav 1);
2) ne podnese prijavu za upis u Centralni registar, a bavi 
se proizvodnjom hrane i hrane za životinje, za koje nije predviđeno utvrđivanje 
ispunjenosti uslova za obavljanje određene delatnosti (član 15. stav 7);
3) je otpočeo obavljanje delatnosti pre upisa u Centralni 
registar, odnosno u registar utvrđen posebnim propisom (član 15. stav 8);
4) stavi u promet hranu koja nije bezbedna (član 25. stav 
1);
5) stavi u promet hranu za životinje koja nije bezbedna 
(član 28. stav 1);
6) hrani životinje koje služe za proizvodnju hrane, hranom za 
životinje koja nije bezbedna (član 28. stav 2); 
7) ne obezbedi da hrana i hrana za životinje u svim fazama 
proizvodnje i prometa ispunjava uslove propisane ovim zakonom i drugim posebnim 
propisima ili ne dokaže ispunjenost tih uslova (član 31);
8) nema uspostavljen sistem i procedure koje obezbeđuju 
dostupnost podataka o sledljivosti (član 32. stav 3);
9) u svim fazama proizvodnje i prometa hrane ne obezbedi 
propisane uslove u vezi sa higijenom hrane (član 45. stav 1);
10) ne uspostavi sistem za osiguranje bezbednosti hrane u 
svim fazama proizvodnje i prometa hrane, osim na nivou primarne proizvodnje, u 
skladu sa principima dobre proizvođačke i higijenske prakse i HACCP (član 47. 
stav 1);
11) u svim fazama proizvodnje, prerade i prometa hrane za 
životinje ne obezbedi propisane uslove u vezi sa higijenom hrane za životinje 
(član 50);
12) ne uspostavi sistem za osiguranje bezbednosti hrane za 
životinje u svim fazama proizvodnje i prometa hrane za životinje, osim na nivou 
primarne proizvodnje i prevoza u skladu sa principima dobre proizvođačke i 
higijenske prakse i HACCP (član 52. stav 1);
13) u svim fazama proizvodnje, prerade i prometa ne obezbedi 
propisane uslove za kvalitet hrane (član 55. stav 1);
14) u svim fazama proizvodnje, prerade i prometa ne obezbedi 
propisane uslove za kvalitet hrane za životinje (član 56. stav 1);
15) hrani životinje hranom za životinje koja ne zadovoljava 
propisane zahteve za kvalitet (član 57. stav 1);
16) prvi put stavlja u promet novu hranu na teritoriji 
Republike Srbije ili se takva hrana nađe u prometu, a nema dozvolu (član 61. 
stav 1);
17) ne postupi po rešenju inspektora u skladu sa ovim 
zakonom.
*Službeni glasnik RS, broj 17/2019

Član 82.
Novčanom kaznom od 50.000 do 400.000 dinara kazniće se za 
prekršaj preduzetnik, ako:
1) stavlja u promet hranu i hranu za životinje koja nije 
označena, deklarisana, oglašena i izložena, u skladu sa ovim zakonom i drugim 
posebnim propisom (član 30. stav 1);
2) ne postupi u skladu sa članom 30. stav 2. ovog zakona 
čime dovodi potrošača u zabludu;
3) ne postupi u skladu sa članom 32. stav 2. ovog zakona;
4) hrana ili hrana za životinje koju stavlja u promet ili 
postoji verovatnoća da će je staviti u promet nije na odgovarajući način 
označena i evidentirana radi identifikacije i sledljivosti (član 32. stav 4);
5) odmah ne pokrene postupak za povlačenje hrane iz prometa 
i o tome ne obavesti Ministarstvo, odnosno ministarstvo nadležno za poslove 
zdravlja u slučaju kada ta hrana više nije pod njegovom neposrednom kontrolom, a 
osnovano sumnja ili utvrdi da je u bilo kojoj fazi proizvodnje i prometa nastala 
povreda propisanih uslova bezbednosti hrane (član 33. stav 1);
6) ne postupi u skladu sa članom 33. stav 2. ovog zakona;
7) odmah ne pokrene postupak za povlačenje hrane iz prometa 
na malo i distribucije hrane na osnovu informacije o povredi propisanih uslova 
za bezbednost hrane (član 33. stav 3);
8) ne pruža informacije koje se odnose na sledljivost hrane 
i ne sarađuje u aktivnostima koje preduzimaju subjekti u proizvodnji i prometu, 
kao i Ministarstvu, odnosno ministarstvu nadležnom za poslove zdravlja (član 33. 
stav 4);
9) osnovano sumnja ili utvrdi da hrana koju je stavio u 
promet može biti štetna za zdravlje ljudi, a o tome kao i o preduzetim merama ne 
obavesti Ministarstvo, odnosno ministarstvo nadležno za poslove zdravlja (član 
33. stav 5);
10) sprečava bilo koje lice da sarađuje sa Ministarstvom, 
odnosno ministarstvom nadležnim za poslove zdravlja (član 33. stav 6);
11) odmah ne pokrene postupak za povlačenje hrane za 
životinje iz prometa i o tome ne obavesti Ministarstvo u slučaju kada ta hrana 
više nije pod njegovom neposrednom kontrolom, a osnovano sumnja ili utvrdi da je u 
bilo kojoj fazi proizvodnje i prometa nastala povreda propisanih uslova 
bezbednosti hrane za životinje (član 34. stav 1);
12) ne postupi u skladu sa članom 34. stav 2. ovog zakona;
13) na efikasan i precizan način ne informiše vlasnike ili 
držaoce životinja o razlogu povlačenja hrane za životinje i ako ne zahteva povraćaj 
hrane za životinje koja im je već isporučena, ako je to neophodno (član 34. stav 
3);
14) odmah ne pokrene postupak za povlačenje hrane za 
životinje iz prometa na malo i distribucije hrane za životinje na osnovu 
informacije o povredi propisanih uslova za bezbednost hrane za životinje (član 
34. stav 4);
15) ne pruži informacije koje se odnose na sledljivost hrane 
za životinje i ne sarađuje u aktivnostima koje preduzimaju subjekti u proizvodnji 
i prometu, kao i Ministarstvo (član 34. stav 5);
16) osnovano sumnja ili utvrdi da hrana za životinje koju je 
stavio u promet može biti štetna za zdravlje životinja, a o tome kao i o 
preduzetim merama ne obavesti Ministarstvo (član 34. stav 6);
17) sprečava bilo koje lice da sarađuje sa Ministarstvom 
(član 34. stav 7);
18) ne koristi uputstvo za dobru proizvođačku i higijensku 
praksu i primenu HACCP (član 48. stav 1);
19) nema u stalnom radnom odnosu odgovorno lice za 
sprovođenje dobre proizvođačke i higijenske prakse i primenu HACCP (član 48. stav 
2);
20) ne koristi uputstvo za dobru proizvođačku i higijensku 
praksu i primenu HACCP (član 53. stav 1);
21) nema u stalnom radnom odnosu odgovorno lice za 
sprovođenje dobre proizvođačke i higijenske prakse i primenu HACCP (član 53. stav 
2);
22) brisana je (vidi član 37. Zakona - 17/2019-10)
23) ne postupi u skladu sa članom 63. ovog zakona;
24) hrana koja nosi oznaku tradicionalnog naziva, imena 
porekla, geografskog porekla i naziv „proizvod starog zanata”, 
kao i druge nacionalne šeme kvaliteta ne ispunjava 
uslove, u skladu sa posebnim propisima (član 64);
25) hrana koja nosi oznaku tradicionalnog naziva, imena 
porekla, geografskog porekla i naziv „proizvod starog zanata”, 
kao i druge nacionalne šeme kvaliteta pored opštih 
zahteva za deklarisanje i označavanje ne sadrži i dodatne podatke iz člana 64. 
ovog zakona (član 65. stav 1);
26) prilikom uzimanja uzoraka hrane ili hrane za životinje ne 
stavi besplatno na raspolaganje potrebne količine uzoraka radi laboratorijskog 
ispitivanja, nadležnom inspektoru (član 70. stav 1).
*Službeni glasnik RS, broj 17/2019

Prekršaj fizičkog lica

Član 83.
Novčanom kaznom od 30.000 do 50.000 dinara kazniće se za 
prekršaj fizičko lice, ako:
1) se bavi proizvodnjom i prometom hrane i hrane za 
životinje, a nije upisano u Centralni registar objekata (član 15. stav 3);
2) ne podnese prijavu za upis u Centralni registar, a bavi 
se proizvodnjom hrane i hrane za životinje, za koje nije predviđeno utvrđivanje 
ispunjenosti uslova za obavljanje određene delatnosti (član 15. stav 7);
3) je otpočelo obavljanje delatnosti pre upisa u Centralni 
registar, odnosno u registar utvrđen posebnim propisom (član 15. stav 8);
4) stavi u promet hranu koja nije bezbedna (član 25. stav 
1);
5) stavi u promet hranu za životinje koja nije bezbedna 
(član 28. stav 1);
6) hrani životinje koje služe za proizvodnju hrane, hranom za 
životinje koja nije bezbedna (član 28. stav 2); 
7) ne obezbedi da hrana i hrana za životinje u svim fazama 
proizvodnje i prometa ispunjava uslove propisane ovim zakonom i drugim posebnim 
propisima ili ne dokaže ispunjenost tih uslova (član 31);
8) nema uspostavljen sistem i procedure koje obezbeđuju 
dostupnost podataka o sledljivosti (član 32. stav 3);
9) u svim fazama proizvodnje i prometa hrane ne obezbedi 
propisane uslove u vezi sa higijenom hrane (član 45. stav 1);
10) lica na radnim mestima u proizvodnji ili prometu hrane 
koja rukuju i dolaze u dodir sa hranom nemaju osnovna znanja o higijeni hrane i o ličnoj 
higijeni, odnosno ne nose radnu odeću i obuću (član 45. stav 2);
11) u svim fazama proizvodnje i prometa hrane za životinje ne 
obezbedi propisane uslove u vezi sa higijenom hrane za životinje (član 48);
12) u svim fazama proizvodnje i prometa ne obezbedi 
propisane uslove za kvalitet hrane (član 55. stav 1);
13) u svim fazama proizvodnje i prometa ne obezbedi 
propisane uslove za kvalitet hrane za životinje (član 56. stav 1);
14) prvi put stavlja u promet novu hranu na teritoriji 
Republike Srbije ili se takva hrana nađe u prometu, a nema dozvolu (član 61. 
stav 1);
15) ne postupi po rešenju inspektora u skladu sa ovim 
zakonom.
*Službeni glasnik RS, broj 17/2019

Član 84.
Novčanom kaznom od 5.000 do 30.000 dinara kazniće se za 
prekršaj fizičko lice, ako:
1) stavlja u promet hranu i hranu za životinje koja nije 
označena, deklarisana, oglašena i izložena, u skladu sa ovim zakonom i drugim 
posebnim propisom (član 30. stav 1);
2) ne postupi u skladu sa članom 30. stav 2. ovog zakona 
čime dovodi potrošača u zabludu;
3) ne postupi u skladu sa članom 32. stav 2. ovog zakona;
4) hrana ili hrana za životinje koju stavlja u promet ili 
postoji verovatnoća da će je staviti u promet nije na odgovarajući način 
označena i evidentirana radi identifikacije i sledljivosti (član 32. stav 4);
5) odmah ne pokrene postupak za povlačenje hrane iz prometa 
i o tome ne obavesti Ministarstvo, odnosno ministarstvo nadležno za poslove 
zdravlja u slučaju kada ta hrana više nije pod njegovom neposrednom kontrolom, a 
osnovano sumnja ili utvrdi da je u bilo kojoj fazi proizvodnje i prometa nastala 
povreda propisanih uslova bezbednosti hrane (član 33. stav 1);
6) ne postupi u skladu sa članom 33. stav 2. ovog zakona;
7) odmah ne pokrene postupak za povlačenje hrane iz prometa 
na malo i distribucije hrane na osnovu informacije o povredi propisanih uslova 
za bezbednost hrane (član 33. stav 3);
8) ne pruža informacije koje se odnose na sledljivost hrane 
i ne sarađuje u aktivnostima koje preduzimaju subjekti u proizvodnji i prometu, 
kao i Ministarstvu, odnosno ministarstvu nadležnom za poslove zdravlja (član 33. 
stav 4);
9) osnovano sumnja ili utvrdi da hrana koju je stavio u 
promet može biti štetna za zdravlje ljudi, a o tome kao i o preduzetim merama ne 
obavesti Ministarstvo, odnosno ministarstvo nadležno za poslove zdravlja (član 
33. stav 5);
10) sprečava bilo koje lice da sarađuje sa Ministarstvom, 
odnosno ministarstvom nadležnim za poslove zdravlja (član 33. stav 6);
11) odmah ne pokrene postupak za povlačenje hrane za 
životinje iz prometa i o tome ne obavesti Ministarstvo u slučaju kada ta hrana 
više nije pod njegovom neposrednom kontrolom, a osnovano sumnja ili utvrdi da je u 
bilo kojoj fazi proizvodnje i prometa nastala povreda propisanih uslova 
bezbednosti hrane za životinje (član 34. stav 1);
12) ne postupi u skladu sa članom 34. stav 2. ovog zakona;
13) na efikasan i precizan način ne informiše vlasnike ili 
držaoce životinja o razlogu povlačenja hrane za životinje i ako ne zahteva povraćaj 
hrane za životinje koja im je već isporučena, ako je to neophodno (član 34. stav 
3);
14) odmah ne pokrene postupak za povlačenje hrane za 
životinje iz prometa na malo i distribucije hrane za životinje na osnovu 
informacije o povredi propisanih uslova za bezbednost hrane za životinje (član 
34. stav 4);
15) ne pruži informacije koje se odnose na sledljivost hrane 
za životinje i ne sarađuje u aktivnostima koje preduzimaju subjekti u proizvodnji 
i prometu, kao i Ministarstvo (član 34. stav 5);
16) osnovano sumnja ili utvrdi da hrana za životinje koju je 
stavio u promet može biti štetna za zdravlje životinja, a o tome kao i o 
preduzetim merama ne obavesti Ministarstvo (član 34. stav 6);
17) sprečava bilo koje lice da sarađuje sa Ministarstvom 
(član 34. stav 7);
18) brisana je (vidi član 39. Zakona - 17/2019-10)
19) ne postupi u skladu sa članom 63. ovog zakona;
20) hrana koja nosi oznaku tradicionalnog naziva, imena 
porekla, geografskog porekla i naziv „proizvod starog zanata”, 
kao i druge nacionalne šeme kvaliteta pored opštih 
zahteva za deklarisanje i označavanje ne sadrži i dodatne podatke iz člana 64. 
ovog zakona (član 65. stav 1);
21) prilikom uzimanja uzoraka hrane ili hrane za životinje ne 
stavi besplatno na raspolaganje potrebne količine uzoraka radi laboratorijskog 
ispitivanja, nadležnom inspektoru (član 70. stav 1).
*Službeni glasnik RS, broj 17/2019

XVI. PRELAZNE I ZAVRŠNE ODREDBE

Rok za usklađivanje pravnog lica, preduzetnika, odnosno 
fizičkog lica upisanog u Centralni registar sa odredbama ovog zakona

Član 85.
Pravno lice i preduzetnik koji se bave proizvodnjom i 
prometom hrane i hrane za životinje dužni su da svoje poslovanje usklade sa 
odredbama ovog zakona najkasnije u roku od dve godine od dana stupanja na snagu 
ovog zakona.
Fizičko lice koje se bavi proizvodnjom hrane i hrane za 
životinje, a koja je namenjena prometu dužno je da se uskladi sa odredbama ovog 
zakona najkasnije u roku od tri godine od dana stupanja na snagu ovog zakona.
Subjekt u poslovanju hranom i hranom za životinje iz člana 
15. stav 7. ovog zakona dužan je da najkasnije u roku od šest meseci od dana 
stupanja na snagu ovog zakona podnese prijavu za upis u Centralni registar.

Povezivanje podataka iz registara u Ministarstvu

Član 86.
Pravno lice i preduzetnik upisani u odgovarajući registar u 
skladu sa posebnim propisom danom stupanja na snagu ovog zakona postaju upisani u 
Centralni registar.
Fizičko lice upisano u Registar poljoprivrednih gazdinstava 
shodno odredbama Uredbe o registru poljoprivrednih gazdinstava („Službeni glasnik 
RS”, br. 119/08, 21/09 i 36/09) danom stupanja na snagu ovog zakona postaje 
upisano u Centralni registar.

Nastavljanje obavljanja poslova laboratorijskog ispitivanja

Član 87.
Pravno lice za koje je na osnovu posebnih propisa utvrđeno 
da ispunjava uslove za obavljanje poslova laboratorijskog ispitivanja u oblasti 
bezbednosti hrane i koje je bilo ovlašćeno za obavljanje tih poslova u skladu sa 
propisima koji su važili do dana stupanja na snagu ovog zakona, obavljaće te 
poslove do raspisivanja konkursa za obavljanje poslova laboratorijskog ispitivanja i 
programa monitoringa u skladu sa ovim zakonom.

Primena podzakonskih propisa

Član 88.
Podzakonski propisi koji se donose na osnovu ovlašćenja iz 
ovog zakona doneće se u roku od dve godine od dana stupanja na snagu ovog zakona.
Do donošenja podzakonskih propisa na osnovu ovlašćenja iz 
ovog zakona primenjivaće se propisi doneti na osnovu Zakona o zdravstvenoj 
ispravnosti životnih namirnica i predmeta opšte upotrebe („Službeni list SFRJ”, 
broj 53/91 i „Službeni list SRJ”, br. 24/94 – dr. zakon, 28/96 – dr. zakon i 
37/02 i „Službeni glasnik RS”, br. 101/05 – dr. zakon i 79/05 – dr. zakon), 
Zakona o zdravstvenom nadzoru nad životnim namirnicama i predmetima opšte 
upotrebe („Službeni glasnik SRS”, br. 48/77 – prečišćen tekst, 24/85 – dr. zakon 
i 29/88 i „Službeni glasnik RS”, br. 44/91 – dr. zakon, 53/93 – dr. zakon, 67/93 
– dr. zakon, 48/94 – dr. zakon i 101/05 – dr. zakon) i Zakona o kontroli 
kvaliteta poljoprivrednih i prehrambenih proizvoda u spoljnotrgovinskom prometu 
(„Službeni list SRJ”, br 12/95, 28/96 – dr. zakon, 59/98 i „Službeni glasnik 
RS”, broj 101/05 – dr. zakon), ako nisu u suprotnosti sa ovim zakonom.

Prestanak važenja ranijih zakona

Član 89.
Danom stupanja na snagu ovog zakona prestaju da važe 
odredbe:
1) Zakona o zdravstvenoj ispravnosti životnih namirnica i 
predmeta opšte upotrebe („Službeni list SFRJ”, broj 53/91 i „Službeni list SRJ”, 
br. 24/94 – dr. zakon, 28/96 – dr. zakon i 37/02 i „Službeni glasnik RS”, br. 
101/2005 – dr. zakon i 79/2005 – dr. zakon) u delu koji se odnosi na životne 
namirnice;
2) Zakona o zdravstvenom nadzoru nad životnim namirnicama i 
predmetima opšte upotrebe („Službeni glasnik SRS”, br. 48/77 – prečišćen tekst, 
24/85 – dr. zakon i 29/88 i „Službeni glasnik RS”, br. 44/91 – dr. zakon, 53/93 
– dr. zakon, 67/93 – dr. zakon, 48/94 – dr. zakon i 101/05 – dr. zakon), u delu 
koji se odnosi na životne namirnice;
3) Zakona o kontroli kvaliteta poljoprivrednih i 
prehrambenih proizvoda u spoljnotrgovinskom prometu („Službeni list SRJ”, br. 
12/95, 28/96 – dr. zakon, 59/98 i „Službeni glasnik RS”, broj 101/05 – dr. 
zakon).

Stupanje na snagu zakona

Član 90.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, s tim što se odredbe zakona koje se 
odnose na uvođenje HACCP, na sistem brzog obaveštavanja i uzbunjivanja, hitne mere i 
upravljanje kriznim situacijama, kao i na monitoring primenjuju od 1. januara 2009. 
godine.
ODREDBE КOJE NISU UNETE U „PREČIŠĆEN TEКST“ ZAКONA
Zakon o izmenama i dopunama Zakona o bezbednosti hrane: 
„Službeni glasnik RS“, broj 17/2019-10
Član 40.
Pravno lice i preduzetnik koji se bave 
proizvodnjom i prometom hrane i hrane za životinje dužni su da svoje poslovanje 
usklade sa odredbama ovog zakona najkasnije u roku od godinu dana od dana 
stupanja na snagu ovog zakona.
Član 41. 
Direkcija za nacionalne referentne 
laboratorije osnovana Zakonom o bezbednosti hrane („Službeni glasnik RS”, broj 
41/09) nastavlja sa radom u skladu sa delokrugom utvrđenim ovim zakonom.
Laboratorije kojima je na osnovu Zakona o 
bezbednosti hrane („Službeni glasnik RS”, broj 41/09) putem konkursa ustupljeno 
obavljanje poslova od javnog interesa nastavljaju da obavljaju te poslove do isteka 
perioda na koji su im poslovi ustupljeni.
Član 42.
Podzakonski propisi za sprovođenje ovog zakona 
biće doneti u roku od godinu dana od dana stupanja na snagu ovog zakona.
Član 43.
Danom početka primene ovog zakona prestaju da 
važe:
1) odredba člana 29. Zakona o veterinarstvu 
(„Službeni glasnik RS”, br. 91/05, 30/10 i 93/12);
2) odredba člana 8. Zakona o organskoj 
proizvodnji („Službeni glasnik RS”, broj 30/10).
Član 44.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, a primenjuje se od 1. aprila 
2019. godine.




