




Zakon o radu




Redakcijski prečišćen tekst


ZAКON
o radu 
"Službeni glasnik RS" br. 24 od 15. marta 2005, 61 od 18. 
jula 2005, 54 od 17. jula 2009, 32 od 8. aprila 2013, 75 od 21. jula 2014, 13 od 
24. februara 2017 - US, 113 od 17. decembra 2017, 95 od 8. decembra 2018 - 
Autentično tumačenje

I. OSNOVNE ODREDBE 

1. Predmet
Član 1.
Prava, obaveze i odgovornosti iz radnog 
odnosa, odnosno po osnovu rada, uređuju se ovim zakonom i posebnim zakonom, u 
skladu sa ratifikovanim međunarodnim konvencijama. 
Prava, obaveze i odgovornosti iz radnog 
odnosa uređuju se i kolektivnim ugovorom i ugovorom o radu, a pravilnikom o 
radu, odnosno ugovorom o radu – samo kada je to ovim zakonom određeno. 

Član 2.
Odredbe ovog zakona primenjuju se na 
zaposlene koji rade na teritoriji Republike Srbije, kod domaćeg ili stranog 
pravnog, odnosno fizičkog lica (u daljem tekstu: poslodavac), kao i na zaposlene 
koji su upućeni na rad u inostranstvo od strane poslodavca ako zakonom nije 
drukčije određeno. 
Odredbe ovog zakona primenjuju se i na 
zaposlene u državnim organima, organima teritorijalne autonomije i lokalne 
samouprave i javnim službama, ako zakonom nije drukčije određeno. 

Odredbe ovog zakona primenjuju se i na zaposlene 
kod poslodavaca u oblasti saobraćaja, ako posebnim propisom nije drukčije 
određeno.
Odredbe ovog zakona primenjuju se na 
zaposlene strane državljane i lica bez državljanstva koji rade kod poslodavca na 
teritoriji Republike Srbije, ako zakonom nije drukčije određeno. 

*Službeni glasnik RS, broj 75/2014
Član 3.
Кolektivnim ugovorom kod poslodavca, u 
skladu sa zakonom, uređuju se prava, obaveze i odgovornosti iz radnog odnosa i 
međusobni odnosi učesnika kolektivnog ugovora. 
Pravilnikom o radu, odnosno ugovorom o 
radu, u skladu sa zakonom, uređuju se prava, obaveze i odgovornosti iz radnog 
odnosa: 
1) ako kod poslodavca nije osnovan 
sindikat ili nijedan sindikat ne ispunjava uslove reprezentativnosti ili nije 
zaključen sporazum o udruživanju u skladu sa ovim zakonom; 
2) ako nijedan učesnik kolektivnog 
ugovora ne pokrene inicijativu za početak pregovora radi zaključivanja kolektivnog 
ugovora; 
3) ako učesnici kolektivnog ugovora ne 
postignu saglasnost za zaključivanje kolektivnog ugovora u roku od 60 dana od dana 
započinjanja pregovora; 
4) ako sindikat, u roku od 15 dana od 
dana dostavljanja poziva za početak pregovora za zaključivanje kolektivnog ugovora, 
ne prihvati inicijativu poslodavca. 
U slučaju iz stava 2. tačka 3) ovog 
člana učesnici kolektivnog ugovora dužni su da nastave pregovore u dobroj 
veri. 

U slučaju iz stava 2. tačka 3) ovog člana, 
poslodavac je dužan da pravilnik o radu dostavi reprezentativnom sindikatu u 
roku od sedam dana od dana njegovog stupanja na snagu.
Poslodavac koji ne prihvati inicijativu 
reprezentativnog sindikata za pristupanje pregovorima za zaključenje kolektivnog 
ugovora, ne može pravilnikom o radu da uredi prava i obaveze iz radnog odnosa.
Pravilnik o radu donosi nadležni organ kod 
poslodavca, utvrđen zakonom, odnosno osnivačkim ili drugim opštim aktom 
poslodavca, a kod poslodavca koji nema svojstvo pravnog lica donosi ovlašćeno 
lice u skladu sa zakonom.
Pravilnik o radu javnog preduzeća i društva 
kapitala čiji je osnivač Republika, autonomna pokrajina ili jedinica lokalne 
samouprave (u daljem tekstu: javno preduzeće) i društva kapitala čiji je osnivač 
javno preduzeće, donosi se uz prethodnu saglasnost osnivača.
Pravilnik o radu prestaje da važi danom 
stupanja na snagu kolektivnog ugovora iz stava 1. ovog člana. 

*Službeni glasnik RS, broj 75/2014
Član 4.
Opšti i poseban kolektivni ugovor moraju 
biti u saglasnosti sa zakonom. 
Кolektivni ugovor kod poslodavca, 
pravilnik o radu i ugovor o radu moraju biti u saglasnosti sa zakonom, a kod 
poslodavca iz čl. 256. i 257. ovog zakona – i sa opštim i posebnim kolektivnim 
ugovorom. 
2. Značenje pojedinih pojmova
Član 5.
Zaposleni, u smislu ovog zakona, jeste 
fizičko lice koje je u radnom odnosu kod poslodavca. 
Poslodavac, u smislu ovog zakona, jeste 
domaće, odnosno strano pravno ili fizičko lice koje zapošljava, odnosno radno 
angažuje, jedno ili više lica. 
Član 6.
Sindikatom, u smislu ovog zakona, smatra 
se samostalna, demokratska i nezavisna organizacija zaposlenih u koju se oni 
dobrovoljno udružuju radi zastupanja, predstavljanja, unapređenja i zaštite svojih 
profesionalnih, radnih, ekonomskih, socijalnih, kulturnih i drugih pojedinačnih 
i kolektivnih interesa. 
Član 7.
Udruženjem poslodavaca, u smislu ovog 
zakona, smatra se samostalna, demokratska i nezavisna organizacija u koju 
poslodavci dobrovoljno stupaju radi predstavljanja, unapređenja i zaštite svojih 
poslovnih interesa, u skladu sa zakonom. 
3. Međusobni odnos zakona, kolektivnog 
ugovora, pravilnika o radu i ugovora o radu
Član 8.
Кolektivni ugovor i pravilnik o radu (u 
daljem tekstu: opšti akt) i ugovor o radu ne mogu da sadrže odredbe kojima se 
zaposlenom daju manja prava ili utvrđuju nepovoljniji uslovi rada od prava i 
uslova koji su utvrđeni zakonom. 
Opštim aktom i ugovorom o radu mogu da 
se utvrde veća prava i povoljniji uslovi rada od prava i uslova utvrđenih 
zakonom, kao i druga prava koja nisu utvrđena zakonom, osim ako zakonom nije 
drukčije određeno. 
Član 9.
Ako opšti akt i pojedine njegove odredbe 
utvrđuju nepovoljnije uslove rada od uslova utvrđenih zakonom, primenjuju se 
odredbe zakona. 
Pojedine odredbe ugovora o radu kojima 
su utvrđeni nepovoljniji uslovi rada od uslova utvrđenih zakonom i opštim aktom, 
odnosno koje se zasnivaju na netačnom obaveštenju od strane poslodavca o 
pojedinim pravima, obavezama i odgovornostima zaposlenog – ništave su. 

Član 10.
Posebnim kolektivnim ugovorom ne mogu se 
utvrditi manja prava i nepovoljniji uslovi rada zaposlenom od prava i uslova 
utvrđenih opštim kolektivnim ugovorom koji obavezuje poslodavce koji su članovi 
udruženja poslodavaca koje zaključuje taj poseban kolektivni ugovor. 

Кolektivnim ugovorom kod poslodavca ne 
mogu se utvrditi manja prava i nepovoljniji uslovi rada zaposlenom od prava i 
uslova utvrđenih opštim, odnosno posebnim kolektivnim ugovorom koji obavezuje 
tog poslodavca. 
Član 11.
Ništavost odredaba ugovora o radu 
utvrđuje se pred nadležnim sudom. 
Pravo da se zahteva utvrđivanje 
ništavosti ne zastareva. 
4. Osnovna prava i obaveze
1) Prava zaposlenih
Član 12.
Zaposleni ima pravo na odgovarajuću 
zaradu, bezbednost i zdravlje na radu, zdravstvenu zaštitu, zaštitu ličnog 
integriteta, dostojanstvo ličnosti i druga prava u slučaju bolesti, smanjenja ili 
gubitka radne sposobnosti i starosti, materijalno obezbeđenje za vreme privremene 
nezaposlenosti, kao i pravo na druge oblike zaštite, u skladu sa zakonom i 
opštim aktom, odnosno ugovorom o radu. 
Zaposlena žena ima pravo na posebnu 
zaštitu za vreme trudnoće i porođaja. 
Zaposleni ima pravo na posebnu zaštitu 
radi nege deteta, u skladu sa ovim zakonom. 
Zaposleni mlađi od 18 godina života i 
zaposlena osoba sa invaliditetom imaju pravo na posebnu zaštitu, u skladu sa 
zakonom. 
*Službeni glasnik RS, broj 75/2014
Član 13.
Zaposleni neposredno, odnosno preko 
svojih predstavnika, imaju pravo na udruživanje, učešće u pregovorima za 
zaključivanje kolektivnih ugovora, mirno rešavanje kolektivnih i individualnih 
radnih sporova, konsultovanje, informisanje i izražavanje svojih stavova o bitnim 
pitanjima u oblasti rada. 
Zaposleni, odnosno predstavnik 
zaposlenih, zbog aktivnosti iz stava 1. ovog člana ne može biti pozvan na 
odgovornost, niti stavljen u nepovoljniji položaj u pogledu uslova rada, ako 
postupa u skladu sa zakonom i kolektivnim ugovorom. 
Član 14.
Ugovorom o radu ili odlukom poslodavca 
može se utvrditi učešće zaposlenog u dobiti ostvarenoj u poslovnoj godini, u 
skladu sa zakonom i opštim aktom. 
2) Obaveze zaposlenih
Član 15.
Zaposleni je dužan: 

1) da savesno i odgovorno obavlja poslove 
na kojima radi; 
2) da poštuje organizaciju rada i 
poslovanja kod poslodavca, kao i uslove i pravila poslodavca u vezi sa 
ispunjavanjem ugovornih i drugih obaveza iz radnog odnosa; 
3) da obavesti poslodavca o bitnim 
okolnostima koje utiču ili bi mogle da utiču na obavljanje poslova utvrđenih 
ugovorom o radu; 
4) da obavesti poslodavca o svakoj vrsti 
potencijalne opasnosti za život i zdravlje i nastanak materijalne štete. 

3) Obaveze poslodavca
Član 16.
Poslodavac je dužan da: 

1) zaposlenom za obavljeni rad isplati 
zaradu, u skladu sa zakonom, opštim aktom i ugovorom o radu; 

2) zaposlenom obezbedi uslove rada i 
organizuje rad radi bezbednosti i zaštite života i zdravlja na radu, u skladu sa 
zakonom i drugim propisima; 
3) zaposlenom pruži obaveštenje o 
uslovima rada, organizaciji rada, pravilima iz člana 15. tačka 2) ovog zakona i 
pravima i obavezama koje proizlaze iz propisa o radu i propisa o bezbednosti i 
zaštiti života i zdravlja na radu; 
4) zaposlenom obezbedi obavljanje poslova 
utvrđenih ugovorom o radu; 
5) zatraži mišljenje sindikata u 
slučajevima utvrđenim zakonom, a kod poslodavca kod koga nije obrazovan sindikat 
od predstavnika koga odrede zaposleni. 
4) Obaveze poslodavca i zaposlenog
Član 17.
Poslodavac i zaposleni dužni su da se 
pridržavaju prava i obaveza utvrđenih zakonom, opštim aktom i ugovorom o radu. 

5. Zabrana diskriminacije
Član 18.
Zabranjena je neposredna i posredna 
diskriminacija lica koja traže zaposlenje, kao i zaposlenih, s obzirom na pol, 
rođenje, jezik, rasu, boju kože, starost, trudnoću, zdravstveno stanje, odnosno 
invalidnost, nacionalnu pripadnost, veroispovest, bračni status, porodične 
obaveze, seksualno opredeljenje, političko ili drugo uverenje, socijalno poreklo, 
imovinsko stanje, članstvo u političkim organizacijama, sindikatima ili neko 
drugo lično svojstvo. 
Član 19.
Neposredna diskriminacija, u smislu ovog 
zakona, jeste svako postupanje uzrokovano nekim od osnova iz člana 18. ovog 
zakona kojim se lice koje traži zaposlenje, kao i zaposleni, stavlja u nepovoljniji 
položaj u odnosu na druga lica u istoj ili sličnoj situaciji. 

Posredna diskriminacija, u smislu ovog 
zakona, postoji kada određena naizgled neutralna odredba, kriterijum ili praksa 
stavlja ili bi stavila u nepovoljniji položaj u odnosu na druga lica – lice koje 
traži zaposlenje, kao i zaposlenog, zbog određenog svojstva, statusa, opredeljenja 
ili uverenja iz člana 18. ovog zakona. 
Član 20.
Diskriminacija iz člana 18. ovog zakona 
zabranjena je u odnosu na: 
1) uslove za zapošljavanje i izbor 
kandidata za obavljanje određenog posla; 
2) uslove rada i sva prava iz radnog 
odnosa; 
3) obrazovanje, osposobljavanje i 
usavršavanje; 
4) napredovanje na poslu; 

5) otkaz ugovora o radu. 

Odredbe ugovora o radu kojima se 
utvrđuje diskriminacija po nekom od osnova iz člana 18. ovog zakona ništave su. 

Član 21.
Zabranjeno je uznemiravanje i seksualno 
uznemiravanje. 
Uznemiravanje, u smislu ovog zakona, 
jeste svako neželjeno ponašanje uzrokovano nekim od osnova iz člana 18. ovog 
zakona koje ima za cilj ili predstavlja povredu dostojanstva lica koje traži 
zaposlenje, kao i zaposlenog, a koje izaziva strah ili stvara neprijateljsko, 
ponižavajuće ili uvredljivo okruženje. 
Seksualno uznemiravanje, u smislu ovog 
zakona, jeste svako verbalno, neverbalno ili fizičko ponašanje koje ima za cilj 
ili predstavlja povredu dostojanstva lica koje traži zaposlenje, kao i zaposlenog 
u sferi polnog života, a koje izaziva strah ili stvara neprijateljsko, 
ponižavajuće ili uvredljivo okruženje. 
Član 22.
Ne smatra se diskriminacijom pravljenje 
razlike, isključenje ili davanje prvenstva u odnosu na određeni posao kada je 
priroda posla takva ili se posao obavlja u takvim uslovima da karakteristike 
povezane sa nekim od osnova iz člana 18. ovog zakona predstavljaju stvarni i 
odlučujući uslov obavljanja posla, i da je svrha koja se time želi postići 
opravdana. 
Odredbe zakona, opšteg akta i ugovora o 
radu koje se odnose na posebnu zaštitu i pomoć određenim kategorijama 
zaposlenih, a posebno one o zaštiti osoba sa invaliditetom, žena za vreme 
porodiljskog odsustva i odsustva sa rada radi nege deteta, posebne nege deteta, 
kao i odredbe koje se odnose na posebna prava roditelja, usvojitelja, staratelja i 
hranitelja – ne smatraju se diskriminacijom. 
*Službeni glasnik RS, broj 75/2014
Član 23.
U slučajevima diskriminacije u smislu 
odredaba čl. 18–21. ovog zakona lice koje traži zaposlenje, kao i zaposleni, može 
da pokrene pred nadležnim sudom postupak za naknadu štete 
od poslodavca, u 
skladu sa zakonom. 
Ako je u toku postupka tužilac učinio verovatnim da 
je izvršena diskriminacija u smislu ovog zakona, teret dokazivanja da nije bilo 
ponašanja koje predstavlja diskriminaciju je na tuženom.
*Službeni glasnik RS, broj 75/2014
II. ZASNIVANJE RADNOG ODNOSA 

1. Uslovi za zasnivanje radnog odnosa
Član 24.
Radni odnos može da se zasnuje sa licem 
koje ima najmanje 15 godina života i ispunjava druge uslove za rad na određenim 
poslovima, utvrđene zakonom, odnosno pravilnikom o organizaciji i 
sistematizaciji poslova (u daljem tekstu: pravilnik). 
Pravilnikom se utvrđuju organizacioni delovi 
kod poslodavca, naziv i opis poslova, vrsta i stepen zahtevane stručne spreme, 
odnosno obrazovanja i drugi posebni uslovi za rad na tim poslovima, a može da se 
utvrdi i broj izvršilaca.
Za rad na određenim poslovima, izuzetno, mogu 
da se utvrde najviše dva uzastopna stepena stručne spreme, odnosno obrazovanja u 
skladu sa zakonom.
Pravilnik donosi nadležni organ kod poslodavca, 
odnosno lice utvrđeno zakonom ili opštim aktom poslodavca.
Obaveza donošenja pravilnika ne odnosi se 
na poslodavca koji ima 10 i manje zaposlenih. 
*Službeni glasnik RS, broj 75/2014
Član 25.
Radni odnos sa licem mlađim od 18 godina 
života može da se zasnuje uz pismenu saglasnost roditelja, usvojioca ili 
staraoca, ako takav rad ne ugrožava njegovo zdravlje, moral i obrazovanje, odnosno 
ako takav rad nije zabranjen zakonom. 
Lice mlađe od 18 godina života može da 
zasnuje radni odnos samo na osnovu nalaza nadležnog zdravstvenog organa kojim se 
utvrđuje da je sposobno za obavljanje poslova za koje zasniva radni odnos i da 
takvi poslovi nisu štetni za njegovo zdravlje. 
Troškove lekarskog pregleda za lica iz 
stava 2. ovog člana koja su na evidenciji nezaposlenih koju vodi republička 
organizacija nadležna za zapošljavanje – snosi ta organizacija. 

Član 26.
Кandidat je dužan da, prilikom zasnivanja 
radnog odnosa, poslodavcu dostavi isprave i druge dokaze o ispunjenosti uslova za 
rad na poslovima za koje zasniva radni odnos, utvrđenih pravilnikom. 

Poslodavac ne može od kandidata da 
zahteva podatke o porodičnom, odnosno bračnom statusu i planiranju porodice, 
odnosno dostavljanje isprava i drugih dokaza koji nisu od neposrednog značaja za 
obavljanje poslova za koje zasniva radni odnos. 
Poslodavac ne može da uslovljava 
zasnivanje radnog odnosa testom trudnoće, osim ako se radi o poslovima kod kojih 
postoji znatan rizik za zdravlje žene i deteta utvrđen od strane nadležnog 
zdravstvenog organa. 
Poslodavac ne može da uslovljava 
zasnivanje radnog odnosa prethodnim davanjem izjave o otkazu ugovora o radu od 
strane kandidata. 
Član 27.
Poslodavac je dužan da pre zaključivanja 
ugovora o radu kandidata obavesti o poslu, uslovima rada, pravima i obavezama iz 
radnog odnosa i pravilima iz člana 15. tačka 2) ovog zakona. 

Član 28.
Osoba sa invaliditetom zasniva radni 
odnos pod uslovima i na način utvrđen ovim zakonom, ako posebnim zakonom nije 
drukčije određeno. 
*Službeni glasnik RS, broj 75/2014
Član 29.
Strani državljanin ili lice bez 
državljanstva može da zasnuje radni odnos pod uslovima utvrđenim ovim zakonom i 
posebnim zakonom. 
2. Ugovor o radu
Član 30.
Radni odnos zasniva se ugovorom o radu. 

Ugovor o radu zaključuju zaposleni i 
poslodavac. 
Ugovor o radu smatra se zaključenim kad ga 
potpišu zaposleni i poslodavac.
Ugovor o radu zaključuje se u najmanje tri primerka od 
kojih se jedan obavezno predaje zaposlenom, a dva zadržava poslodavac.
Ugovor o radu u ime i za račun poslodavca zaključuje 
nadležni organ kod poslodavca, odnosno lice utvrđeno zakonom ili opštim aktom 
poslodavca ili lice koje oni ovlaste.
*Službeni glasnik RS, broj 75/2014
Član 31.
Ugovor o radu može da se zaključi na 
neodređeno ili određeno vreme. 
Ugovor o radu u kome nije utvrđeno vreme 
na koje se zaključuje smatra se ugovorom o radu na neodređeno vreme. 

Član 32.
Ugovor o radu zaključuje se pre stupanja 
zaposlenog na rad, u pisanom obliku. 
Ako poslodavac sa zaposlenim ne zaključi 
ugovor o radu u skladu sa stavom 1. ovog člana, smatra se da je zaposleni 
zasnovao radni odnos na neodređeno vreme danom stupanja na rad. 

Član 33.
Ugovor o radu sadrži:
1) naziv i sedište poslodavca;
2) lično ime zaposlenog, mesto prebivališta, odnosno 
boravišta zaposlenog;
3) vrstu i stepen stručne spreme, odnosno obrazovanja 
zaposlenog, koji su uslov za obavljanje poslova za koje se zaključuje ugovor o 
radu;
4) naziv i opis poslova koje zaposleni treba da 
obavlja;
5) mesto rada;
6) vrstu radnog odnosa (na neodređeno ili određeno 
vreme);
7) trajanje ugovora o radu na određeno vreme i osnov 
za zasnivanje radnog odnosa na određeno vreme;
8) dan početka rada;
9) radno vreme (puno, nepuno ili skraćeno);
10) novčani iznos osnovne zarade na dan zaključenja 
ugovora o radu;
11) elemente za utvrđivanje osnovne zarade, radnog 
učinka, naknade zarade, uvećane zarade i druga primanja zaposlenog;
12) rokove za isplatu zarade i drugih primanja na koja 
zaposleni ima pravo;
13) trajanje dnevnog i nedeljnog radnog vremena.
Ugovor o radu ne mora da sadrži elemente iz stava 1. 
tač. 11–13) ovog člana ako su oni utvrđeni zakonom, kolektivnim ugovorom, 
pravilnikom o radu ili drugim aktom poslodavca u skladu sa zakonom, u kom 
slučaju u ugovoru mora da se naznači akt kojim su ta prava utvrđena u momentu 
zaključenja ugovora o radu.
Na prava i obaveze koja nisu utvrđena ugovorom o radu 
primenjuju se odgovarajuće odredbe zakona i opšteg akta.
*Službeni glasnik RS, broj 75/2014
3. Stupanje na rad
Član 34.
Zaposleni ostvaruje prava i obaveze iz 
radnog odnosa danom stupanja na rad. 
Ako zaposleni ne stupi na rad danom 
utvrđenim ugovorom o radu, smatra se da nije zasnovao radni odnos, osim ako je 
sprečen da stupi na rad iz opravdanih razloga ili ako se poslodavac i zaposleni 
drukčije dogovore. 
Član 35.
Poslodavac je dužan da ugovor o radu, odnosno 
drugi ugovor u skladu sa ovim zakonom ili njihovu kopiju drži u sedištu ili 
drugoj poslovnoj prostoriji poslodavca ili na drugom mestu, u zavisnosti od toga 
gde zaposleni ili radno angažovano lice radi.
Poslodavac je dužan da na osnovu ugovora o radu ili 
drugog ugovora o obavljanju poslova zaključenog u skladu sa ovim zakonom podnese 
jedinstvenu prijavu na obavezno socijalno osiguranje u roku propisanom zakonom 
kojim se uređuje Centralni registar obaveznog socijalnog osiguranja, a najkasnije 
pre stupanja zaposlenog i drugog radno angažovanog lica na rad.
*Službeni glasnik RS, broj 75/2014
**Službeni glasnik RS, broj 113/2017
4. Probni rad
Član 36.
Ugovorom o radu može da se ugovori probni rad 
za obavljanje jednog ili više povezanih, odnosno srodnih poslova utvrđenih 
ugovorom o radu.
Probni rad može da traje najduže šest 
meseci. 
Pre isteka vremena za koji je ugovoren probni 
rad, poslodavac ili zaposleni može da otkaže ugovor o radu sa otkaznim rokom 
koji ne može biti kraći od pet radnih dana. Poslodavac je dužan da obrazloži 
otkaz ugovora o radu.
Zaposlenom koji za vreme probnog rada 
nije pokazao odgovarajuće radne i stručne sposobnosti prestaje radni odnos danom 
isteka roka određenog ugovorom o radu. 
*Službeni glasnik RS, broj 75/2014
5. Radni odnos na određeno vreme
Član 37.
Ugovor o radu može da se zaključi na određeno vreme, 
za zasnivanje radnog odnosa čije je trajanje unapred određeno objektivnim 
razlozima koji su opravdani rokom ili izvršenjem određenog posla ili nastupanjem 
određenog događaja, za vreme trajanja tih potreba.

Poslodavac može zaključiti jedan ili više ugovora o 
radu iz stava 1. ovog člana na osnovu kojih se radni odnos sa istim zaposlenim 
zasniva za period koji sa prekidima ili bez prekida ne može biti duži od 24 
meseca. 
Prekid kraći od 30 dana ne smatra se prekidom perioda 
iz stava 2. ovog člana. 
Izuzetno od stava 2. ovog člana, ugovor o radu na 
određeno vreme može da se zaključi:
1) ako je to potrebno zbog zamene privremeno odsutnog 
zaposlenog, do njegovog povratka;
2) za rad na projektu čije je vreme unapred određeno, 
najduže do završetka projekta;
3) sa stranim državljaninom, na osnovu dozvole za rad 
u skladu sa zakonom, najduže do isteka roka na koji je izdata dozvola;
4) za rad na poslovima kod novoosnovanog poslodavca 
čiji upis u registar kod nadležnog organa u momentu zaključenja ugovora o radu 
nije stariji od jedne godine, na vreme čije ukupno trajanje nije duže od 36 
meseci; 
5) sa nezaposlenim kome do ispunjenja jednog od uslova 
za ostvarivanje prava na starosnu penziju nedostaje do pet godina, najduže do 
ispunjenja uslova, u skladu sa propisima o penzijskom i invalidskom osiguranju.
Poslodavac može sa istim zaposlenim da zaključi novi 
ugovor o radu na određeno vreme po isteku roka iz stava 4. tač. 1–3) ovog člana 
po istom, odnosno drugom pravnom osnovu, u skladu sa ovim članom.
Ako je ugovor o radu na određeno vreme zaključen 
suprotno odredbama ovog zakona ili ako zaposleni ostane da radi kod poslodavca 
najmanje pet radnih dana po isteku vremena za koje je ugovor zaključen, smatra se 
da je radni odnos zasnovan na neodređeno vreme.
*Službeni glasnik RS, broj 75/2014
**Službeni glasnik RS, broj 95/2018 (vidi

Autentično tumačenje)
6. Radni odnos za obavljanje poslova sa 
povećanim rizikom
Član 38.
Ugovor o radu može da se zaključi za 
poslove sa povećanim rizikom, utvrđenim u skladu sa zakonom samo ako zaposleni 
ispunjava uslove za rad na tim poslovima. 
Zaposleni može da radi na poslovima iz 
stava 1. ovog člana samo na osnovu prethodno utvrđene zdravstvene sposobnosti za 
rad na tim poslovima od strane nadležnog zdravstvenog organa, u skladu sa 
zakonom. 
*Službeni glasnik RS, broj 75/2014
7. Radni odnos sa nepunim radnim 
vremenom
Član 39.
Radni odnos može da se zasnuje i za rad 
sa nepunim radnim vremenom, na neodređeno ili određeno vreme. 

Član 40.
Zaposleni koji radi sa nepunim radnim vremenom ima 
pravo na zaradu, druga primanja i druga prava iz radnog odnosa srazmerno vremenu 
provedenom na radu, osim ako za pojedina prava zakonom, opštim aktom i ugovorom 
o radu nije drukčije određeno.
Poslodavac je dužan da zaposlenom koji radi sa 
nepunim radnim vremenom obezbedi iste uslove rada kao i zaposlenom sa punim 
radnim vremenom koji radi na istim ili sličnim poslovima.
Poslodavac je dužan da blagovremeno obavesti 
zaposlene o dostupnosti poslova sa punim i nepunim radnim vremenom, na način i u 
rokovima utvrđenim opštim aktom.
Poslodavac je dužan da razmotri zahtev zaposlenog sa 
nepunim radnim vremenom za prelazak na puno radno vreme, kao i zaposlenog sa 
punim radnim vremenom za prelazak na nepuno radno vreme.
Кolektivnim ugovorom uređuje se saradnja i informisanje 
sindikata o poslovima sa nepunim radnim vremenom.
*Službeni glasnik RS, broj 75/2014
Član 41.
Zaposleni koji radi sa nepunim radnim 
vremenom kod jednog poslodavca može za ostatak radnog vremena da zasnuje radni 
odnos kod drugog poslodavca i da na taj način ostvari puno radno vreme. 

8. Radni odnos za obavljanje poslova van 
prostorija poslodavca
Član 42.
Radni odnos može da se zasnuje za obavljanje poslova 
van prostorija poslodavca.
Radni odnos za obavljanje poslova van prostorija 
poslodavca obuhvata rad na daljinu i rad od kuće.
Ugovor o radu koji se zaključuje u smislu stava 1. 
ovog člana, pored odredaba iz člana 33. ovog zakona, sadrži i:
1) trajanje radnog vremena prema normativima rada;
2) način vršenja nadzora nad radom i kvalitetom 
obavljanja poslova zaposlenog;
3) sredstva za rad za obavljanje poslova koje je 
poslodavac dužan da nabavi, instalira i održava;
4) korišćenje i upotrebu sredstava za rad zaposlenog i 
naknadu troškova za njihovu upotrebu;
5) naknadu drugih troškova rada i način njihovog 
utvrđivanja;
6) druga prava i obaveze.
Osnovna zarada zaposlenog iz stava 1. ovog člana ne 
može biti utvrđena u manjem iznosu od osnovne zarade zaposlenog koji radi na 
istim poslovima u prostorijama poslodavca.
Odredbe ovog zakona o rasporedu radnog vremena, 
prekovremenom radu, preraspodeli radnog vremena, noćnom radu, odmorima i 
odsustvima primenjuju se i na ugovor o radu iz stava 1. ovog člana, ako drukčije 
nije određeno opštim aktom ili ugovorom o radu.
Кoličina i rokovi za izvršenje poslova koji se 
obavljaju po osnovu ugovora iz stava 1. ovog člana ne mogu se odrediti na način 
kojim se zaposlenom onemogućava da koristi prava na odmor u toku dnevnog rada, 
dnevni, nedeljni i godišnji odmor, u skladu sa zakonom i opštim aktom.
*Službeni glasnik RS, broj 75/2014
Član 43.
Brisan je (vidi član 16. Zakona - 
75/2014-3)
Član 44.
Poslodavac može da ugovori poslove van 
svojih prostorija koji nisu opasni ili štetni po zdravlje zaposlenog i drugih 
lica i ne ugrožavaju životnu sredinu. 
9. Radni odnos sa kućnim pomoćnim 
osobljem
Član 45.
Radni odnos može da se zasnuje za 
obavljanje poslova kućnog pomoćnog osoblja. 
Ugovorom o radu iz stava 1. ovog člana 
može da se ugovori isplata dela zarade i u naturi. 
Isplatom dela zarade u naturi smatra se 
obezbeđivanje stanovanja i ishrane, odnosno samo obezbeđivanje stanovanja ili 
ishrane. 
Vrednost dela davanja u naturi mora se 
izraziti u novcu. 
Najmanji procenat zarade koji se obavezno 
obračunava i isplaćuje u novcu utvrđuje se ugovorom o radu i ne može biti niži 
od 50% od zarade zaposlenog. 
Ako je zarada ugovorena delom u novcu, a 
delom u naturi, za vreme odsustvovanja sa rada uz naknadu zarade poslodavac je 
dužan da zaposlenom naknadu zarade isplaćuje u novcu. 
Ugovor iz stava 1. ovog člana ne može da se 
zaključi sa supružnikom, usvojiocem ili usvojenikom, krvnim srodnikom u pravoj 
liniji bez obzira na stepen srodstva i u pobočnoj liniji do drugog stepena 
srodstva i sa tazbinskim srodnikom do drugog stepena srodstva.
*Službeni glasnik RS, broj 75/2014
Član 46.
Brisan je (vidi član 18. Zakona - 
75/2014-3)

10. Pripravnici
Član 47.
Poslodavac može da zasnuje radni odnos 
sa licem koje prvi put zasniva radni odnos, u svojstvu pripravnika, za zanimanje 
za koje je to lice steklo određenu vrstu i stepen stručne spreme, ako je to kao 
uslov za rad na određenim poslovima utvrđeno zakonom ili pravilnikom. 

Odredba stava 1. ovog člana odnosi se i 
na lice koje je radilo kraće od vremena utvrđenog za pripravnički staž u stepenu 
stručne spreme koja je uslov za rad na tim poslovima. 
Pripravnički staž traje najduže godinu 
dana, ako zakonom nije drukčije određeno. 
Za vreme pripravničkog staža, pripravnik 
ima pravo na zaradu i sva druga prava iz radnog odnosa, u skladu sa zakonom, 
opštim aktom i ugovorom o radu. 
III. UGOVOR O PRAVIMA I OBAVEZAMA 
DIREКTORA 
Član 48.
Direktor, odnosno drugi zakonski 
zastupnik poslodavca (u daljem tekstu: direktor) može da zasnuje radni odnos na 
neodređeno ili određeno vreme. 
Radni odnos zasniva se ugovorom o radu. 

Radni odnos na određeno vreme može da 
traje do isteka roka na koji je izabran direktor, odnosno do njegovog razrešenja. 

Međusobna prava, obaveze i odgovornosti 
direktora koji nije zasnovao radni odnos i poslodavca uređuju se ugovorom. 

Lice koje obavlja poslove direktora iz 
stava 4. ovog člana ima pravo na naknadu za rad
i druga prava, obaveze i 
odgovornosti u skladu sa ugovorom. 
Ugovor iz st. 2. i 4. ovog člana sa direktorom 
zaključuje u ime poslodavca nadležni organ utvrđen zakonom ili opštim aktom 
poslodavca.
*Službeni glasnik RS, broj 75/2014
IV. OBRAZOVANJE, STRUČNO OSPOSOBLJAVANJE I 
USAVRŠAVANJE 
Član 49.
Poslodavac je dužan da zaposlenom 
omogući obrazovanje, stručno osposobljavanje i usavršavanje kada to zahteva potreba 
procesa rada i uvođenje novog načina i organizacije rada. 
Zaposleni je dužan da se u toku rada 
obrazuje, stručno osposobljava i usavršava za rad. 
Troškovi obrazovanja, stručnog 
osposobljavanja i usavršavanja obezbeđuju se iz sredstava poslodavca i drugih 
izvora, u skladu sa zakonom i opštim aktom. 
U slučaju da zaposleni prekine 
obrazovanje, stručno osposobljavanje ili usavršavanje, dužan je da poslodavcu 
naknadi troškove, osim ako je to učinio iz opravdanih razloga.

V. RADNO VREME 
1. Pojam radnog vremena
*Službeni glasnik RS, broj 75/2014
Član 50.
Radno vreme je vremenski period u kome je zaposleni 
dužan, odnosno raspoloživ da obavlja poslove prema nalozima poslodavca, na mestu 
gde se poslovi obavljaju, u skladu sa zakonom.
Zaposleni i poslodavac mogu se sporazumeti da jedan 
period radnog vremena u okviru ugovorenog radnog vremena zaposleni poslove 
obavlja od kuće.
Radnim vremenom ne smatra se vreme u kome je 
zaposleni pripravan da se odazove na poziv poslodavca da obavlja poslove ako se 
ukaže takva potreba, pri čemu se zaposleni ne nalazi na mestu gde se njegovi 
poslovi obavljaju, u skladu sa zakonom.
Vreme pripravnosti i visina naknade za istu uređuje 
se zakonom, opštim aktom ili ugovorom o radu.
Vreme koje zaposleni u toku pripravnosti provede u 
obavljanju poslova po pozivu poslodavca smatra se radnim vremenom.
*Službeni glasnik RS, broj 75/2014
2. Puno i nepuno radno vreme
*Službeni glasnik RS, broj 75/2014
Član 51.
Puno radno vreme iznosi 40 časova nedeljno, ako ovim 
zakonom nije drukčije određeno.
Opštim aktom može da se utvrdi da puno radno vreme 
bude kraće od 40 časova nedeljno, ali ne kraće od 36 časova nedeljno.
Zaposleni iz stava 2. ovog člana ostvaruje sva prava 
iz radnog odnosa kao da radi sa punim radnim vremenom.
Nepuno radno vreme, u smislu ovog zakona, jeste radno 
vreme kraće od punog radnog vremena.
*Službeni glasnik RS, broj 75/2014
3. Skraćeno radno vreme
Član 52.
Zaposlenom koji radi na naročito teškim, 
napornim i za zdravlje štetnim poslovima, utvrđenim zakonom ili opštim aktom, na 
kojima i pored primene odgovarajućih mera bezbednosti i zaštite života i zdravlja 
na radu, sredstava i opreme za ličnu zaštitu na radu postoji povećano štetno 
dejstvo na zdravlje zaposlenog – skraćuje se radno vreme srazmerno štetnom 
dejstvu uslova rada na zdravlje i radnu sposobnost zaposlenog, a najviše 10 
časova nedeljno (poslovi sa povećanim rizikom). 
Skraćeno radno vreme utvrđuje se na 
osnovu stručne analize, u skladu sa zakonom. 
Zaposleni koji radi skraćeno radno vreme 
ima sva prava iz radnog odnosa kao da radi sa punim radnim vremenom. 

4. Prekovremeni rad
Član 53.
Na zahtev poslodavca, zaposleni je dužan 
da radi duže od punog radnog vremena u slučaju više sile, iznenadnog povećanja 
obima posla i u drugim slučajevima kada je neophodno da se u određenom roku 
završi posao koji nije planiran (u daljem tekstu: prekovremeni rad).
Prekovremeni rad ne može da traje duže od osam časova nedeljno.
Zaposleni ne može da radi duže od 12 časova 
dnevno uključujući i prekovremeni rad.
Zaposlenom koji radi na poslovima na kojima je 
uvedeno skraćeno radno vreme u skladu sa članom 52. ovog zakona ne može da se 
odredi prekovremeni rad na tim poslovima, ako zakonom nije drukčije određeno.
*Službeni glasnik RS, broj 75/2014
Član 54.
Dežurstvo u zdravstvenim ustanovama, kao 
prekovremeni rad, uređuje se posebnim zakonom. 
5. Raspored radnog vremena
Član 55.
Radna nedelja traje, po pravilu, pet 
radnih dana. 
Raspored radnog vremena u okviru radne 
nedelje utvrđuje poslodavac. 
Radni dan, po pravilu, traje osam 
časova. 
Poslodavac kod koga se rad obavlja u smenama, noću ili 
kad priroda posla i organizacija rada to zahteva – radnu nedelju i raspored 
radnog vremena može da organizuje na drugi način.
Ako priroda posla i organizacija rada dozvoljava, 
početak i završetak radnog vremena može se utvrditi, odnosno ugovoriti u 
određenom vremenskom intervalu (klizno radno vreme).
Poslodavac je dužan da vodi dnevnu evidenciju o 
prekovremenom radu zaposlenih.
*Službeni glasnik RS, broj 75/2014
**Službeni glasnik RS, broj 113/2017
Član 56.
Poslodavac je dužan da obavesti zaposlene o rasporedu 
i promeni rasporeda radnog vremena najmanje pet dana unapred, osim u slučaju 
uvođenja prekovremenog rada.
Izuzetno poslodavac može da obavesti zaposlene o 
rasporedu i promeni rasporeda radnog vremena u kraćem roku od pet dana, ali ne 
kraćem od 48 časova unapred u slučaju potrebe posla usled nastupanja 
nepredviđenih okolnosti.
Кod poslodavca kod koga je rad organizovan u smenama 
ili to zahteva organizacija rada, puno ili nepuno radno vreme zaposlenog ne mora 
biti raspoređeno jednako po radnim nedeljama, već se utvrđuje kao prosečno 
nedeljno radno vreme na mesečnom nivou.
U slučaju iz stava 3. ovog člana, zaposleni može da 
radi najduže 12 časova dnevno, odnosno 48 časova nedeljno uključujući i 
prekovremeni rad.
*Službeni glasnik RS, broj 75/2014
6. Preraspodela radnog vremena
Član 57.
Poslodavac može da izvrši preraspodelu 
radnog vremena kada to zahteva priroda delatnosti, organizacija rada, bolje 
korišćenje sredstava rada, racionalnije korišćenje radnog vremena i izvršenje 
određenog posla u utvrđenim rokovima. 
Preraspodela radnog vremena zaposlenog 
vrši se tako da ukupno radno vreme zaposlenog u periodu od šest meseci u toku 
kalendarske godine u proseku ne bude duže od ugovorenog radnog vremena 
zaposlenog. 
Кolektivnim ugovorom može da se utvrdi da se 
preraspodela radnog vremena ne vezuje za kalendarsku godinu, odnosno da može 
trajati i duže od šest meseci, a najduže devet meseci.
Zaposlenom koji se saglasio da u preraspodeli radnog 
vremena radi u proseku duže od vremena utvrđenog u st. 2. i 3. ovog člana časovi 
rada duži od prosečnog radnog vremena obračunavaju se i isplaćuju kao 
prekovremeni rad.
U slučaju preraspodele radnog vremena, 
radno vreme ne može da traje duže od 60 časova nedeljno. 
*Službeni glasnik RS, broj 75/2014
Član 58.
Preraspodela radnog vremena ne smatra se 
prekovremenim radom. 
Član 59.
Brisan je (vidi član 26. Zakona - 
75/2014-3)
Član 60.
Preraspodela radnog vremena ne može se 
vršiti na poslovima na kojima je uvedeno skraćeno radno vreme, u skladu sa 
članom 52. ovog zakona. 
Član 61.
Zaposleni kome je radni odnos prestao pre isteka 
vremena za koje se vrši preraspodela radnog vremena ima pravo da mu se časovi 
rada duži od ugovorenog radnog vremena ostvareni u preraspodeli radnog vremena 
preračunaju u njegovo radno vreme i da ga poslodavac odjavi sa obaveznog 
socijalnog osiguranja po isteku tog vremena ili da mu te časove rada obračuna i 
isplati kao časove prekovremenog rada.
*Službeni glasnik RS, broj 75/2014
7. Noćni rad i rad u smenama
Član 62.
Rad koji se obavlja u vremenu od 22,00 
časa do 6,00 časova narednog dana smatra se radom noću. 
Zaposlenom koji radi noću najmanje tri 
časa svakog radnog dana ili trećinu punog radnog vremena u toku jedne radne 
nedelje poslodavac je dužan da obezbedi obavljanje poslova u toku dana ako bi, po 
mišljenju nadležnog zdravstvenog organa, takav rad doveo do pogoršanja njegovog 
zdravstvenog stanja. 
Poslodavac je dužan da pre uvođenja 
noćnog rada zatraži mišljenje sindikata o merama bezbednosti i zaštite života i 
zdravlja na radu zaposlenih koji rad obavljaju noću. 
*Službeni glasnik RS, broj 61/2005
Član 63.
Rad u smenama je organizacija rada kod poslodavca 
prema kojoj se zaposleni na istim poslovima smenjuju prema utvrđenom rasporedu, 
pri čemu izmena smena može da bude kontinuirana ili sa prekidima tokom određenog 
perioda dana ili nedelja.
Zaposleni koji radi u smenama je zaposleni koji kod 
poslodavca kod koga je rad organizovan u smenama u toku meseca posao obavlja u 
različitim smenama najmanje trećinu svog radnog vremena.
Ako je rad organizovan u smenama koje 
uključuju noćni rad, poslodavac je dužan da obezbedi izmenu smena, tako da 
zaposleni ne radi neprekidno više od jedne radne nedelje noću. 

Zaposleni može da radi noću duže od 
jedne radne nedelje, samo uz njegovu pisanu saglasnost.

*Službeni glasnik RS, broj 75/2014
VI. ODMORI I ODSUSTVA 

1. Odmor u toku dnevnog rada
Član 64.
Zaposleni koji radi najmanje šest časova 
dnevno ima pravo na odmor u toku dnevnog rada u trajanju od najmanje 30 minuta. 

Zaposleni koji radi duže od četiri, a 
kraće od šest časova dnevno ima pravo na odmor u toku rada u trajanju od najmanje 
15 minuta. 
Zaposleni koji radi duže od 10 časova 
dnevno, ima pravo na odmor u toku rada u trajanju od najmanje 45 minuta. 

Odmor u toku dnevnog rada ne može da se 
koristi na početku i na kraju radnog vremena. 
Vreme odmora iz st. 1–3. ovog člana 
uračunava se u radno vreme. 
*Službeni glasnik RS, broj 75/2014
Član 65.
Odmor u toku dnevnog rada organizuje se 
na način kojim se obezbeđuje da se rad ne prekida, ako priroda posla ne 
dozvoljava prekid rada, kao i ako se radi sa strankama. 
Odluku o rasporedu korišćenja odmora u 
toku dnevnog rada donosi poslodavac. 
2. Dnevni odmor
Član 66.
Zaposleni ima pravo na odmor u trajanju 
od najmanje 12 časova neprekidno u okviru 24 časa, ako ovim zakonom nije 
drukčije određeno. 
Zaposleni koji radi u smislu člana 57. ovog 
zakona ima pravo na odmor u okviru 24 časa u neprekidnom trajanju od najmanje 11 
časova.
*Službeni glasnik RS, broj 75/2014
3. Nedeljni odmor
Član 67.
Zaposleni ima pravo na nedeljni odmor u trajanju od najmanje 24 časa neprekidno
kojem se dodaje vreme odmora iz člana 66. ovog 
zakona, ako zakonom nije drukčije određeno.
Nedeljni odmor se, po pravilu, koristi 
nedeljom. 
Poslodavac može da odredi drugi dan za 
korišćenje nedeljnog odmora ako priroda posla i organizacija rada to zahteva. 

Izuzetno od stava 1. ovog člana, zaposleni koji 
zbog obavljanja posla u različitim smenama ili u preraspodeli radnog vremena ne 
može da koristi odmor u trajanju utvrđenom u stavu 1. ovog člana, ima pravo na 
nedeljni odmor u trajanju od najmanje 24 časa neprekidno.
Ako je neophodno da zaposleni radi na 
dan svog nedeljnog odmora, poslodavac je dužan da mu obezbedi odmor u trajanju od 
najmanje 24 časa neprekidno u toku naredne nedelje. 
*Službeni glasnik RS, broj 75/2014
4. Godišnji odmor
1) Sticanje prava na godišnji odmor
Član 68.
Zaposleni ima pravo na godišnji odmor u 
skladu sa ovim zakonom. 
Zaposleni stiče pravo na korišćenje godišnjeg 
odmora u kalendarskoj godini posle mesec dana neprekidnog rada od dana zasnivanja 
radnog odnosa kod poslodavca.
Pod neprekidnim radom smatra se i vreme 
privremene sprečenosti za rad u smislu propisa o zdravstvenom osiguranju i 
odsustva sa rada uz naknadu zarade. 
Zaposleni ne može da se odrekne prava na godišnji odmor, niti mu se to pravo 
može uskratiti ili zameniti novčanom naknadom, osim 
u slučaju prestanka radnog odnosa u skladu sa ovim zakonom.
*Službeni glasnik RS, broj 75/2014
2) Dužina godišnjeg odmora
Član 69.
U svakoj kalendarskoj godini zaposleni 
ima pravo na godišnji odmor u trajanju utvrđenom opštim aktom i ugovorom o radu, a 
najmanje 20 radnih dana. 
Dužina godišnjeg odmora utvrđuje se tako 
što se zakonski minimum od 20 radnih dana uvećava po osnovu doprinosa na radu, 
uslova rada, radnog iskustva, stručne spreme zaposlenog i drugih kriterijuma 
utvrđenih opštim aktom ili ugovorom o radu. 
Član 70.
Pri utvrđivanju dužine godišnjeg odmora 
radna nedelja računa se kao pet radnih dana. 
Praznici koji su neradni dani u skladu 
sa zakonom, odsustvo sa rada uz naknadu zarade i privremena sprečenost za rad u 
skladu sa propisima o zdravstvenom osiguranju ne uračunavaju se u dane godišnjeg 
odmora. 
Ako je zaposleni za vreme korišćenja 
godišnjeg odmora privremeno sprečen za rad u smislu propisa o zdravstvenom 
osiguranju – ima pravo da po isteku te sprečenosti za rad nastavi korišćenje 
godišnjeg odmora. 
Brisan je naziv pododeljka 3) (vidi član 
33. Zakona - 75/2014-3) 
Član 71.
Brisan je (vidi član 33. Zakona - 
75/2014-3)
4) Srazmerni deo godišnjeg odmora
Član 72.
Zaposleni ima pravo na dvanaestinu godišnjeg 
odmora iz člana 69. ovog zakona (srazmerni deo) za svaki mesec dana rada u 
kalendarskoj godini u kojoj je zasnovao radni odnos ili u kojoj mu prestaje 
radni odnos.
*Službeni glasnik RS, broj 75/2014
5) Кorišćenje godišnjeg odmora u delovima
Član 73.
Godišnji odmor koristi se jednokratno ili u dva ili 
više delova, u skladu sa ovim zakonom.
Ako zaposleni koristi godišnji odmor u delovima, prvi 
deo koristi u trajanju od najmanje dve radne nedelje neprekidno u toku kalendarske 
godine, a ostatak najkasnije do 30. juna naredne godine.
Zaposleni ima pravo da godišnji odmor koristi u dva 
dela, osim ako se sa poslodavcem sporazume da godišnji odmor koristi u više 
delova.
Zaposleni koji nije u celini ili delimično iskoristio 
godišnji odmor u kalendarskoj godini zbog odsutnosti sa rada radi korišćenja 
porodiljskog odsustva, odsustva sa rada radi nege deteta i posebne nege deteta – 
ima pravo da taj odmor iskoristi do 30. juna naredne godine.
*Službeni glasnik RS, broj 75/2014

Brisan je naziv pododeljka 6) (vidi član 
36. Zakona - 75/2014-3)
Član 74.
Brisan je (vidi član 36. Zakona - 
75/2014-3)
7) Raspored korišćenja godišnjeg odmora
Član 75.
U zavisnosti od potrebe posla, 
poslodavac odlučuje o vremenu korišćenja godišnjeg odmora, uz prethodnu 
konsultaciju zaposlenog. 
Rešenje o korišćenju godišnjeg odmora 
zaposlenom se dostavlja najkasnije 15 dana pre datuma određenog za početak 
korišćenja godišnjeg odmora. 
Izuzetno, ako se godišnji odmor koristi na 
zahtev zaposlenog, rešenje o korišćenju godišnjeg odmora poslodavac može dostaviti 
i neposredno pre korišćenja godišnjeg odmora.
Poslodavac može da izmeni vreme određeno 
za korišćenje godišnjeg odmora ako to zahtevaju potrebe posla, najkasnije pet 
radnih dana pre dana određenog za korišćenje godišnjeg odmora. 

U slučaju korišćenja kolektivnog godišnjeg odmora kod 
poslodavca ili u organizacionom delu poslodavca, poslodavac može da donese 
rešenje o godišnjem odmoru u kome navodi zaposlene i organizacione delove u kojima 
rade i da isto istakne na oglasnoj tabli, najmanje 15 dana pre dana određenog za 
korišćenje godišnjeg odmora, čime se smatra da je rešenje uručeno zaposlenima.
Rešenje o korišćenju godišnjeg odmora poslodavac može 
dostaviti zaposlenom u elektronskoj formi, a na zahtev zaposlenog poslodavac je 
dužan da to rešenje dostavi i u pisanoj formi.
*Službeni glasnik RS, broj 75/2014
8) Naknada štete za neiskorišćeni godišnji odmor
*Službeni glasnik RS, broj 75/2014
Član 76.
U slučaju prestanka radnog odnosa, poslodavac je 
dužan da zaposlenom koji nije iskoristio godišnji odmor u celini ili delimično, 
isplati novčanu naknadu umesto korišćenja godišnjeg odmora, u visini prosečne 
zarade u prethodnih 12 meseci, srazmerno broju dana neiskorišćenog godišnjeg 
odmora.
Naknada iz stava 1. ovog člana ima karakter naknade 
štete.
*Službeni glasnik RS, broj 75/2014
5. Odsustvo uz naknadu zarade (plaćeno 
odsustvo) 
Član 77.
Zaposleni ima pravo na odsustvo sa rada uz naknadu zarade (plaćeno odsustvo) 
u ukupnom trajanju do pet radnih dana u 
toku kalendarske godine, u slučaju sklapanja braka, porođaja supruge, teže 
bolesti člana uže porodice i u drugim slučajevima utvrđenim opštim aktom i 
ugovorom o radu. 
Vreme trajanja plaćenog odsustva iz stava 
1. ovog člana utvrđuje se opštim aktom i ugovorom o radu. 
Pored prava na odsustvo iz stava 1. ovog 
člana zaposleni ima pravo na plaćeno odsustvo još:

1) pet radnih dana zbog smrti člana uže 
porodice; 
2) dva 
uzastopna dana za svaki slučaj dobrovoljnog 
davanja krvi računajući i dan davanja krvi.
Članovima uže porodice u smislu st. 1. i 3. ovog člana smatraju se bračni 
drug, deca, braća, sestre, roditelji, usvojilac, usvojenik
i staratelj.
Poslodavac može da odobri zaposlenom odsustvo 
iz st. 1. i 3. ovog člana za srodnike koji nisu navedeni u stavu 4. ovog člana i 
za druga lica koja žive u zajedničkom porodičnom domaćinstvu sa zaposlenim, u 
trajanju utvrđenom rešenjem poslodavca.
Opštim aktom i ugovorom o radu može da se utvrdi pravo na plaćeno odsustvo u 
trajanju dužem od trajanja utvrđenog u smislu 
st. 1. i 3. ovog člana, odnosno širi krug lica iz 
stava 4. ovog člana. 

*Službeni glasnik RS, broj 61/2005
**Službeni glasnik RS, broj 75/2014
6. Neplaćeno odsustvo
Član 78.
Poslodavac može zaposlenom da odobri 
odsustvo bez naknade zarade (neplaćeno odsustvo). 
Za vreme neplaćenog odsustva zaposlenom 
miruju prava i obaveze iz radnog odnosa, ako za pojedina prava i obaveze 
zakonom, opštim aktom i ugovorom o radu nije drukčije određeno. 

7. Mirovanje radnog odnosa
Član 79.
Zaposlenom miruju prava i obaveze koje 
se stiču na radu i po osnovu rada, osim prava i obaveza za koje je zakonom, 
opštim aktom, odnosno ugovorom o radu drukčije određeno, ako odsustvuje sa rada 
zbog: 
1) odlaska na odsluženje, odnosno 
dosluženje vojnog roka; 
2) upućivanja na rad u inostranstvo od 
strane poslodavca ili u okviru međunarodno-tehničke ili prosvetno-kulturne 
saradnje, u diplomatska, konzularna i druga predstavništva; 

3) privremenog upućivanja na rad kod 
drugog poslodavca u smislu člana 174. ovog zakona; 
4) izbora, odnosno imenovanja na funkciju 
u državnom organu, sindikatu, političkoj organizaciji ili drugu javnu funkciju 
čije vršenje zahteva da privremeno prestane da radi kod poslodavca; 

5) izdržavanja kazne zatvora, odnosno 
izrečene mere bezbednosti, vaspitne ili zaštitne mere, u trajanju do šest meseci. 

Zaposleni kome miruju prava i obaveze iz 
stava 1. ovog člana ima pravo da se u roku od 15 dana od dana odsluženja, odnosno 
dosluženja vojnog roka, prestanka rada u inostranstvu, odnosno kod drugog 
poslodavca, prestanka funkcije, povratka sa izdržavanja kazne zatvora, odnosno 
mere bezbednosti, vaspitne ili zaštitne mere – vrati na rad kod poslodavca. 

Prava iz st. 1. i 2. ovog člana ima i 
bračni drug zaposlenog koji je upućen na rad u inostranstvo u okviru 
međunarodno-tehničke ili prosvetno-kulturne saradnje, u diplomatska, konzularna i 
druga predstavništva. 
VII. ZAŠTITA ZAPOSLENIH 

1. Opšta zaštita
Član 80.
Zaposleni ima pravo na bezbednost i 
zaštitu života i zdravlja na radu, u skladu sa zakonom. 
Zaposleni je dužan da poštuje propise o 
bezbednosti i zaštiti života i zdravlja na radu kako ne bi ugrozio svoju 
bezbednost i zdravlje, kao i bezbednost i zdravlje zaposlenih i drugih lica. 

Zaposleni je dužan da obavesti 
poslodavca o svakoj vrsti potencijalne opasnosti koja bi mogla da utiče na 
bezbednost i zdravlje na radu. 
Član 81.
Zaposleni ne može da radi prekovremeno 
ako bi, po nalazu nadležnog zdravstvenog organa, takav rad mogao da pogorša 
njegovo zdravstveno stanje. 
Zaposleni sa zdravstvenim smetnjama, 
utvrđenim od strane nadležnog zdravstvenog organa u skladu sa zakonom, ne može 
da obavlja poslove koji bi izazvali pogoršanje njegovog zdravstvenog stanja ili 
posledice opasne za njegovu okolinu. 
Član 82.
Na poslovima na kojima postoji povećana 
opasnost od povređivanja, profesionalnih ili drugih oboljenja može da radi samo 
zaposleni koji, pored posebnih uslova utvrđenih pravilnikom, ispunjava i uslove 
za rad u pogledu zdravstvenog stanja, psihofizičkih sposobnosti i doba života, u 
skladu sa zakonom. 
2. Zaštita ličnih podataka 

Član 83. 
Zaposleni ima pravo uvida u dokumente 
koji sadrže lične podatke koji se čuvaju kod poslodavca i pravo da zahteva 
brisanje podataka koji nisu od neposrednog značaja za poslove koje obavlja, kao i 
ispravljanje netačnih podataka. 
Lični podaci koji se odnose na 
zaposlenog ne mogu da budu dostupni trećem licu, osim u slučajevima i pod 
uslovima utvrđenim zakonom ili ako je to potrebno radi dokazivanja prava i 
obaveza iz radnog odnosa ili u vezi sa radom. 
Lične podatke zaposlenih može da 
prikuplja, obrađuje, koristi i dostavlja trećim licima samo zaposleni ovlašćen od 
strane direktora. 
3. Zaštita omladine
Član 84.
Zaposleni mlađi od 18 godina života ne 
može da radi na poslovima: 
1) na kojima se obavlja naročito težak 
fizički rad, rad pod zemljom, pod vodom ili na velikoj visini; 

2) koji uključuju izlaganje štetnom 
zračenju ili sredstvima koja su otrovna, kancerogena ili koja prouzrokuju 
nasledna oboljenja, kao i rizik po zdravlje zbog hladnoće, toplote, buke ili 
vibracije; 
3) koji bi, na osnovu nalaza nadležnog 
zdravstvenog organa, mogli štetno i sa povećanim rizikom da utiču na njegovo 
zdravlje i život s obzirom na njegove psihofizičke sposobnosti. 

Član 85.
Zaposleni između navršene 18. i 21. 
godine života može da radi na poslovima iz člana 84. tač. 1) i 2) ovog zakona 
samo na osnovu nalaza nadležnog zdravstvenog organa kojim se utvrđuje da takav 
rad nije štetan za njegovo zdravlje. 
Član 86.
Troškove lekarskog pregleda iz člana 84. 
tačka 3) i člana 85. snosi poslodavac. 
Član 87.
Puno radno vreme zaposlenog mlađeg od 18 
godina života ne može da se utvrdi u trajanju dužem od 35 časova nedeljno, niti 
dužem od osam časova dnevno. 
Član 88.
Zabranjen je prekovremeni rad i 
preraspodela radnog vremena zaposlenog koji je mlađi od 18 godina života. 

Zaposleni mlađi od 18 godina života ne 
može da radi noću, osim: 
1) ako obavlja poslove u oblasti kulture, 
sporta, umetnosti i reklamne delatnosti; 
2) kada je neophodno da se nastavi rad 
prekinut usled više sile, pod uslovom da takav rad traje određeno vreme i da 
mora da se završi bez odlaganja, a poslodavac nema na raspolaganju u dovoljnom 
broju druge punoletne zaposlene. 
Poslodavac je dužan da u slučaju iz 
stava 2. ovog člana obezbedi nadzor nad radom zaposlenog mlađeg od 18 godina 
života od strane punoletnog zaposlenog. 
4. Zaštita materinstva
Član 89.
Zaposlena za vreme trudnoće 
i 
zaposlena koja doji dete ne može da radi na poslovima koji su, po nalazu 
nadležnog zdravstvenog organa, štetni za njeno zdravlje i zdravlje deteta, a 
naročito na poslovima koji zahtevaju podizanje tereta ili na kojima postoji 
štetno zračenje ili izloženost ekstremnim temperaturama i vibracijama. 

Poslodavac je dužan da zaposlenoj iz stava 1. 
ovog člana obezbedi obavljanje drugih odgovarajućih poslova, a ako takvih poslova 
nema, da je uputi na plaćeno odsustvo.
*Službeni glasnik RS, broj 75/2014
Član 90.
Zaposlena za vreme
trudnoće i 
zaposlena koja doji dete ne može da radi prekovremeno i noću, ako bi takav rad 
bio štetan za njeno zdravlje i zdravlje deteta, na osnovu nalaza nadležnog 
zdravstvenog organa. 
Zaposlena za vreme trudnoće ima pravo na 
plaćeno odsustvo sa rada u toku dana radi obavljanja zdravstvenih pregleda u vezi 
sa trudnoćom, određenih od strane izabranog lekara u skladu sa zakonom, o čemu 
je dužna da blagovremeno obavesti poslodavca.
*Službeni glasnik RS, broj 75/2014
Član 91.
Jedan od roditelja sa detetom do tri 
godine života može da radi prekovremeno, odnosno noću, samo uz svoju pisanu 
saglasnost. 
Samohrani roditelj koji ima dete do sedam 
godina života ili dete koje je težak invalid može da radi prekovremeno, odnosno 
noću, samo uz svoju pisanu saglasnost. 
Član 92.
Poslodavac može da izvrši preraspodelu 
radnog vremena zaposlenoj ženi za vreme trudnoće i zaposlenom roditelju sa 
detetom mlađim od tri godine života ili detetom sa težim stepenom psihofizičke 
ometenosti – samo uz pisanu saglasnost zaposlenog. 
Član 93.
Prava iz čl. 91. i 92. ovog zakona ima i 
usvojilac, hranitelj, odnosno staratelj deteta. 
Član 93a
Poslodavac je dužan da zaposlenoj ženi, koja se vrati 
na rad pre isteka godinu dana od rođenja deteta, obezbedi pravo na jednu ili više 
dnevnih pauza u toku dnevnog rada u ukupnom trajanju od 90 minuta ili na skraćenje 
dnevnog radnog vremena u trajanju od 90 minuta, kako bi mogla da doji svoje dete, 
ako dnevno radno vreme zaposlene žene iznosi šest i više časova.
Pauza ili skraćeno radno vreme iz stava 1. ovog 
člana računaju se u radno vreme, a naknada zaposlenoj po tom osnovu isplaćuje se 
u visini osnovne zarade, uvećane za minuli rad.
*Službeni glasnik RS, broj 32/2013
5. Porodiljsko odsustvo i odsustvo sa 
rada radi nege deteta
Član 94.
Zaposlena žena ima pravo na odsustvo sa 
rada zbog trudnoće i porođaja (u daljem tekstu: porodiljsko odsustvo), kao i 
odsustvo sa rada radi nege deteta, u ukupnom trajanju od 365 dana
. 

Zaposlena žena ima pravo da otpočne 
porodiljsko odsustvo na osnovu nalaza nadležnog zdravstvenog organa najranije 45 
dana, a obavezno 28 dana pre vremena određenog za porođaj. 

Porodiljsko odsustvo traje do navršena 
tri meseca od dana porođaja. 
Zaposlena žena, po isteku porodiljskog 
odsustva, ima pravo na odsustvo sa rada radi nege deteta do isteka 365 dana
od 
dana otpočinjanja porodiljskog odsustva iz stava 2. ovog člana. 

Brisan je raniji stav 5. (vidi član 3. 
Zakona – 61/2005-69)
Otac deteta može da koristi pravo iz 
stava 3. ovog člana u slučaju kad majka napusti dete, umre ili je iz drugih 
opravdanih razloga sprečena da koristi to pravo (izdržavanje kazne zatvora, teža 
bolest i dr.). To pravo otac deteta ima i kada majka nije u radnom odnosu. 

Otac deteta može da koristi pravo iz 
stava 4. ovog člana. 
Za vreme porodiljskog odsustva i odsustva 
sa rada radi nege deteta zaposlena žena, odnosno otac deteta, ima pravo na 
naknadu zarade, u skladu sa zakonom. 
*Službeni glasnik RS, broj 61/2005
Član 94a
Zaposlena žena ima pravo na porodiljsko odsustvo i 
pravo na odsustvo sa rada radi nege deteta za treće i svako naredno novorođeno 
dete u ukupnom trajanju od dve godine.
Pravo na porodiljsko odsustvo i odsustvo sa rada radi 
nege deteta u ukupnom trajanju od dve godine ima i zaposlena žena koja u prvom 
porođaju rodi troje ili više dece, kao i zaposlena žena koja je rodila jedno, 
dvoje ili troje dece a u narednom porođaju rodi dvoje ili više dece.
Zaposlena žena iz st. 1. i 2. ovog člana, po isteku 
porodiljskog odsustva, ima pravo na odsustvo sa rada radi nege deteta do isteka 
dve godine od dana otpočinjanja porodiljskog odsustva iz člana 94. stav 2. ovog 
zakona.
Otac deteta iz st. 1. i 2. ovog člana može da koristi 
pravo na porodiljsko odsustvo u slučajevima i pod uslovima utvrđenim u članu 94. 
stav 5. ovog zakona, a pravo na odsustvo sa rada radi nege deteta u dužini 
utvrđenoj u stavu 3. ovog člana.
*Službeni glasnik RS, broj 61/2005
Član 95.
Pravo da koristi porodiljsko odsustvo u 
trajanju utvrđenom u članu 94. stav 3. ovog zakona ima i zaposlena žena ako se 
dete rodi mrtvo ili umre pre isteka porodiljskog odsustva. 
6. Odsustvo sa rada radi posebne nege 
deteta ili druge osobe
Član 96.
Jedan od roditelja deteta kome je 
neophodna posebna nega zbog teškog stepena psihofizičke ometenosti, osim za 
slučajeve predviđene propisima o zdravstvenom osiguranju, ima pravo da, po isteku 
porodiljskog odsustva i odsustva sa rada radi nege deteta, odsustvuje sa rada ili 
da radi sa polovinom punog radnog vremena, najduže do navršenih pet godina 
života deteta. 
Pravo u smislu stava 1. ovog člana 
ostvaruje se na osnovu mišljenja nadležnog organa za ocenu stepena psihofizičke 
ometenosti deteta, u skladu sa zakonom. 
Za vreme odsustvovanja sa rada, u smislu 
stava 1. ovog člana, zaposleni ima pravo na naknadu zarade, u skladu sa zakonom. 

Za vreme rada sa polovinom punog radnog 
vremena, u smislu stava 1. ovog člana, zaposleni ima pravo na zaradu u skladu sa 
zakonom, opštim aktom i ugovorom o radu, a za drugu polovinu punog radnog 
vremena – naknadu zarade u skladu sa zakonom. 
Uslove, postupak i način ostvarivanja 
prava na odsustvo sa rada radi posebne nege deteta bliže uređuje ministar 
nadležan za društvenu brigu o deci. 
Član 97.
Hranitelj, odnosno staratelj deteta mlađeg 
od pet godina života ima pravo da, radi nege deteta, odsustvuje sa rada osam 
meseci neprekidno od dana smeštaja deteta u hraniteljsku, odnosno starateljsku 
porodicu, a najduže do navršenih pet godina života deteta. 

Ako je smeštaj u hraniteljsku, odnosno 
starateljsku porodicu nastupio pre navršena tri meseca života deteta, hranitelj, 
odnosno staratelj deteta ima pravo da, radi nege deteta, odsustvuje sa rada do 
navršenih 11 meseci života deteta. 
Pravo iz st. 1. i 2. ovog člana ima i 
lice kome je, u skladu sa propisima o usvojenju, upućeno dete na prilagođavanje 
pre zasnivanja usvojenja, a po zasnivanju usvojenja – i jedan od usvojilaca. 

Za vreme odsustva sa rada radi nege 
deteta, lice koje koristi pravo iz st. 1–3. ovog člana ima pravo na naknadu 
zarade u skladu sa zakonom. 
Član 98.
Roditelj ili staratelj, odnosno lice koje 
se stara o osobi oštećenoj cerebralnom paralizom, dečjom paralizom, nekom vrstom 
plegije ili oboleloj od mišićne distrofije i ostalih teških oboljenja, na osnovu 
mišljenja nadležnog zdravstvenog organa, može na svoj zahtev da radi sa 
nepunim 
radnim vremenom, ali ne kraćim od polovine punog radnog vremena. 

Zaposleni koji radi sa nepunim radnim 
vremenom u smislu stava 1. ovog člana ima pravo na odgovarajuću zaradu, 
srazmerno vremenu provedenom na radu, u skladu sa zakonom, opštim aktom i 
ugovorom o radu. 
*Službeni glasnik RS, broj 75/2014
Član 99.
Prava iz člana 96. ovog zakona ima i 
jedan od usvojilaca, hranitelj, odnosno staratelj deteta, ako je detetu, s obzirom 
na stepen psihofizičke ometenosti, potrebna posebna nega. 
Član 100.
Jedan od roditelja, usvojilac, hranitelj, 
odnosno staratelj ima pravo da odsustvuje sa rada dok dete ne navrši tri godine 
života. 
Za vreme odsustvovanja sa rada iz stava 
1. ovog člana prava i obaveze po osnovu rada miruju, ako za pojedina prava 
zakonom, opštim aktom i ugovorom o radu nije drukčije određeno. 

7. Zaštita osoba sa invaliditetom i zaposlenog sa 
zdravstvenim smetnjama
*Službeni glasnik RS, broj 75/2014
Član 101.
Zaposlenom – osobi sa invaliditetom i 
zaposlenom iz člana 81. stav 2. ovog zakona poslodavac je dužan da obezbedi 
obavljanje poslova prema radnoj sposobnosti, u skladu sa zakonom.
*Službeni glasnik RS, broj 75/2014
Član 102.
Poslodavac može da otkaže ugovor o radu 
zaposlenom koji odbije da prihvati posao u smislu člana 101. ovog zakona. 

Ako poslodavac ne može zaposlenom da obezbedi 
odgovarajući posao u smislu člana 101. ovog zakona, zaposleni se smatra viškom u 
smislu člana 179. stav 5. tačka 1) ovog zakona.
*Službeni glasnik RS, broj 75/2014
8. Obaveštenje o privremenoj sprečenosti 
za rad
Član 103.
Zaposleni je dužan da, najkasnije u roku 
od tri dana od dana nastupanja privremene sprečenosti za rad u smislu propisa o 
zdravstvenom osiguranju, o tome dostavi poslodavcu potvrdu lekara koja sadrži i 
vreme očekivane sprečenosti za rad. 
U slučaju teže bolesti, umesto 
zaposlenog, potvrdu poslodavcu dostavljaju članovi uže porodice ili druga lica sa 
kojima živi u porodičnom domaćinstvu. 
Ako zaposleni živi sam, potvrdu je dužan 
da dostavi u roku od tri dana od dana prestanka razloga zbog kojih nije mogao da 
dostavi potvrdu. 
Lekar je dužan da izda potvrdu iz stava 
1. ovog člana. 
Ako poslodavac posumnja u opravdanost 
razloga za odsustvovanje sa rada u smislu stava 1. ovog člana, može da podnese 
zahtev nadležnom zdravstvenom organu radi utvrđivanja zdravstvene sposobnosti 
zaposlenog, u skladu sa zakonom. 
Način izdavanja i sadržaj potvrde o 
nastupanju privremene sprečenosti za rad u smislu propisa o zdravstvenom 
osiguranju sporazumno propisuju ministar i ministar nadležan za zdravlje. 

VIII. ZARADA, NAКNADA ZARADE I DRUGA 
PRIMANJA 
1. Zarada
Član 104.
Zaposleni ima pravo na odgovarajuću 
zaradu, koja se utvrđuje u skladu sa zakonom, opštim aktom i ugovorom o radu. 

Zaposlenima se garantuje jednaka zarada 
za isti rad ili rad iste vrednosti koji ostvaruju kod poslodavca. 

Pod radom jednake vrednosti podrazumeva se rad 
za koji se zahteva isti stepen stručne spreme, odnosno obrazovanja, znanja i 
sposobnosti, u kome je ostvaren jednak radni doprinos uz jednaku odgovornost.
Odluka poslodavca ili sporazum sa 
zaposlenim koji nisu u skladu sa stavom 2. ovog člana – ništavi su. 

U slučaju povrede prava iz stava 2. ovog 
člana zaposleni ima pravo na naknadu štete. 
*Službeni glasnik RS, broj 75/2014
Član 105.
Zarada iz člana 104. stav 1. ovog zakona 
sastoji se od zarade za obavljeni rad i vreme provedeno na radu, zarade po osnovu 
doprinosa zaposlenog poslovnom uspehu poslodavca (nagrade, bonusi i sl.) i 
drugih primanja po osnovu radnog odnosa, u skladu sa opštim aktom i ugovorom o 
radu. 
Pod zaradom u smislu stava 1. ovog člana 
smatra se zarada koja sadrži porez i doprinose koji se plaćaju iz zarade. 

Pod zaradom u smislu stava 1. ovog člana 
smatraju se sva primanja iz radnog odnosa, osim primanja iz člana 14, člana 42. 
stav 3. tač. 4) i 5), člana 118. tač. 1–4), člana 119, člana 120. tačka 1) i 
člana 158. ovog zakona.
*Službeni glasnik RS, broj 75/2014
2. Zarada za obavljeni rad i vreme 
provedeno na radu
Član 106.
Zarada za obavljeni rad i vreme provedeno 
na radu sastoji se od osnovne zarade, dela zarade za radni učinak i uvećane 
zarade. 
Član 107.
Osnovna zarada određuje se na osnovu 
uslova, utvrđenih pravilnikom, potrebnih za rad na poslovima za koje je 
zaposleni zaključio ugovor o radu i vremena provedenog na radu. 

Radni učinak određuje se na osnovu 
kvaliteta i obima obavljenog posla, kao i odnosa zaposlenog prema radnim 
obavezama. 
Opštim aktom utvrđuju se elementi za 
obračun i isplatu osnovne zarade i zarade po osnovu radnog učinka iz st. 1. i 2. 
ovog člana. 
Ugovorom o radu može da se utvrdi 
osnovna zarada u većem iznosu od osnovne zarade utvrđene na osnovu elemenata iz 
opšteg akta. 
Član 108.
Zaposleni ima pravo na uvećanu zaradu u 
visini utvrđenoj opštim aktom i ugovorom o radu, i to: 
1) za rad na dan praznika koji je 
neradni dan – najmanje 110% od osnovice; 
2) za rad noću , ako takav rad nije 
vrednovan pri utvrđivanju osnovne zarade – najmanje 26% od osnovice; 

3) za prekovremeni rad – najmanje 26% od 
osnovice; 
4) po osnovu vremena provedenog na radu za svaku punu godinu rada ostvarenu 
u radnom odnosu kod poslodavca (u daljem tekstu: 
minuli rad) – najmanje – 0,4% od osnovice. 
Pri obračunu minulog rada računa se i vreme 
provedeno u radnom odnosu kod poslodavca prethodnika iz člana 147. ovog zakona, 
kao i kod povezanih lica sa poslodavcem u skladu sa zakonom.
Ako su se istovremeno stekli uslovi po 
više osnova utvrđenih u stavu 1. ovog člana, procenat uvećane zarade ne može 
biti niži od zbira procenata po svakom od osnova uvećanja. 
Opštim aktom i ugovorom o radu mogu da se utvrde i drugi slučajevi u kojima 
zaposleni ima pravo na uvećanu zaradu, kao što je 
uvećanje zarade po osnovu rada u smenama.
Osnovicu za obračun uvećane zarade čini 
osnovna zarada utvrđena u skladu sa zakonom, opštim aktom i ugovorom o radu. 

*Službeni glasnik RS, broj 61/2005
**Službeni glasnik RS, broj 75/2014 

Član 109.
Pripravnik ima pravo na zaradu najmanje u 
visini 80% osnovne zarade za poslove za koje je zaključio ugovor o radu, kao i na 
naknadu troškova i druga primanja, u skladu sa opštim aktom i ugovorom o radu. 

Član 110.
Zarada se isplaćuje u rokovima utvrđenim 
opštim aktom i ugovorom o radu, najmanje jedanput mesečno, a najkasnije do kraja 
tekućeg meseca za prethodni mesec. 
Zarada se isplaćuje samo u novcu, ako 
zakonom nije drukčije određeno. 
3. Minimalna zarada
Član 111.
Zaposleni ima pravo na minimalnu zaradu za standardni 
učinak i vreme provedeno na radu.
Minimalna zarada određuje se na osnovu minimalne cene 
rada utvrđene u skladu sa ovim zakonom, vremena provedenog na radu i poreza i 
doprinosa koji se plaćaju iz zarade.
Opštim aktom, odnosno ugovorom o radu utvrđuju se 
razlozi za donošenje odluke o uvođenju minimalne zarade.
Po isteku roka od šest meseci od donošenja odluke o 
uvođenju minimalne zarade poslodavac je dužan da obavesti reprezentativni 
sindikat o razlozima za nastavak isplate minimalne zarade.
Poslodavac je dužan da minimalnu zaradu isplati 
zaposlenom u visini koja se određuje na osnovu odluke o minimalnoj ceni rada 
koja važi za mesec u kojem se vrši isplata.
Zaposleni koji prima minimalnu zaradu, ima pravo na 
uvećanu zaradu iz člana 108. ovog zakona, na naknadu troškova i druga primanja 
koja se smatraju zaradom u skladu sa zakonom.
Osnovica za obračun uvećane zarade iz stava 6. ovog 
člana je minimalna zarada zaposlenog.
*Službeni glasnik RS, broj 75/2014
Član 112.
Minimalna cena rada utvrđuje se odlukom 
socijalno-ekonomskog saveta osnovanog za teritoriju Republike Srbije (u daljem 
tekstu: Socijalno-ekonomski savet). 
Ako Socijalno-ekonomski savet ne donese 
odluku u roku od 15 dana od dana početka pregovora, odluku o visini minimalne 
cene rada donosi Vlada Republike Srbije (u daljem tekstu: Vlada) 
u narednom roku 
od 15 dana. 
Pri utvrđivanju minimalne cene rada polazi se naročito 
od: egzistencijalnih i socijalnih potreba zaposlenog i njegove porodice izraženih 
kroz vrednost minimalne potrošačke korpe, kretanja stope zaposlenosti na tržištu 
rada, stope rasta bruto domaćeg proizvoda, kretanja potrošačkih cena, kretanja 
produktivnosti i kretanja prosečne zarade u Republici.
Odluka o utvrđivanju minimalne cene rada sadrži 
obrazloženje koje odražava sve elemente iz stava 3. ovog člana.
Ako dođe do značajne promene nekog od elemenata iz 
stava 3. ovog člana, Socijalno-ekonomski savet je obavezan da razmotri 
obrazloženu inicijativu jednog od učesnika Socijalno-ekonomskog saveta za 
otpočinjanje pregovora za utvrđivanje nove minimalne cene rada.
Minimalna cena rada utvrđuje se po radnom času bez 
poreza i doprinosa, za kalendarsku godinu, najkasnije do 15. septembra tekuće 
godine, a primenjuje se od 1. januara naredne godine.
Minimalna cena rada ne može se utvrditi u nižem 
iznosu od minimalne cene rada utvrđene za prethodnu godinu.
*Službeni glasnik RS, broj 75/2014
Član 113.
Odluka o visini minimalne cene rada iz 
člana 112. ovog zakona objavljuje se u „Službenom glasniku Republike Srbije”. 

*Službeni glasnik RS, broj 75/2014
4. Naknada zarade
Član 114.
Zaposleni ima pravo na naknadu zarade u 
visini prosečne zarade u prethodnih 12 meseci, u skladu sa opštim aktom i 
ugovorom o radu, za vreme odsustvovanja sa rada na dan praznika koji je neradni 
dan, godišnjeg odmora, plaćenog odsustva, vojne vežbe i odazivanja na poziv 
državnog organa.
Poslodavac ima pravo na refundiranje 
isplaćene naknade zarade iz stava 1. ovog člana u slučaju odsustvovanja 
zaposlenog sa rada zbog vojne vežbe ili odazivanja na poziv državnog organa, od 
organa na čiji se poziv zaposleni odazvao, ako zakonom nije drukčije određeno. 

*Službeni glasnik RS, broj 75/2014
Član 115.
Zaposleni ima pravo na naknadu zarade za 
vreme odsustvovanja sa rada zbog privremene sprečenosti za rad do 30 dana, i to: 

1) najmanje u visini 65% prosečne zarade 
u prethodnih 12 meseci pre meseca u kojem je nastupila privremena sprečenost za 
rad, s tim da ne može biti niža od minimalne zarade utvrđene u skladu sa ovim 
zakonom, ako je sprečenost za rad prouzrokovana bolešću ili povredom van rada, 
ako zakonom nije drukčije određeno; 
2) u visini 100% prosečne zarade u 
prethodnih 12 meseci pre meseca u kojem je nastupila privremena sprečenost za 
rad, s tim da ne može biti niža od minimalne zarade utvrđene u skladu sa ovim 
zakonom, ako je sprečenost za rad prouzrokovana povredom na radu ili 
profesionalnom bolešću, ako zakonom nije drukčije određeno. 

*Službeni glasnik RS, broj 75/2014
Član 116.
Zaposleni ima pravo na naknadu zarade 
najmanje u visini 60% prosečne zarade u prethodnih 12 meseci, s tim da ne može 
biti manja od minimalne zarade utvrđene u skladu sa ovim zakonom, za vreme 
prekida rada, odnosno smanjenja obima rada do kojeg je došlo bez krivice 
zaposlenog, najduže 45 radnih dana u kalendarskoj godini. 
Izuzetno, u slučaju prekida rada, odnosno smanjenja 
obima rada koje zahteva duže odsustvo, poslodavac može, uz prethodnu saglasnost 
ministra, uputiti zaposlenog na odsustvo duže od 45 radnih dana, uz naknadu 
zarade iz stava 1. ovog člana.
Pre davanja saglasnosti iz stava 2. ovog člana, 
ministar će zatražiti mišljenje reprezentativnog sindikata grane ili delatnosti 
osnovanog na nivou Republike.
*Službeni glasnik RS, broj 54/2009
**Službeni glasnik RS, broj 75/2014
Član 117.
Zaposleni ima pravo na naknadu zarade u 
visini utvrđenoj opštim aktom i ugovorom o radu za vreme prekida rada do koga je 
došlo naredbom nadležnog državnog organa ili nadležnog organa poslodavca zbog 
neobezbeđivanja bezbednosti i zaštite života i zdravlja na radu, koja je uslov 
daljeg obavljanja rada bez ugrožavanja života i zdravlja zaposlenih i drugih lica, i 
u drugim slučajevima, u skladu sa zakonom. 
Opštim aktom i ugovorom o radu mogu da 
se utvrde i drugi slučajevi u kojima zaposleni ima pravo na naknadu zarade. 

5. Naknada troškova
Član 118. 
Zaposleni ima pravo na naknadu troškova 
u skladu sa opštim aktom i ugovorom o radu, i to:

1) za dolazak i odlazak sa rada, u 
visini cene prevozne karte u javnom saobraćaju, ako poslodavac nije obezbedio 
sopstveni prevoz; 
2) za vreme provedeno na službenom putu 
u zemlji; 
3) za vreme provedeno na službenom putu 
u inostranstvu ; 
4) smeštaja i ishrane za rad i boravak 
na terenu, ako poslodavac nije zaposlenom obezbedio smeštaj i ishranu bez 
naknade; 
5) za ishranu u toku rada, ako 
poslodavac ovo pravo nije obezbedio na drugi način; 
6) za regres za korišćenje godišnjeg 
odmora. 
Visina troškova iz stava 1. tačka 5) ovog člana mora 
biti izražena u novcu.
Promena mesta stanovanja zaposlenog nakon zaključenja 
ugovora o radu, ne može da utiče na uvećanje troškova prevoza koje je poslodavac 
dužan da naknadi zaposlenom u trenutku zaključenja ugovora o radu, bez saglasnosti 
poslodavca.
*Službeni glasnik RS, broj 75/2014
6. Druga primanja
Član 119.
Poslodavac je dužan da isplati, u skladu 
sa opštim aktom: 
1) zaposlenom otpremninu pri odlasku u 
penziju, najmanje u visini dve prosečne zarade; 
2) zaposlenom naknadu troškova pogrebnih 
usluga u slučaju smrti člana uže porodice, a članovima uže porodice u slučaju 
smrti zaposlenog; 
3) zaposlenom naknadu štete zbog povrede 
na radu ili profesionalnog oboljenja. 
Poslodavac može deci zaposlenog starosti 
do 15 godina života da obezbedi poklon za Božić i Novu godinu u vrednosti do 
neoporezivog iznosa koji je predviđen zakonom kojim se uređuje porez na dohodak 
građana. 
Pod prosečnom zaradom iz stava 1. tačka 
1) ovog člana smatra se prosečna zarada u Republici Srbiji prema poslednjem 
objavljenom podatku republičkog organa nadležnog za statistiku. 

Članovima uže porodice, u smislu stava 
1. tačka 2) ovog člana, smatraju se bračni drug i deca zaposlenog. 

Poslodavac može zaposlenima uplaćivati 
premiju za dobrovoljno dodatno penzijsko osiguranje, kolektivno osiguranje od 
posledica nezgoda i kolektivno osiguranje za slučaj težih bolesti i hirurških 
intervencija, a u cilju sprovođenja kvalitetne dodatne socijalne zaštite. 

*Službeni glasnik RS, broj 75/2014
Član 120.
Opštim aktom, odnosno ugovorom o radu 
može da se utvrdi pravo na: 
1) jubilarnu nagradu i solidarnu pomoć; 

2) prestala je da važi (vidi član 12. 
Zakona - 61/2005-69);  
3) prestala je da važi (vidi član 12. 
Zakona - 61/2005-69);  
4) druga primanja. 
7. Obračun zarade i naknade zarade
Član 121.
Poslodavac je dužan da zaposlenom 
prilikom svake isplate zarade i naknade zarade dostavi obračun. 

Poslodavac je dužan da zaposlenom 
dostavi obračun i za mesec za koji nije izvršio isplatu zarade, odnosno naknade 
zarade. 
Uz obračun iz stava 2. ovog člana 
poslodavac je dužan da zaposlenom dostavi i obaveštenje da isplata zarade, 
odnosno naknade zarade, nije izvršena i razloge zbog kojih nije izvršena 
isplata. 
Obračun zarade, odnosno naknade zarade, 
iz stava 2. ovog člana poslodavac je dužan da zaposlenom dostavi najdocnije do 
kraja meseca za prethodni mesec. 
Obračun iz stava 1. ovog člana na osnovu koga je 
isplaćena zarada, odnosno naknada zarade u celosti može se dostaviti zaposlenom 
u elektronskoj formi.
Obračun zarade i naknade zarade koje je dužan da 
isplati poslodavac u skladu sa zakonom predstavlja izvršnu ispravu.
Zaposleni kome je zarada i naknada zarade isplaćena u 
skladu sa obračunom iz st. 1. i 2. ovog člana, zadržava pravo da pred nadležnim 
sudom osporava zakonitost tog obračuna.
Sadržaj obračuna iz st. 1. i 2. ovog člana 
propisuje ministar.
*Službeni glasnik RS, broj 75/2014
8. Evidencija zarade i naknade zarade
Član 122.
Poslodavac je dužan da vodi mesečnu 
evidenciju o zaradi i naknadi zarade. 
Evidencija sadrži podatke o zaradi, 
zaradi po odbitku poreza i doprinosa iz zarade i odbicima od zarade, za svakog 
zaposlenog. 
Brisani su raniji st. 3. i 4. (vidi član 
55. Zakona - 75/2014-3)
Evidenciju potpisuje lice ovlašćeno za 
zastupanje ili drugo lice koje ono ovlasti.
*Službeni glasnik RS, broj 75/2014
9. Zaštita zarade i naknade zarade
Član 123.
Poslodavac može novčano potraživanje 
prema zaposlenom naplatiti obustavljanjem od njegove zarade samo na osnovu 
pravnosnažne odluke suda, u slučajevima utvrđenim zakonom ili uz pristanak 
zaposlenog. 
Na osnovu pravnosnažne odluke suda i u 
slučajevima utvrđenim zakonom poslodavac može zaposlenom da obustavi od zarade 
najviše do jedne trećine zarade, odnosno naknade zarade, ako zakonom nije 
drukčije određeno. 
IH. POTRAŽIVANJA ZAPOSLENIH U SLUČAJU 
STEČAJNOG POSTUPКA 
Član 124.
Pravo na isplatu neisplaćenih 
potraživanja kod poslodavca nad kojim je otvoren 
stečajni postupak (u daljem tekstu: potraživanje), u skladu sa ovim zakonom, ima 
zaposleni kome su potraživanja utvrđena u skladu sa 
zakonom kojim se uređuje stečajni postupak i koji ispunjava uslove za ostvarivanje 
prava u skladu sa ovim zakonom.
Prava iz stava 1. ovog člana ostvaruju 
se u skladu sa ovim zakonom, ako nisu isplaćena u skladu sa zakonom kojim se 
uređuje stečajni postupak. 
Ako su prava iz stava 1. ovog člana 
delimično isplaćena u skladu sa zakonom kojim se uređuje stečajni postupak, 
zaposlenom pripada pravo na razliku do nivoa prava utvrđenih po ovom zakonu. 

Pravo na isplatu potraživanja iz stava 1. ovog člana 
nema preduzetnik, kao i osnivač, odnosno član privrednog društva i drugog 
privrednog subjekta, osim ako je zasnovao radni odnos u skladu sa zakonom.
Pravo na isplatu potraživanja iz stava 1. ovog člana 
nema zaposleni ako je doneto rešenje o potvrđivanju usvajanja plana reorganizacije 
poslodavca nad kojim je otvoren stečaj, u skladu sa zakonom.
*Službeni glasnik RS, broj 75/2014
Član 125.
Zaposleni ima pravo na isplatu: 

1) zarade i naknade zarade za vreme 
odsutnosti sa rada zbog privremene sprečenosti za rad po propisima o 
zdravstvenom osiguranju koju je bio dužan da isplati poslodavac u skladu sa ovim 
zakonom, za poslednjih devet meseci pre otvaranja stečajnog postupka; 

2) naknade štete za neiskorišćeni 
godišnji odmor krivicom poslodavca, za kalendarsku godinu u kojoj je 
otvoren 
stečajni postupak, ako je to pravo imao pre otvaranja stečajnog postupka; 

3) otpremnine zbog odlaska u penziju u 
kalendarskoj godini u kojoj je otvoren stečajni postupak, ako je pravo na 
penziju ostvario pre otvaranja stečajnog postupka; 
4) naknade štete na osnovu odluke suda 
donete u kalendarskoj godini u kojoj je otvoren stečajni postupak, zbog povrede 
na radu ili profesionalnog oboljenja, ako je ta odluka postala pravnosnažna pre 
otvaranja stečajnog postupka. 
Zaposleni ima pravo i na uplatu 
doprinosa za obavezno socijalno osiguranje za isplate iz stava 1. tačka 1) ovog 
člana, u skladu sa propisima o obaveznom socijalnom osiguranju. 

*Službeni glasnik RS, broj 75/2014
Član 126.
Zarada i naknada zarade iz člana 125. 
stav 1. tačka 1) ovog zakona isplaćuje se u visini minimalne zarade. 

Naknada štete za neiskorišćeni godišnji 
odmor iz člana 125. stav 1. tačka 2) ovog zakona isplaćuje se u visini 
utvrđenoj 
odlukom stečajnog suda, a najviše u visini minimalne zarade. 

Otpremnina zbog odlaska u penziju iz 
člana 125. stav 1. tačka 3) ovog zakona isplaćuje se u visini 
dve prosečne zarade u
Republici, prema poslednjem objavljenom podatku 
republičkog organa nadležnog za poslove statistike.
Naknada štete iz člana 125. stav 1. 
tačka 4) ovog zakona isplaćuje se u visini naknade utvrđene odlukom suda. 

*Službeni glasnik RS, broj 75/2014
Osnivanje Fonda solidarnosti
Član 127.
Za ostvarivanje prava iz člana 125. ovog 
zakona osniva se Fond solidarnosti (u daljem tekstu: Fond). 

Delatnost Fonda je obezbeđivanje i 
isplata potraživanja u skladu sa ovim zakonom. 
Fond ima svojstvo pravnog lica i posluje 
kao javna služba. 
Sedište Fonda je u Beogradu. 

Član 128.
Sredstva za osnivanje i početak rada 
Fonda obezbeđuju se u budžetu Republike Srbije. 
Fond počinje sa radom danom upisa u 
registar, u skladu sa zakonom. 
Organi Fonda
Član 129.
Organi Fonda su: 
1) upravni odbor; 
2) nadzorni odbor; 

3) direktor. 
Član 130.
Upravni odbor Fonda ima šest članova, i 
to: dva predstavnika Vlade, dva predstavnika reprezentativnih sindikata i dva 
predstavnika reprezentativnih udruženja poslodavaca, osnovanih za teritoriju 
Republike Srbije. 
Svaki član upravnog odbora Fonda ima 
svog zamenika koji ga zamenjuje u slučaju odsutnosti. 
Članove upravnog odbora Fonda i njihove 
zamenike imenuje Vlada na period od četiri godine, i to: 
1) predstavnike Vlade na predlog 
ministra; 
2) predstavnike sindikata i udruženja 
poslodavaca, na predlog reprezentativnih sindikata, odnosno reprezentativnih 
udruženja poslodavaca, članova Socijalno-ekonomskog saveta. 

Upravni odbor iz reda svojih članova 
bira predsednika i zamenika predsednika upravnog odbora. 
Član 131.
Način rada, kao i druga pitanja od 
značaja za rad upravnog odbora, uređuju se statutom i opštim aktom Fonda. 

Član 132.
Upravni odbor: 
1) donosi statut i druge opšte akte 
Fonda, ako ovim zakonom nije drukčije određeno; 
2) donosi finansijski plan i usvaja 
godišnji obračun Fonda; 
3) imenuje direktora Fonda; 

4) obavlja druge poslove utvrđene ovim 
zakonom i statutom Fonda. 
Vlada daje saglasnost na statut Fonda, 
finansijski plan i godišnji obračun Fonda i odluku o imenovanju direktora Fonda. 

Upravni odbor podnosi izveštaj o 
poslovanju Fonda Vladi najkasnije do 31. marta tekuće godine za prethodnu godinu. 

Član 133.
Nadzorni odbor Fonda ima tri člana, i 
to: jednog predstavnika Vlade, jednog predstavnika reprezentativnih sindikata i 
jednog predstavnika reprezentativnih udruženja poslodavaca, osnovanih za 
teritoriju Republike Srbije. 
Svaki član nadzornog odbora Fonda ima 
svog zamenika, koji ga zamenjuje u slučaju odsutnosti. 
Članove nadzornog odbora Fonda i njihove 
zamenike imenuje Vlada na period od četiri godine, i to: 
1) predstavnika Vlade na predlog 
ministra; 
2) predstavnike sindikata i udruženja 
poslodavaca, na predlog reprezentativnih sindikata i reprezentativnih udruženja 
poslodavaca, članova Socijalno-ekonomskog saveta. 
Nadzorni odbor iz reda svojih članova 
bira predsednika i zamenika predsednika nadzornog odbora. 
Član 134.
Nadzorni odbor: 
1) vrši nadzor nad finansijskim 
poslovanjem Fonda; 
2) vrši uvid u sprovođenje zakona i 
drugih propisa u vezi sa finansijskim poslovanjem Fonda; 
3) vrši uvid u sprovođenje odluka 
upravnog odbora; 
4) obavlja i druge poslove utvrđene ovim 
zakonom i statutom Fonda. 
Nadzorni odbor podnosi izveštaj o 
finansijskom poslovanju Fonda Vladi najkasnije do 31. marta tekuće godine za 
prethodnu godinu. 
Član 135.
Direktor Fonda: 
1) organizuje rad i poslovanje u Fondu i 
odgovara za zakonitost rada u Fondu; 
2) predstavlja i zastupa Fond; 

3) izvršava odluke upravnog odbora 
Fonda; 
4) donosi akt o organizaciji i 
sistematizaciji poslova u Fondu, uz saglasnost Vlade; 
5) rukovodi radom zaposlenih u Fondu; 

6) vrši i druge poslove u skladu sa ovim 
zakonom i statutom Fonda. 
Član 136.
Administrativno-stručne poslove za Fond 
obavljaju zaposleni u Fondu. 
Na zaposlene iz stava 1. ovog člana 
primenjuju se propisi o radnim odnosima u javnim službama. 

*Službeni glasnik RS, broj 75/2014
Finansiranje Fonda
Član 137.
Prihodi Fonda su sredstva iz budžeta 
Republike Srbije i drugih izvora u skladu sa zakonom. 
Sredstva Fonda koriste se u skladu sa 
ovim zakonom. 
Član 138.
Ako se godišnjim obračunom prihoda i 
rashoda Fonda utvrdi da su ukupno ostvareni prihodi Fonda veći od ostvarenih 
rashoda, razlika sredstava uplaćuje se na račun budžeta Republike Srbije i 
raspoređuje za sprovođenje programa aktivne politike zapošljavanja. 

Postupak za ostvarivanje prava zaposlenih
Član 139.
Postupak za ostvarivanje prava iz člana 
125. ovog zakona pokreće se na zahtev zaposlenog (u daljem tekstu: zahtev). 

Zahtev se podnosi Fondu u roku od 45 
dana od dana dostavljanja odluke kojom je utvrđeno pravo na potraživanje, u 
skladu sa zakonom kojim se uređuje stečajni postupak. 
*Službeni glasnik RS, broj 75/2014
Član 140.
Zahtev se podnosi na posebnom obrascu. 

Uz zahtev zaposleni dostavlja: 

1) ugovor o radu, odnosno drugi akt o 
zasnivanju radnog odnosa, a lice kome je prestao radni odnos – akt kojim je 
prestao radni odnos; 
2) akt kojim je utvrđeno pravo na 
potraživanje iz člana 125. stav 1. tačka 1) ovog zakona, u skladu sa zakonom 
kojim se uređuje stečajni postupak; 
3) dokaze o postojanju potraživanja iz 
člana 125. stav 1. tač. 2) – 4) ovog zakona. 
Sadržaj obrasca iz stava 1. ovog člana i 
ostalu dokumentaciju koju zaposleni treba da dostavi propisuje ministar. 

Član 141.
Stečajni upravnik, poslodavac i 
zaposleni dužni su da na zahtev Fonda, u roku od 15 dana od dana prijema 
zahteva, dostave sve podatke koji su od značaja za donošenje rešenja iz člana 142. 
ovog zakona. 
Član 142.
Upravni odbor Fonda odlučuje o zahtevu 
rešenjem. 
Protiv rešenja može se podneti žalba u 
roku od osam dana od dana dostavljanja rešenja. 
O žalbi protiv rešenja odlučuje ministar, 
u roku od 30 dana od dana podnošenja žalbe. 
Rešenje ministra je konačno i protiv njega 
se može pokrenuti upravni spor. 
Član 143.
Zahtev za ostvarivanje prava pred Fondom može podneti 
samo lice kome navedeno pravo pripada, lično ili preko punomoćnika.
Ako u toku postupka ostvarivanja prava pred Fondom 
nastupi smrt stranke, pravo na nastavak postupka ima naslednik stranke u skladu 
sa zakonom.
*Službeni glasnik RS, broj 75/2014
Član 144.
Ako je potraživanje iz člana 125. ovog zakona 
isplaćeno u potpunosti ili delimično u skladu sa propisima kojima je uređen 
stečajni postupak pre izvršenja rešenja iz člana 142. ovog zakona, Fond će po 
službenoj dužnosti poništiti rešenje i doneti odluku o zahtevu u skladu sa novim 
činjeničnim stanjem.
Na postupak pred Fondom koji nije posebno uređen ovim 
zakonom, primenjuju se odgovarajuće odredbe zakona kojim se uređuje upravni 
postupak.
*Službeni glasnik RS, broj 75/2014
Povraćaj neopravdano dobijenih sredstava
Član 145.
Fond je dužan da od zaposlenog zahteva 
povraćaj sredstava, isplaćenih u skladu sa čl. 125. i 126. ovog zakona, uvećanih 
za zakonsku zateznu kamatu i troškove postupka, ako su prava stečena na osnovu 
neistinitih i netačnih podataka, odnosno ako zaposleni nije obavestio Fond o 
činjenicama koje utiču na sticanje i ostvarivanje prava utvrđenih ovim zakonom – u 
roku od godinu dana od dana saznanja o činjenicama koje su osnov za povraćaj 
sredstava. 
Zaposleni je dužan da u roku od 30 dana 
od dana dostavljanja zahteva za povraćaj sredstava izvrši povraćaj na žiro račun 
Fonda. 
Nadzor nad zakonitošću rada
Član 146.
Nadzor nad zakonitošću rada Fonda vrši 
ministarstvo nadležno za rad (u daljem tekstu: ministarstvo). 

H. PRAVA ZAPOSLENIH КOD PROMENE 
POSLODAVCA 
Član 147. 
U slučaju statusne promene, odnosno 
promene poslodavca, u skladu sa zakonom, poslodavac sledbenik preuzima od 
poslodavca prethodnika opšti akt i sve ugovore o radu koji važe na dan promene 
poslodavca. 
*Službeni glasnik RS, broj 95/2018 (vidi

Autentično tumačenje)
Član 148.
Poslodavac prethodnik dužan je da 
poslodavca sledbenika potpuno i istinito obavesti o pravima i obavezama iz 
opšteg akta i ugovora o radu koji se prenose. 
Član 149.
Poslodavac prethodnik dužan je da o 
prenošenju ugovora o radu na poslodavca sledbenika pismenim putem obavesti 
zaposlene čiji se ugovor o radu prenosi. 
Ako zaposleni odbije prenos ugovora o 
radu ili se ne izjasni u roku od pet radnih dana od dana dostavljanja obaveštenja 
iz stava 1. ovog člana, poslodavac prethodnik može zaposlenom da otkaže ugovor o 
radu. 
Član 150.
Poslodavac sledbenik dužan je da 
primenjuje opšti akt poslodavca prethodnika najmanje godinu dana od dana promene 
poslodavca, osim ako pre isteka tog roka: 
1) istekne vreme na koje je zaključen 
kolektivni ugovor kod poslodavca prethodnika; 
2) kod poslodavca sledbenika bude 
zaključen novi kolektivni ugovor. 
Član 151.
Poslodavac prethodnik i poslodavac 
sledbenik dužni su da najmanje 15 dana pre promene poslodavca, obaveste 
reprezentativni sindikat kod poslodavca o: 
1) datumu ili predloženom datumu promene 
poslodavca; 
2) razlozima za promenu poslodavca; 

3) pravnim, ekonomskim i socijalnim 
posledicama promene poslodavca na položaj zaposlenih i merama za njihovo 
ublažavanje. 
Poslodavac prethodnik i poslodavac 
sledbenik dužni su da, najmanje 15 dana pre promene poslodavca, u saradnji sa 
reprezentativnim sindikatom, preduzmu mere u cilju ublažavanja 
socijalno-ekonomskih posledica na položaj zaposlenih. 
Ako kod poslodavca ne postoji 
reprezentativni sindikat, zaposleni imaju pravo da budu neposredno obavešteni o 
okolnostima iz stava 1. ovog člana. 
Član 152.
Brisan je (vidi član 63. Zakona - 
75/2014-3)
HI. VIŠAК ZAPOSLENIH 

Član 153.
Poslodavac je dužan da donese program 
rešavanja viška zaposlenih (u daljem tekstu: program), ako utvrdi da će zbog 
tehnoloških, ekonomskih ili organizacionih promena u okviru perioda od 30 dana 
doći do prestanka potrebe za radom zaposlenih na neodređeno vreme, i to za 
najmanje: 
1) 10 zaposlenih kod poslodavca koji ima 
u radnom odnosu više od 20, a manje od 100 zaposlenih na neodređeno vreme; 

2) 10% zaposlenih kod poslodavca koji 
ima u radnom odnosu najmanje 100, a najviše 300 zaposlenih na neodređeno vreme; 

3) 30 zaposlenih kod poslodavca koji ima 
u radnom odnosu preko 300 zaposlenih na neodređeno vreme. 
Program je dužan da donese i poslodavac 
koji utvrdi da će doći do prestanka potrebe za radom najmanje 20 zaposlenih u 
okviru perioda od 90 dana, iz razloga navedenih u stavu 1. ovog člana, bez 
obzira na ukupan broj zaposlenih kod poslodavca. 
Član 154.
Poslodavac je dužan da, pre donošenja 
programa, u saradnji sa reprezentativnim sindikatom kod poslodavca i republičkom 
organizacijom nadležnom za zapošljavanje, preduzme odgovarajuće mere za novo 
zapošljavanje viška zaposlenih. 
Član 155.
Program naročito sadrži: 

1) razloge prestanka potrebe za radom 
zaposlenih; 
2) ukupan broj zaposlenih kod 
poslodavca; 
3) broj, kvalifikacionu strukturu, 
godine starosti i staž osiguranja zaposlenih koji su višak i poslove koje 
obavljaju; 
4) kriterijume za utvrđivanje viška 
zaposlenih; 
5) mere za zapošljavanje: premeštaj na 
druge poslove, rad kod drugog poslodavca, prekvalifikacija ili dokvalifikacija, 
nepuno radno vreme ali ne kraće od polovine punog radnog vremena i druge mere; 

6) sredstva za rešavanje 
socijalno-ekonomskog položaja viška zaposlenih; 
7) rok u kome će biti otkazan ugovor o 
radu. 
Poslodavac je dužan da predlog programa 
dostavi sindikatu iz člana 154. ovog zakona i republičkoj organizaciji nadležnoj 
za zapošljavanje, najkasnije osam dana od dana utvrđivanja predloga programa, radi 
davanja mišljenja. 
Program u ime i za račun poslodavca donosi nadležni 
organ kod poslodavca, odnosno lice utvrđeno zakonom ili opštim aktom poslodavca.
*Službeni glasnik RS, broj 75/2014
Član 156.
Sindikat iz člana 154. ovog zakona dužan 
je da dostavi mišljenje na predlog programa u roku od 15 dana od dana dostavljanja 
predloga programa. 
Republička organizacija nadležna za 
zapošljavanje dužna je da, u roku iz stava 1. ovog člana, dostavi poslodavcu 
predlog mera u cilju da se spreče ili na najmanju meru smanji broj otkaza ugovora o 
radu, odnosno obezbedi prekvalifikacija, dokvalifikacija, samozapošljavanje i 
druge mere za novo zapošljavanje viška zaposlenih. 
Poslodavac je dužan da razmotri i uzme u 
obzir predloge republičke organizacije nadležne za zapošljavanje i mišljenje 
sindikata, i da ih obavesti o svom stavu u roku od osam dana. 

Član 157.
Кriterijum za utvrđivanje viška 
zaposlenih ne može da bude odsustvovanje zaposlenog sa rada zbog privremene 
sprečenosti za rad, trudnoće, porodiljskog odsustva, nege deteta i posebne nege 
deteta. 
Član 158.
Poslodavac je dužan da pre otkaza ugovora o radu, u 
smislu člana 179. stav 5. tačka 1) ovog zakona, zaposlenom isplati otpremninu u 
skladu sa ovim članom.
Visina otpremnine iz stava 1. ovog člana utvrđuje se 
opštim aktom ili ugovorom o radu, s tim što ne može biti niža od zbira trećine 
zarade zaposlenog za svaku navršenu godinu rada u radnom odnosu kod poslodavca 
kod koga ostvaruje pravo na otpremninu.
Za utvrđivanje visine otpremnine računa se i vreme 
provedeno u radnom odnosu kod poslodavca prethodnika u slučaju statusne promene 
i promene poslodavca u smislu člana 147. ovog zakona, kao i kod povezanih lica 
sa poslodavcem u skladu sa zakonom.
Promena vlasništva nad kapitalom ne smatra se 
promenom poslodavca u smislu ostvarivanja prava na otpremninu u skladu sa ovim 
članom.
Opštim aktom ili ugovorom o radu ne može da se utvrdi 
duži period za isplatu otpremnine od perioda utvrđenog u st. 2. i 3. ovog člana.
Zaposleni ne može da ostvari pravo na otpremninu za 
isti period za koji mu je već isplaćena otpremnina kod istog ili drugog 
poslodavca.
*Službeni glasnik RS, broj 75/2014
Član 159.
Zaradom u smislu člana 158. ovog zakona 
smatra se prosečna mesečna zarada zaposlenog isplaćena za poslednja tri meseca 
koja prethode mesecu u kojem se isplaćuje otpremnina. 
Član 160. 
Zaposleni kome poslodavac posle isplate 
otpremnine iz člana 158. ovog zakona otkaže ugovor o radu zbog prestanka potrebe 
za njegovim radom ostvaruje pravo na novčanu naknadu i pravo na penzijsko i 
invalidsko osiguranje i zdravstvenu zaštitu, u skladu sa propisima o zapošljavanju. 

HII. КLAUZULA ZABRANE КONКURENCIJE 

Član 161.
Ugovorom o radu mogu da se utvrde 
poslovi koje zaposleni ne može da radi u svoje ime i za svoj račun, kao i u ime 
i za račun drugog pravnog ili fizičkog lica, bez saglasnosti poslodavca kod koga 
je u radnom odnosu (u daljem tekstu: zabrana konkurencije). 

Zabrana konkurencije može da se utvrdi 
samo ako postoje uslovi da zaposleni radom kod poslodavca stekne nova, posebno 
važna tehnološka znanja, širok krug poslovnih partnera ili da dođe do saznanja 
važnih poslovnih informacija i tajni. 
Opštim aktom i ugovorom o radu utvrđuje 
se i teritorijalno važenje zabrane konkurencije, u zavisnosti od vrste posla na 
koji se zabrana odnosi. 
Ako zaposleni prekrši zabranu 
konkurencije, poslodavac ima pravo da od zaposlenog zahteva naknadu štete. 

Član 162.
Ugovorom o radu poslodavac i zaposleni 
mogu da ugovore i uslove zabrane konkurencije u smislu člana 161. ovog zakona po 
prestanku radnog odnosa, u roku koji ne može da bude duži od dve godine po 
prestanku radnog odnosa. 
Zabrana konkurencije iz stava 1. ovog 
člana može se ugovoriti ako se poslodavac ugovorom o radu obaveže da će 
zaposlenom isplatiti novčanu naknadu u ugovorenoj visini. 
HIII. NAКNADA ŠTETE 

Član 163.
Zaposleni je odgovoran za štetu koju je 
na radu ili u vezi s radom, namerno ili krajnjom nepažnjom, prouzrokovao 
poslodavcu, u skladu sa zakonom. 
Ako štetu prouzrokuje više zaposlenih, 
svaki zaposleni je odgovoran za deo štete koju je prouzrokovao. 

Ako se za zaposlenog iz stava 2. ovog 
člana ne može utvrditi deo štete koju je prouzrokovao, smatra se da su svi 
zaposleni podjednako odgovorni i štetu naknađuju u jednakim delovima. 

Ako je više zaposlenih prouzrokovalo 
štetu krivičnim delom sa umišljajem, za štetu odgovaraju solidarno. 

Postojanje štete, njenu visinu, okolnosti 
pod kojima je nastala, ko je štetu prouzrokovao i kako se naknađuje – utvrđuje 
poslodavac, u skladu sa opštim aktom, odnosno ugovorom o radu. 

Ako se naknada štete ne ostvari u skladu 
sa odredbama stava 5. ovog člana, o naknadi štete odlučuje nadležni sud. 

Zaposleni koji je na radu ili u vezi s 
radom namerno ili krajnjom nepažnjom prouzrokovao štetu trećem licu, a koju je 
naknadio poslodavac, dužan je da poslodavcu naknadi iznos isplaćene štete. 

Član 164.
Ako zaposleni pretrpi povredu ili štetu 
na radu ili u vezi sa radom, poslodavac je dužan da mu naknadi štetu, u skladu 
sa zakonom i opštim aktom. 
HIV. UDALJENJE ZAPOSLENOG SA RADA 

Član 165.
Zaposleni može da bude privremeno udaljen sa rada:
1) ako je protiv njega započeto krivično gonjenje u 
skladu sa zakonom zbog krivičnog dela učinjenog na radu ili u vezi sa radom;
2) ako nepoštovanjem radne discipline ili povredom 
radne obaveze ugrožava imovinu veće vrednosti utvrđene opštim aktom ili ugovorom 
o radu;
3) ako je priroda povrede radne obaveze, odnosno 
nepoštovanja radne discipline ili je ponašanje zaposlenog takvo da ne može da 
nastavi rad kod poslodavca pre isteka roka iz člana 180. stav 1. ovog zakona.
*Službeni glasnik RS, broj 75/2014
Član 166.
Zaposleni kome je određen pritvor 
udaljuje se sa rada od prvog dana pritvora, dok pritvor traje. 

Član 167.
Udaljenje iz člana 165. ovog zakona može 
da traje najduže tri meseca, a po isteku tog perioda poslodavac je dužan da 
zaposlenog vrati na rad ili da mu otkaže ugovor o radu 
ili izrekne drugu meru u 
skladu sa ovim zakonom ako za to postoje opravdani razlozi iz člana 179. 
st. 2. 
i 3. ovog zakona. 
Ako je protiv zaposlenog započeto krivično 
gonjenje zbog krivičnog dela učinjenog na radu ili u vezi sa radom, udaljenje može da 
traje do pravnosnažnog okončanja tog krivičnog postupka.
*Službeni glasnik RS, broj 75/2014
Član 168.
Za vreme privremenog udaljenja zaposlenog 
sa rada u smislu čl. 165. i 166. ovog zakona, zaposlenom pripada naknada zarade 
u visini jedne četvrtine, a ako izdržava porodicu u visini jedne trećine osnovne 
zarade. 
Naknada zarade za vreme privremenog 
udaljenja sa rada u smislu člana 166. ovog zakona isplaćuje se na teret organa 
koji je odredio pritvor. 
Član 169.
Zaposlenom za vreme privremenog udaljenja 
sa rada, u smislu čl. 165. i 166. ovog zakona, pripada razlika između iznosa 
naknade zarade primljene po osnovu člana 168. ovog zakona i punog iznosa osnovne 
zarade, i to: 
1) ako krivični postupak protiv njega 
bude obustavljen pravnosnažnom odlukom, ili ako pravnosnažnom odlukom bude 
oslobođen optužbe, ili je optužba protiv njega odbijena, ali ne zbog 
nenadležnosti; 
2) ako se ne utvrdi odgovornost zaposlenog za povredu 
radne obaveze ili nepoštovanje radne discipline iz člana 179. st. 2. i 3. ovog 
zakona.
*Službeni glasnik RS, broj 75/2014
Član 170.
Brisan je (vidi član 69. Zakona - 
75/2014-3)

HV. IZMENA UGOVORA O RADU 

1. Izmena ugovorenih uslova rada
Član 171.
Poslodavac može zaposlenom da ponudi 
izmenu ugovorenih uslova rada (u daljem tekstu: aneks ugovora): 

1) radi premeštaja na drugi odgovarajući 
posao, zbog potreba procesa i organizacije rada; 
2) radi premeštaja u drugo mesto rada 
kod istog poslodavca, u skladu sa članom 173. ovog zakona; 

3) radi upućivanja na rad na odgovarajući 
posao kod drugog poslodavca, u skladu sa članom 174. ovog zakona; 

4) ako je zaposlenom koji je višak 
obezbedio ostvarivanje prava iz člana 155. stav 1. tačka 5) ovog zakona; 

5) radi promene elemenata za utvrđivanje osnovne 
zarade, radnog učinka, naknade zarade, uvećane zarade i drugih primanja 
zaposlenog koji su sadržani u ugovoru o radu u skladu sa članom 33. stav 1. 
tačka 11) ovog zakona;
6) u drugim slučajevima utvrđenim 
zakonom, opštim aktom i ugovorom o radu. 
Odgovarajućim poslom u smislu stava 1. 
tač. 1) i 3) ovog člana smatra se posao za čije se obavljanje zahteva ista vrsta i 
stepen stručne spreme koji su utvrđeni ugovorom o radu. 
*Službeni glasnik RS, broj 75/2014
Član 172.
Uz aneks ugovora o radu (u daljem tekstu: aneks 
ugovora) poslodavac je dužan da zaposlenom dostavi pismeno obaveštenje koje 
sadrži: razloge za ponuđeni aneks ugovora, rok u kome zaposleni treba da se 
izjasni koji ne može biti kraći od osam radnih dana i pravne posledice koje mogu 
da nastanu nepotpisivanjem aneksa ugovora.
Ako zaposleni potpiše aneks ugovora u ostavljenom 
roku, zadržava pravo da pred nadležnim sudom osporava zakonitost tog aneksa.
Zaposleni koji odbije ponudu aneksa ugovora u 
ostavljenom roku, zadržava pravo da u sudskom postupku povodom otkaza ugovora o 
radu u smislu člana 179. stav 5. tačka 2) ovog zakona, osporava zakonitost 
aneksa ugovora.
Smatra se da je zaposleni odbio ponudu aneksa ugovora 
ako ne potpiše aneks ugovora u roku iz stava 1. ovog člana.
*Službeni glasnik RS, broj 75/2014
Član 172a
Ako je potrebno da se određeni posao izvrši bez 
odlaganja, zaposleni može biti privremeno premešten na druge odgovarajuće poslove 
na osnovu rešenja, bez ponude aneksa ugovora u smislu člana 172. ovog zakona, 
najduže 45 radnih dana u periodu od 12 meseci.
U slučaju premeštaja iz stava 1. ovog člana zaposleni 
zadržava osnovnu zaradu utvrđenu za posao sa koga se premešta ako je to 
povoljnije za zaposlenog.
Odredbe člana 172. ovog zakona ne primenjuju se i u 
slučaju zaključivanja aneksa ugovora na inicijativu zaposlenog.
Izmena ličnih podataka o zaposlenom i podataka o 
poslodavcu i drugih podataka kojima se ne menjaju uslovi rada može da se 
konstatuje aneksom ugovora, na osnovu odgovarajuće dokumentacije, bez sprovođenja 
postupka za ponudu aneksa u smislu člana 172. ovog zakona.
Ugovor o radu sa aneksima koji su sastavni deo tog 
ugovora mogu da se zamene prečišćenim tekstom ugovora o radu, koji potpisuju 
poslodavac i zaposleni.
*Službeni glasnik RS, broj 75/2014
2. Premeštaj u drugo mesto rada
Član 173.
Zaposleni može da bude premešten u drugo 
mesto rada: 
1) ako je delatnost poslodavca takve 
prirode da se rad obavlja u mestima van sedišta poslodavca, odnosno njegovog 
organizacionog dela; 
2) ako je udaljenost od mesta u kome 
zaposleni radi do mesta u koje se premešta na rad manja od 50 km i ako je 
organizovan redovan prevoz koji omogućava blagovremeni dolazak na rad i povratak 
sa rada i obezbeđena naknada troškova prevoza u visini cene prevozne karte u 
javnom saobraćaju. 
Zaposleni može da bude premešten u drugo 
mesto rada van slučajeva iz stava 1. ovog člana samo uz svoj pristanak. 

3. Upućivanje na rad kod drugog 
poslodavca
Član 174.
Zaposleni može da bude privremeno upućen 
na rad kod drugog poslodavca na odgovarajući posao ako je privremeno prestala 
potreba za njegovim radom, dat u zakup poslovni prostor ili zaključen ugovor o 
poslovnoj saradnji, dok traju razlozi za njegovo upućivanje, a najduže godinu dana. 

Zaposleni može, uz svoju saglasnost, u 
slučajevima iz stava 1. ovog člana i u drugim slučajevima utvrđenim opštim aktom 
ili ugovorom o radu, da bude privremeno upućen na rad kod drugog poslodavca i 
duže od godinu dana, dok traju razlozi za njegovo upućivanje. 

Zaposleni može da bude privremeno upućen 
u smislu stava 1. ovog člana u drugo mesto rada ako su ispunjeni uslovi iz člana 
173. stav 1. tačka 2) ovog zakona. 
Zaposleni sa poslodavcem kod koga je 
upućen na rad zaključuje ugovor o radu na određeno vreme. 
Brisan je raniji stav 5. (vidi član 73. 
Zakona - 75/2014-3)
Po isteku roka na koji je upućen na rad 
kod drugog poslodavca zaposleni ima pravo da se vrati na rad kod poslodavca koji 
ga je uputio. 
HVI. PRESTANAК RADNOG ODNOSA 

1. Razlozi za prestanak radnog odnosa
Član 175.
Radni odnos prestaje: 

1) istekom roka za koji je zasnovan; 

2) kad zaposleni navrši 65 godina života 
i najmanje 15 godina staža osiguranja, ako se poslodavac i zaposleni drukčije ne 
sporazumeju; 
3) sporazumom između zaposlenog i 
poslodavca; 
4) otkazom ugovora o radu od strane 
poslodavca ili zaposlenog; 
5) na zahtev roditelja ili staratelja 
zaposlenog mlađeg od 18 godina života; 
6) smrću zaposlenog;

7) u drugim slučajevima utvrđenim 
zakonom. 
Član 176.
Zaposlenom prestaje radni odnos 
nezavisno od njegove volje i volje poslodavca: 
1) ako je na način propisan zakonom 
utvrđeno da je kod zaposlenog došlo do gubitka radne sposobnosti – danom 
dostavljanja pravnosnažnog rešenja o utvrđivanju gubitka radne sposobnosti; 

2) ako mu je, po odredbama zakona, 
odnosno pravnosnažnoj odluci suda ili drugog organa, zabranjeno da obavlja 
određene poslove, a ne može da mu se obezbedi obavljanje drugih poslova – danom 
dostavljanja pravnosnažne odluke; 
3) ako zbog izdržavanja kazne zatvora 
mora da bude odsutan sa rada u trajanju dužem od šest meseci – danom stupanja na 
izdržavanje kazne; 
4) ako mu je izrečena mera bezbednosti, 
vaspitna ili zaštitna mera u trajanju dužem od šest meseci i zbog toga mora da 
bude odsutan sa rada – danom početka primenjivanja te mere; 
5) u slučaju prestanka rada poslodavca, 
u skladu sa zakonom. 
2. Sporazumni prestanak radnog odnosa
Član 177.
Radni odnos može da prestane na osnovu 
pisanog sporazuma poslodavca i zaposlenog. 
Pre potpisivanja sporazuma, poslodavac je 
dužan da zaposlenog pisanim putem obavesti o posledicama do kojih dolazi u 
ostvarivanju prava za slučaj nezaposlenosti. 
3. Otkaz od strane zaposlenog
Član 178.
Zaposleni ima pravo da poslodavcu otkaže 
ugovor o radu. 
Otkaz ugovora o radu zaposleni dostavlja 
poslodavcu u pisanom obliku, najmanje 15 dana pre dana koji je zaposleni naveo 
kao dan prestanka radnog odnosa (otkazni rok).
Opštim aktom ili ugovorom o radu može da se 
utvrdi duži otkazni rok ali ne duži od 30 dana.
*Službeni glasnik RS, broj 75/2014
4. Otkaz od strane poslodavca
1) Razlozi za otkaz
*Službeni glasnik RS, broj 75/2014
Član 179.
Poslodavac može zaposlenom da otkaže ugovor o radu 
ako za to postoji opravdani razlog koji se odnosi na radnu sposobnost zaposlenog 
i njegovo ponašanje i to:
1) ako ne ostvaruje rezultate rada ili nema potrebna 
znanja i sposobnosti za obavljanje poslova na kojima radi;
2) ako je pravnosnažno osuđen za krivično delo na 
radu ili u vezi sa radom;
3) ako se ne vrati na rad kod poslodavca u roku od 15 
dana od dana isteka roka mirovanja radnog odnosa iz člana 79. ovog zakona, 
odnosno neplaćenog odsustva iz člana 100. ovog zakona.
Poslodavac može da otkaže ugovor o radu zaposlenom 
koji svojom krivicom učini povredu radne obaveze, i to:
1) ako nesavesno ili nemarno izvršava radne obaveze;
2) ako zloupotrebi položaj ili prekorači ovlašćenja;
3) ako necelishodno i neodgovorno koristi sredstva 
rada;
4) ako ne koristi ili nenamenski koristi obezbeđena 
sredstva ili opremu za ličnu zaštitu na radu;
5) ako učini drugu povredu radne obaveze utvrđenu 
opštim aktom, odnosno ugovorom o radu.
Poslodavac može da otkaže ugovor o radu zaposlenom 
koji ne poštuje radnu disciplinu, i to:
1) ako neopravdano odbije da obavlja poslove i 
izvršava naloge poslodavca u skladu sa zakonom;
2) ako ne dostavi potvrdu o privremenoj sprečenosti 
za rad u smislu člana 103. ovog zakona;
3) ako zloupotrebi pravo na odsustvo zbog privremene 
sprečenosti za rad;
4) zbog dolaska na rad pod dejstvom alkohola ili 
drugih opojnih sredstava, odnosno upotrebe alkohola ili drugih opojnih sredstava 
u toku radnog vremena, koje ima ili može da ima uticaj na obavljanje posla;
5) prestala je da važi (vidi
Odluku US - 13/2017-64)
6) ako je dao netačne podatke koji su bili odlučujući 
za zasnivanje radnog odnosa;
7) ako zaposleni koji radi na poslovima sa povećanim 
rizikom, na kojima je kao poseban uslov za rad utvrđena posebna zdravstvena 
sposobnost, odbije da bude podvrgnut oceni zdravstvene sposobnosti;
8) ako ne poštuje radnu disciplinu propisanu aktom 
poslodavca, odnosno ako je njegovo ponašanje takvo da ne može da nastavi rad kod 
poslodavca.
Poslodavac može zaposlenog da uputi na odgovarajuću 
analizu u ovlašćenu zdravstvenu ustanovu koju odredi poslodavac, o svom trošku, 
radi utvrđivanja okolnosti iz stava 3. tač. 3) i 4) ovog člana ili da utvrdi 
postojanje navedenih okolnosti na drugi način u skladu sa opštim aktom. Odbijanje 
zaposlenog da se odazove na poziv poslodavca da izvrši analizu smatra se 
nepoštovanjem radne discipline u smislu stava 3. ovog člana.
Zaposlenom može da prestane radni odnos ako za to 
postoji opravdan razlog koji se odnosi na potrebe poslodavca i to:
1) ako usled tehnoloških, ekonomskih ili 
organizacionih promena prestane potreba za obavljanjem određenog posla ili dođe do 
smanjenja obima posla;
2) ako odbije zaključenje aneksa ugovora u smislu člana 
171. stav 1. tač. 1–5) ovog zakona.
*Službeni glasnik RS, broj 75/2014
2) Mere za nepoštovanje radne discipline, odnosno povredu 
radnih obaveza
*Službeni glasnik RS, broj 75/2014
Član 179a
Poslodavac može zaposlenom za povredu radne obaveze 
ili nepoštovanje radne discipline u smislu člana 179. st. 2. i 3. ovog zakona da, 
ako smatra da postoje olakšavajuće okolnosti ili da povreda radne obaveze, 
odnosno nepoštovanje radne discipline, nije takve prirode da zaposlenom treba da 
prestane radni odnos, umesto otkaza ugovora o radu, izrekne jednu od sledećih 
mera:
1) privremeno udaljenje sa rada bez naknade zarade, u 
trajanju od jednog do 15 radnih dana;
2) novčanu kaznu u visini do 20% osnovne zarade 
zaposlenog za mesec u kome je novčana kazna izrečena, u trajanju do tri meseca, 
koja se izvršava obustavom od zarade, na osnovu rešenja poslodavca o izrečenoj 
meri;
3) opomenu sa najavom otkaza u kojoj se navodi da će 
poslodavac zaposlenom otkazati ugovor o radu bez ponovnog upozorenja iz člana 
180. ovog zakona, ako u narednom roku od šest meseci učini istu povredu radne 
obaveze ili nepoštovanje radne discipline.
*Službeni glasnik RS, broj 75/2014
3) Postupak pre prestanka radnog odnosa ili izricanja 
druge mere
*Službeni glasnik RS, broj 75/2014
Član 180.
Poslodavac je dužan da pre otkaza ugovora o radu u 
slučaju iz člana 179. st. 2. i 3. ovog zakona, zaposlenog pisanim putem upozori 
na postojanje razloga za otkaz ugovora o radu i da mu ostavi rok od najmanje osam 
dana od dana dostavljanja upozorenja da se izjasni na navode iz upozorenja.
U upozorenju iz stava 1. ovog člana poslodavac je 
dužan da navede osnov za davanje otkaza, činjenice i dokaze koji ukazuju na to da 
su se stekli uslovi za otkaz i rok za davanje odgovora na upozorenje.
Upozorenje se dostavlja zaposlenom na način propisan za 
dostavljanje rešenja o otkazu ugovora o radu iz člana 185. ovog zakona.
*Službeni glasnik RS, broj 75/2014
**Službeni glasnik RS, broj 113/2017
Član 180a
Poslodavac može zaposlenom iz člana 179. stav 1. 
tačka 1) ovog zakona da otkaže ugovor o radu ili izrekne neku od mera iz člana 
179a ovog zakona, ako mu je prethodno dao pisano obaveštenje u vezi sa 
nedostacima u njegovom radu, uputstvima i primerenim rokom za poboljšanje rada, a 
zaposleni ne poboljša rad u ostavljenom roku.
*Službeni glasnik RS, broj 75/2014
Član 181.
Zaposleni uz izjašnjenje može da priloži mišljenje 
sindikata čiji je član, u roku iz člana 180. ovog zakona.
Poslodavac je dužan da razmotri priloženo mišljenje 
sindikata.
*Službeni glasnik RS, broj 75/2014
Član 182.
Ako otkaže ugovor o radu zaposlenom u 
slučaju iz člana 179. stav 5. tačka 1) ovog zakona, poslodavac ne može na istim 
poslovima da zaposli drugo lice u roku od tri meseca od dana prestanka radnog 
odnosa, osim u slučaju iz člana 102. stav 2. ovog zakona. 

Ako pre isteka roka iz stava 1. ovog 
člana nastane potreba za obavljanjem istih poslova, prednost za zaključivanje 
ugovora o radu ima zaposleni kome je prestao radni odnos. 
*Službeni glasnik RS, broj 75/2014
Član 183.
Opravdanim razlogom za otkaz ugovora o 
radu, u smislu člana 179. ovog zakona, ne smatra se: 
1) privremena sprečenost za rad usled 
bolesti, nesreće na radu ili profesionalnog oboljenja; 
2) korišćenje porodiljskog odsustva, 
odsustva sa rada radi nege deteta i odsustva sa rada radi posebne nege deteta; 

3) odsluženje ili dosluženje vojnog roka; 

4) članstvo u političkoj organizaciji, 
sindikatu, pol, jezik, nacionalna pripadnost, socijalno poreklo, veroispovest, 
političko ili drugo uverenje ili neko drugo lično svojstvo zaposlenog; 

5) delovanje u svojstvu predstavnika 
zaposlenih, u skladu sa ovim zakonom; 
6) obraćanje zaposlenog sindikatu ili 
organima nadležnim za zaštitu prava iz radnog odnosa u skladu sa zakonom, opštim 
aktom i ugovorom o radu. 
5. Postupak u slučaju otkaza
1) Rok zastarelosti
Član 184.
Otkaz ugovora o radu iz člana 179. stav 1. tačka 1) i 
st. 2. i 3. ovog zakona poslodavac može dati zaposlenom u roku od šest meseci od 
dana saznanja za činjenice koje su osnov za davanje otkaza, odnosno u roku od 
godinu dana od dana nastupanja činjenica koje su osnov za davanje otkaza.
Otkaz ugovora o radu iz člana 179. stav 1. tačka 2) 
ovog zakona poslodavac može dati zaposlenom najkasnije do isteka roka 
zastarelosti za krivično delo utvrđeno zakonom.
*Službeni glasnik RS, broj 75/2014
2) Dostavljanje akta o otkazu ugovora o 
radu
Član 185.
Ugovor o radu otkazuje se rešenjem, u 
pisanom obliku, i obavezno sadrži obrazloženje i pouku o pravnom leku. 

Rešenje mora da se dostavi zaposlenom 
lično, u prostorijama poslodavca, odnosno na adresu prebivališta ili boravišta 
zaposlenog. 
Ako poslodavac zaposlenom nije mogao da 
dostavi rešenje u smislu stava 2. ovog člana, dužan je da o tome sačini pismenu 
belešku. 
U slučaju iz stava 3. ovog člana rešenje 
se objavljuje na oglasnoj tabli poslodavca i po isteku osam dana od dana 
objavljivanja smatra se dostavljenim. 
Zaposlenom prestaje radni odnos danom 
dostavljanja rešenja osim ako ovim zakonom ili rešenjem nije određen drugi rok. 

Zaposleni je dužan da narednog dana od 
dana prijema rešenja u pisanom obliku obavesti poslodavca ako želi da spor rešava 
pred arbitrom u smislu člana 194. ovog zakona. 
3) Obaveza isplate zarade i naknade 
zarade
Član 186.
Poslodavac je dužan da zaposlenom, u 
slučaju prestanka radnog odnosa, isplati sve neisplaćene zarade, naknade zarade 
i druga primanja koja je zaposleni ostvario do dana prestanka radnog odnosa u 
skladu sa opštim aktom i ugovorom o radu. 
Isplatu obaveza iz stava 1. ovog člana, 
poslodavac je dužan da izvrši najkasnije u roku od 30 dana od dana prestanka 
radnog odnosa. 
6. Posebna zaštita od otkaza ugovora o 
radu
Član 187.
Za vreme trudnoće, porodiljskog odsustva, 
odsustva sa rada radi nege deteta i odsustva sa rada radi posebne nege deteta 
poslodavac ne može zaposlenom da otkaže ugovor o radu. 
Zaposlenom iz stava 1. ovog člana rok za koji je 
ugovorom zasnovao radni odnos na određeno vreme produžava se do isteka korišćenja 
prava na odsustvo.
Rešenje o otkazu ugovora o radu ništavo 
je ako je na dan donošenja rešenja o otkazu 
ugovora o radu poslodavcu bilo 
poznato postojanje okolnosti iz stava 1. ovog člana ili ako zaposleni u roku od 
30 dana od dana prestanka radnog odnosa
obavesti poslodavca o postojanju okolnosti iz stava 
1. ovog člana i o tome dostavi odgovarajuću potvrdu ovlašćenog lekara ili drugog 
nadležnog organa.
*Službeni glasnik RS, broj 32/2013
**Službeni glasnik RS, broj 75/2014
Član 188.
Poslodavac ne može da otkaže ugovor o radu, niti na 
drugi način da stavi u nepovoljan položaj zaposlenog zbog njegovog statusa ili 
aktivnosti u svojstvu predstavnika zaposlenih, članstva u sindikatu ili učešća u 
sindikalnim aktivnostima.
Teret dokazivanja da otkaz ugovora o radu ili stavljanje 
u nepovoljan položaj zaposlenog nije posledica statusa ili aktivnosti iz stava 1. 
ovog člana je na poslodavcu.
*Službeni glasnik RS, broj 75/2014
7. Otkazni rok i novčana naknada
Član 189.
Zaposleni kome je ugovor o radu otkazan zato 
što ne ostvaruje potrebne rezultate rada, odnosno nema potrebna znanja i 
sposobnosti u smislu člana 179. stav 1. tačka 1) ovog zakona, ima pravo na 
otkazni rok koji se utvrđuje opštim aktom ili ugovorom o radu, u zavisnosti od 
staža osiguranja, a koji ne može biti kraći od osam niti duži od 30 dana.
Otkazni rok počinje da teče narednog dana 
od dana dostavljanja rešenja o otkazu ugovora o radu.

Brisan je raniji stav 3. (vidi član 8. 
Zakona - 61/2005-69)
Zaposleni može, u sporazumu sa nadležnim 
organom iz člana 192. ovog zakona, da prestane sa radom i pre isteka otkaznog 
roka, s tim što mu se za to vreme obezbeđuje naknada zarade u visini utvrđenoj 
opštim aktom i ugovorom o radu. 
Brisan je raniji stav 4. (vidi član 84. 
Zakona - 75/2014-3)
*Službeni glasnik RS, broj 75/2014
Član 189a
Zaposleni kome je radni odnos prestao ima pravo da od 
poslodavca zahteva potvrdu koja sadrži datum zasnivanja i prestanka radnog odnosa 
i vrstu, odnosno opis poslova na kojima je radio.
Na zahtev zaposlenog poslodavac može dati i ocenu 
njegovog ponašanja i rezultata rada u potvrdi iz stava 1. ovog člana ili u 
posebnoj potvrdi.
*Službeni glasnik RS, broj 75/2014
Član 190.
Brisan je (vidi član 9. Zakona – 
61/2005-69)

8. Pravne posledice nezakonitog prestanka radnog odnosa
*Službeni glasnik RS, broj 75/2014
Član 191.
Ako sud u toku postupka utvrdi da je zaposlenom 
prestao radni odnos bez pravnog osnova, na zahtev zaposlenog, odlučiće da se 
zaposleni vrati na rad, da mu se isplati naknada štete i uplate pripadajući 
doprinosi za obavezno socijalno osiguranje za period u kome zaposleni nije radio.
Naknada štete iz stava 1. ovog člana utvrđuje se u 
visini izgubljene zarade koja u sebi sadrži pripadajući porez i doprinose u 
skladu sa zakonom, u koju ne ulazi naknada za ishranu u toku rada, regres za 
korišćenje godišnjeg odmora, bonusi, nagrade i druga primanja po osnovu doprinosa 
poslovnom uspehu poslodavca.
Naknada štete iz stava 1. ovog člana isplaćuje se 
zaposlenom u visini izgubljene zarade, koja je umanjena za iznos poreza i 
doprinosa koji se obračunavaju po osnovu zarade u skladu sa zakonom.
Porez i doprinos za obavezno socijalno osiguranje za 
period u kome zaposleni nije radio obračunava se i plaća na utvrđeni mesečni 
iznos izgubljene zarade iz stava 2. ovog člana.
Ako sud u toku postupka utvrdi da je zaposlenom 
prestao radni odnos bez pravnog osnova, a zaposleni ne zahteva da se vrati na 
rad, sud će, na zahtev zaposlenog, obavezati poslodavca da zaposlenom isplati 
naknadu štete u iznosu od najviše 18 zarada zaposlenog, u zavisnosti od vremena 
provedenog u radnom odnosu kod poslodavca, godina života zaposlenog i broja 
izdržavanih članova porodice.
Ako sud u toku postupka utvrdi da je zaposlenom 
prestao radni odnos bez pravnog osnova, ali u toku postupka poslodavac dokaže da 
postoje okolnosti koje opravdano ukazuju da nastavak radnog odnosa, uz uvažavanje 
svih okolnosti i interesa obe strane u sporu, nije moguć, sud će odbiti zahtev 
zaposlenog da se vrati na rad i dosudiće mu naknadu štete u dvostrukom iznosu od 
iznosa utvrđenog u skladu sa stavom 5. ovog člana.
Ako sud u toku postupka utvrdi da je postojao osnov 
za prestanak radnog odnosa, ali da je poslodavac postupio suprotno odredbama 
zakona kojima je propisan postupak za prestanak radnog odnosa, sud će odbiti 
zahtev zaposlenog za vraćanje na rad, a na ime naknade štete dosudiće zaposlenom 
iznos do šest zarada zaposlenog.
Pod zaradom iz st. 5. i 7. ovog člana smatra se 
zarada koju je zaposleni ostvario u mesecu koji prethodi mesecu u kome mu je 
prestao radni odnos.
Naknada iz st. 1, 5, 6. i 7. ovog člana umanjuje se za 
iznos prihoda koje je zaposleni ostvario po osnovu rada, po prestanku radnog 
odnosa.
*Službeni glasnik RS, broj 75/2014
HVII. OSTVARIVANJE I ZAŠTITA PRAVA 
ZAPOSLENIH 
Član 192.
O pravima, obavezama i odgovornostima iz radnog 
odnosa odlučuje:
1) u pravnom licu – nadležni organ kod poslodavca, 
odnosno lice utvrđeno zakonom ili opštim aktom poslodavca ili lice koje oni 
ovlaste;
2) kod poslodavca koji nema svojstvo pravnog lica – 
preduzetnik ili lice koje on ovlasti.
Ovlašćenje iz stava 1. ovog člana daje se 
u pisanom obliku. 
*Službeni glasnik RS, broj 75/2014
Član 193.
Zaposlenom se u pisanom obliku dostavlja 
rešenje o ostvarivanju prava, obaveza i odgovornosti, sa obrazloženjem i poukom o 
pravnom leku, osim u slučaju iz člana 172. ovog zakona. 
Odredbe člana 185. st. 2 – 4. ovog 
zakona odnose se i na postupak dostavljanja rešenja iz stava 1. ovog člana. 

Zaštita pojedinačnih prava
Član 194.
Opštim aktom i ugovorom o radu može se 
predvideti postupak sporazumnog rešavanja spornih pitanja između poslodavca i 
zaposlenog. 
Sporna pitanja u smislu stava 1. ovog 
člana rešava arbitar. 
Arbitra sporazumom određuju strane u 
sporu iz reda stručnjaka u oblasti koja je predmet spora. 
Rok za pokretanje postupka pred arbitrom 
jeste tri dana od dana dostavljanja rešenja zaposlenom. 
Arbitar je dužan da donese odluku u roku 
od 10 dana od dana podnošenja zahteva za sporazumno rešavanje spornih pitanja. 

Za vreme trajanja postupka pred arbitrom 
zbog otkaza ugovora o radu, zaposlenom miruje radni odnos. 

Ako arbitar u roku iz stava 5. ovog 
člana ne donese odluku, rešenje o otkazu ugovora o radu postaje izvršno. 

Odluka arbitra je konačna i obavezuje 
poslodavca i zaposlenog. 
Član 195.
Protiv rešenja kojim je povređeno pravo 
zaposlenog ili kad je zaposleni saznao za povredu prava, zaposleni, odnosno 
predstavnik sindikata čiji je zaposleni član ako ga zaposleni ovlasti, može da 
pokrene spor pred nadležnim sudom. 
Rok za pokretanje spora jeste 60 dana od 
dana dostavljanja rešenja, odnosno saznanja za povredu prava. 
Brisan je raniji stav 3. (vidi član 88. 
Zakona - 75/2014-3)
*Službeni glasnik RS, broj 75/2014
Rokovi zastarelosti potraživanja iz 
radnog odnosa 
Član 196. 
Sva novčana potraživanja iz radnog odnosa 
zastarevaju u roku od tri godine od dana nastanka obaveze. 

HVIII. POSEBNE ODREDBE 

1. Rad van radnog odnosa
1) Privremeni i povremeni poslovi
Član 197.
Poslodavac može za obavljanje poslova koji 
su po svojoj prirodi takvi da ne traju duže od 120 radnih dana u kalendarskoj 
godini da zaključi ugovor o obavljanju privremenih i povremenih poslova sa: 

1) nezaposlenim licem; 

2) zaposlenim koji radi nepuno radno 
vreme – do punog radnog vremena; 
3) korisnikom starosne penzije. 

Ugovor iz stava 1. ovog člana zaključuje 
se u pisanom obliku. 
Član 198.
Poslodavac može za obavljanje privremenih 
i povremenih poslova da zaključi ugovor sa licem koje je član omladinske ili 
studentske zadruge u skladu sa propisima o zadrugama. 
*Službeni glasnik RS, broj 75/2014
2) Ugovor o delu
Član 199.
Poslodavac može sa određenim licem da 
zaključi ugovor o delu, radi obavljanja poslova koji su van delatnosti poslodavca, 
a koji imaju za predmet samostalnu izradu ili opravku određene stvari, 
samostalno izvršenje određenog fizičkog ili intelektualnog posla. 

Ugovor o delu može da se zaključi i sa 
licem koje obavlja umetničku ili drugu delatnost u oblasti kulture u skladu sa 
zakonom. 
Ugovor iz stava 2. ovog člana mora da 
bude u saglasnosti sa posebnim kolektivnim ugovorom za lica koja samostalno 
obavljaju delatnost u oblasti umetnosti i kulture, ako je takav kolektivni ugovor 
zaključen. 
Ugovor iz stava 1. ovog člana zaključuje 
se u pisanom obliku. 
Brisan je naziv pododeljka 3) (vidi član 
90. Zakona - 75/2014-3)
Član 200.
Brisan je (vidi član 90. Zakona - 
75/2014-3)
4) Ugovor o stručnom osposobljavanju i 
usavršavanju
Član 201.
Ugovor o stručnom osposobljavanju može da se zaključi, 
radi obavljanja pripravničkog staža, odnosno polaganja stručnog ispita, kad je to 
zakonom, odnosno pravilnikom predviđeno kao poseban uslov za samostalan rad u 
struci.
Ugovor o stručnom usavršavanju može da se zaključi, 
radi stručnog usavršavanja i sticanja posebnih znanja i sposobnosti za rad u 
struci, odnosno obavljanja specijalizacije, za vreme utvrđeno programom 
usavršavanja, odnosno specijalizacije, u skladu sa posebnim propisom.
Poslodavac može licu na stručnom osposobljavanju ili 
usavršavanju da obezbedi novčanu naknadu i druga prava, u skladu sa zakonom, 
opštim aktom ili ugovorom o stručnom osposobljavanju i usavršavanju.
Novčana naknada iz stava 3. ovog člana ne smatra se 
zaradom u smislu ovog zakona.
Ugovor iz st. 1. i 2. ovog člana zaključuje se u 
pisanom obliku.
*Službeni glasnik RS, broj 75/2014
5) Dopunski rad
Član 202.
Zaposleni koji radi sa punim radnim 
vremenom kod poslodavca može da zaključi ugovor o dopunskom radu sa drugim 
poslodavcem, a najviše do jedne trećine punog radnog vremena. 

Ugovorom o dopunskom radu utvrđuje se 
pravo na novčanu naknadu i druga prava i obaveze po osnovu rada. 

Ugovor iz stava 1. ovog člana zaključuje 
se u pisanom obliku. 
Brisan je naziv odeljka 2. (vidi član 92. 
Zakona - 75/2014-3)
Član 203.
Brisan je (vidi član 92. Zakona - 
75/2014-3)
3. Radna knjižica
Član 204.
Prestao je da važi (vidi član 116. 
Zakona - 75/2014-3)
HIH. ORGANIZACIJE ZAPOSLENIH I 
POSLODAVACA 
1. Savet zaposlenih
Član 205.
Zaposleni kod poslodavca koji ima više 
od 50 zaposlenih mogu obrazovati savet zaposlenih, u skladu sa zakonom. 

Savet zaposlenih daje mišljenje i 
učestvuje u odlučivanju o ekonomskim i socijalnim pravima zaposlenih, na način i 
pod uslovima utvrđenim zakonom i opštim aktom. 
2. Sindikat zaposlenih
Član 206.
Zaposlenima se jamči sloboda sindikalnog 
organizovanja i delovanja bez odobrenja, uz upis u registar. 
Član 207.
Zaposleni pristupa sindikatu 
potpisivanjem pristupnice. 
Poslodavac je dužan da zaposlenom koji 
je član sindikata na ime sindikalne članarine odbije iznos od zarade na osnovu 
njegove pismene izjave i da taj iznos uplati na odgovarajući račun sindikata. 

Član 208.
Sindikat je dužan da dostavi poslodavcu 
akt o upisu u registar sindikata i odluku o izboru predsednika i članova organa 
sindikata, u roku od osam dana od dana dostavljanja akta o upisu sindikata u 
registar, odnosno od dana izbora organa sindikata. 
Član 209.
Sindikat ima pravo da bude obavešten od 
strane poslodavca o ekonomskim i radno-socijalnim pitanjima od značaja za položaj 
zaposlenih, odnosno članova sindikata. 
Član 210.
Poslodavac je dužan da sindikatu koji 
okuplja zaposlene kod poslodavca obezbedi tehničko-prostorne uslove 
u skladu sa 
prostornim i finansijskim mogućnostima, kao i da mu omogući pristup podacima i 
informacijama neophodnim za obavljanje sindikalnih aktivnosti. 

Tehničko-prostorni uslovi za obavljanje 
aktivnosti sindikata utvrđuju se kolektivnim ugovorom ili sporazumom poslodavca 
i sindikata. 
*Službeni glasnik RS, broj 75/2014
Član 211.
Кolektivnim ugovorom ili sporazumom između poslodavca 
i sindikata kod poslodavca, može se utvrditi pravo na plaćeno odsustvo 
predstavniku sindikata, radi obavljanja sindikalne funkcije, srazmerno broju 
članova sindikata.
Ako kolektivni ugovor ili sporazum iz 
stava 1. ovog člana nije zaključen, lice ovlašćeno za zastupanje i predstavljanje 
reprezentativnog sindikata kod poslodavca za obavljanje sindikalne funkcije ima 
pravo: 
1) na 40 plaćenih časova rada mesečno 
ako sindikat ima najmanje 200 članova i po jedan čas mesečno za svakih sledećih 
100 članova; 
2) na srazmerno manje plaćenih časova ako 
sindikat ima manje od 200 članova. 
Brisan je raniji stav 3. (vidi član 94. 
Zakona - 75/2014-3)
Ako kolektivni ugovor ili sporazum iz 
stava 1. ovog člana nije zaključen, predsednik podružnice i član organa sindikata 
imaju pravo na 50% plaćenih časova iz stava 2. ovog člana. 

*Službeni glasnik RS, broj 75/2014
Član 212.
Sindikalni predstavnik ovlašćen za 
kolektivno pregovaranje, odnosno određen za člana odbora za kolektivno 
pregovaranje, ima pravo na plaćeno odsustvo za vreme pregovaranja. 

Član 213.
Sindikalni predstavnik koji je određen 
da zastupa zaposlenog u radnom sporu sa poslodavcem pred arbitrom ili sudom ima 
pravo na plaćeno odsustvo sa rada za vreme zastupanja. 
Član 214.
Sindikalni predstavnik koji odsustvuje 
sa rada u skladu sa čl. 211 – 213. ovog zakona ima pravo na naknadu zarade 
koja 
ne može biti veća od njegove prosečne zarade u prethodnih 12 meseci u skladu sa 
opštim aktom i ugovorom o radu. 
Naknadu zarade iz stava 1. ovog člana 
plaća poslodavac. 
*Službeni glasnik RS, broj 75/2014
3. Osnivanje sindikata i udruženja 
poslodavaca
Član 215.
Sindikat, u smislu člana 6. ovog zakona, 
može da se osnuje u skladu sa opštim aktom sindikata. 
Član 216.
Udruženje poslodavaca mogu da osnuju 
poslodavci koji zapošljavaju najmanje 5% zaposlenih u odnosu na ukupan broj 
zaposlenih u određenoj grani, grupi, podgrupi ili delatnosti, odnosno na 
teritoriji određene teritorijalne jedinice. 
Član 217.
Sindikat i udruženje poslodavaca upisuju 
se u registar u skladu sa zakonom i drugim propisom. 
Način upisa u registar sindikata i 
udruženja poslodavaca propisuje ministar. 
4. Reprezentativnost sindikata
Član 218.
Sindikat se smatra reprezentativnim: 

1) ako je osnovan i deluje na načelima 
slobode sindikalnog organizovanja i delovanja; 
2) ako je nezavisan od državnih organa i 
poslodavaca; 
3) ako se finansira pretežno iz 
članarine i drugih sopstvenih izvora; 
4) ako ima potreban broj članova na 
osnovu pristupnica u skladu sa čl. 219. i 220. ovog zakona; 

5) ako je upisan u registar u skladu sa 
zakonom i drugim propisom. 
Prilikom utvrđivanja reprezentativnosti 
na osnovu broja članova, prioritet ima poslednja potpisana pristupnica sindikatu. 

Član 219.
Reprezentativnim sindikatom kod 
poslodavca smatra se sindikat koji ispunjava uslove iz člana 218. ovog zakona i u 
koji je učlanjeno najmanje 15% zaposlenih od ukupnog broja zaposlenih kod 
poslodavca. 
Reprezentativnim sindikatom kod 
poslodavca smatra se i sindikat u grani, grupi, podgrupi ili delatnosti u koji 
je neposredno učlanjeno najmanje 15% zaposlenih kod tog poslodavca. 

Član 220.
Reprezentativnim sindikatom za 
teritoriju Republike Srbije, odnosno jedinice teritorijalne autonomije ili 
lokalne samouprave, odnosno za granu, grupu, podgrupu ili delatnost, smatra se 
sindikat koji ispunjava uslove iz člana 218. ovog zakona i u koji je učlanjeno 
najmanje 10% zaposlenih od ukupnog broja zaposlenih u grani, grupi, podgrupi ili 
delatnosti, odnosno na teritoriji određene teritorijalne jedinice.

5. Reprezentativnost udruženja 
poslodavaca
Član 221.
Udruženje poslodavaca smatra se 
reprezentativnim: 
1) ako je upisano u registar u skladu sa 
zakonom; 
2) ako ima potreban broj zaposlenih kod 
poslodavaca – članova udruženja poslodavaca, u skladu sa članom 222. ovog zakona. 

Član 222.
Reprezentativnim udruženjem poslodavaca, 
u smislu ovog zakona, smatra se udruženje poslodavaca u koje je učlanjeno 10% 
poslodavca od ukupnog broja poslodavaca u grani, grupi, podgrupi ili delatnosti, 
odnosno na teritoriji određene teritorijalne jedinice, pod uslovom da ti 
poslodavci zapošljavaju najmanje 15% od ukupnog broja zaposlenih u grani, grupi, 
podgrupi ili delatnosti, odnosno na teritoriji određene teritorijalne jedinice. 

6. Utvrđivanje reprezentativnosti 
sindikata i udruženja poslodavaca
1) Organ nadležan za utvrđivanje 
reprezentativnosti
Član 223.
Reprezentativnost sindikata kod 
poslodavca utvrđuje poslodavac u prisustvu predstavnika zainteresovanih 
sindikata, u skladu sa ovim zakonom. 
Sindikat može da podnese zahtev za 
utvrđivanje reprezentativnosti Odboru za utvrđivanje reprezentativnosti sindikata 
i udruženja poslodavaca (u daljem tekstu: Odbor): 
1) ako mu nije utvrđena 
reprezentativnost u smislu stava 1. ovog člana u roku od 15 dana od dana 
podnošenja zahteva; 
2) ako smatra da reprezentativnost 
sindikata nije utvrđena u skladu sa ovim zakonom. 
Član 224.
Reprezentativnost sindikata za 
teritoriju Republike Srbije, odnosno jedinice teritorijalne autonomije ili 
lokalne samouprave, odnosno u grani, grupi, podgrupi ili delatnosti, i 
reprezentativnost udruženja poslodavaca – utvrđuje ministar, na predlog Odbora, u 
skladu sa ovim zakonom. 
Član 225.
Odbor čine po tri predstavnika Vlade, 
sindikata i udruženja poslodavaca, koji se imenuju na četiri godine. 

Predstavnike Vlade imenuje Vlada na 
predlog ministra, a predstavnike sindikata i udruženja poslodavaca imenuju 
sindikati i udruženja poslodavaca – članovi Socijalno-ekonomskog saveta. 

Administrativno-stručne poslove za Odbor 
obavlja ministarstvo. 
2) Zahtev za utvrđivanje 
reprezentativnosti
Član 226.
Zahtev za utvrđivanje reprezentativnosti 
(u daljem tekstu: zahtev) u smislu člana 223. stav 1. ovog zakona sindikat 
podnosi poslodavcu. 
Uz zahtev se podnosi dokaz o ispunjenju 
uslova reprezentativnosti iz člana 218. stav 1. tač. 4) i 5) i člana 219. ovog 
zakona. 
Član 227.
Zahtev za utvrđivanje reprezentativnosti 
u smislu člana 223. stav 2. i člana 224. ovog zakona sindikat, odnosno udruženje 
poslodavaca, podnosi Odboru. 
Uz zahtev se podnosi dokaz o ispunjenju 
uslova reprezentativnosti iz člana 218. stav 1. tač. 4) i 5) i čl. 219–222. ovog 
zakona, a za sindikat kod poslodavca i dokaz o ispunjenosti uslova iz člana 223. 
stav 2. ovog zakona. 
Uz zahtev se dostavlja izjava lica 
ovlašćenog za zastupanje i predstavljanje sindikata, odnosno udruženja poslodavaca, 
o broju članova. 
Ukupan broj zaposlenih i poslodavaca na 
teritoriji određene teritorijalne jedinice, u grani, grupi, podgrupi ili 
delatnosti utvrđuje se na osnovu podataka organa nadležnog za statistiku, 
odnosno drugog organa koji vodi odgovarajuću evidenciju. 
Ukupan broj zaposlenih kod poslodavca 
utvrđuje se na osnovu potvrde poslodavca. 
Poslodavac je dužan da izda potvrdu o 
broju zaposlenih na zahtev sindikata. 
3) Postupak po zahtevu
Član 228.
U postupku utvrđivanja reprezentativnosti 
sindikata kod poslodavca učestvuju i predstavnici sindikata osnovanih kod 
poslodavca. 
O zahtevu iz člana 226. ovog zakona 
poslodavac odlučuje rešenjem na osnovu podnetih dokaza o ispunjenju uslova 
reprezentativnosti, u roku od 15 dana od dana podnošenja zahteva. 

Član 229.
Odbor utvrđuje da li su zahtev i dokazi 
podneti u skladu sa članom 227. ovog zakona. 
Podnosilac zahteva dužan je da na zahtev 
Odbora dostavi i pristupnice sindikatu, odnosno sporazume i druge dokaze o 
pristupanju poslodavaca udruženju poslodavaca. 
Podnosilac zahteva dužan je da u roku od 
15 dana otkloni nedostatke, ako uz zahtev nisu podneti dokazi iz člana 227. ovog 
zakona. 
Zahtev se smatra urednim i blagovremenim 
ako podnosilac zahteva otkloni nedostatke u roku utvrđenom u stavu 3. ovog 
člana. 
Odbor može raditi i usvajati predlog ako je na 
sednici prisutno najmanje dve trećine ukupnog broja članova Odbora.
Odbor usvaja predlog većinom glasova od ukupnog broja 
članova Odbora.
Ako Odbor ne dostavi odgovarajući predlog u 
odgovarajućem roku, a najkasnije u roku od 30 dana od dana podnošenja zahteva, 
ministar može da odluči o zahtevu i bez predloga Odbora.
*Službeni glasnik RS, broj 75/2014
Član 230.
Ministar na predlog Odbora donosi 
zaključak o odbacivanju zahteva: 
1) ako je sindikat kod poslodavca podneo 
zahtev pre podnošenja zahteva za utvrđivanje reprezentativnosti poslodavcu, 
odnosno pre isteka roka iz člana 223. stav 2. tačka 1) ovog zakona; 

2) ako podnosilac zahteva ne otkloni 
nedostatke u roku utvrđenom u članu 229. stav 3. ovog zakona. 

Član 231.
Ministar donosi rešenje o utvrđivanju 
reprezentativnosti sindikata, odnosno udruženja poslodavaca, na predlog Odbora, 
ako su ispunjeni uslovi utvrđeni ovim zakonom. 
Rešenje iz stava 1. ovog člana donosi se 
u roku od 15 dana od dana podnošenja zahteva, odnosno od dana otklanjanja 
nedostataka u smislu člana 229. stav 3. ovog zakona. 
Ministar donosi rešenje o odbijanju 
zahteva, na predlog Odbora, ako sindikat, odnosno udruženje poslodavaca, ne 
ispunjava uslove reprezentativnosti utvrđene ovim zakonom. 
Protiv rešenja iz st. 1. i 3. ovog člana 
može se pokrenuti upravni spor. 
Član 232.
Ministar može da zahteva od Odbora 
preispitivanje predloga o utvrđivanju reprezentativnosti, u roku od osam dana od 
dana dostavljanja predloga, ako oceni da nisu utvrđene sve činjenice bitne za 
utvrđivanje reprezentativnosti. 
Odbor je dužan da se izjasni o zahtevu 
iz stava 1. ovog člana i dostavi konačan predlog ministru u roku od tri dana od 
dana dostavljanja zahteva za preispitivanje predloga Odbora. 
Ministar je dužan da postupi po predlogu 
iz stava 2. ovog člana i donese rešenje u smislu člana 231. ovog zakona. 

4) Preispitivanje utvrđene 
reprezentativnosti
Član 233.
Sindikat, poslodavci i udruženje 
poslodavaca mogu podneti zahtev za preispitivanje utvrđene reprezentativnosti po 
isteku roka od tri godine od dana donošenja rešenja iz člana 228. stav 2, člana 
231. stav 1. i člana 232. stav 3. ovog zakona. 
Preispitivanje reprezentativnosti 
sindikata kod poslodavca, utvrđene rešenjem poslodavca, može se pokrenuti na 
inicijativu poslodavca, odnosno na zahtev drugog sindikata kod tog poslodavca. 

Zahtev za preispitivanje 
reprezentativnosti sindikata kod poslodavca utvrđene rešenjem ministra može 
podneti poslodavac kod koga je osnovan sindikat čija se reprezentativnost 
preispituje ili drugi sindikat kod tog poslodavca. 
Zahtev za preispitivanje 
reprezentativnosti sindikata iz člana 220. ovog zakona može da podnese sindikat 
osnovan za teritorijalnu jedinicu, odnosno granu, grupu, podgrupu ili delatnost 
za koju je osnovan sindikat čija se reprezentativnost preispituje. 

Zahtev za preispitivanje 
reprezentativnosti udruženja poslodavaca iz člana 222. ovog zakona može da 
podnese udruženje poslodavaca osnovano za granu, grupu, podgrupu ili delatnost, 
odnosno teritorijalnu jedinicu za koju je osnovano udruženje poslodavaca čija se 
reprezentativnost preispituje. 
Član 234.
Zahtev iz člana 233. stav 2. ovog zakona 
podnosi se poslodavcu kod koga je osnovan sindikat čija se reprezentativnost 
preispituje. 
Zahtev i inicijativa iz člana 233. stav 
2. sadrže naziv sindikata, broj akta o registraciji, razloge zbog kojih se 
zahteva preispitivanje reprezentativnosti i navođenje dokaza koji na to ukazuju. 

Poslodavac je dužan da u roku od osam 
dana od dana prijema zahteva iz stava 1. ovog člana, odnosno pokretanja 
inicijative iz stava 2. ovog člana, o tome obavesti sindikat čija se 
reprezentativnost preispituje i zatraži da dostavi dokaze o ispunjavanju uslova 
reprezentativnosti u skladu sa ovim zakonom. 
Sindikat je dužan da u roku od osam dana 
od dana prijema obaveštenja iz stava 3. ovog člana dostavi poslodavcu dokaze o 
ispunjavanju uslova reprezentativnosti. 
Član 235.
Zahtev iz člana 233. st. 3–5. ovog 
zakona podnosi se Odboru i sadrži naziv sindikata, odnosno udruženja poslodavaca, 
nivo osnivanja, broj akta o registraciji, razloge zbog kojih se zahteva 
preispitivanje reprezentativnosti i navođenje dokaza koji na to ukazuju. 

Odbor je dužan da u roku od osam dana od 
dana prijema zahteva iz stava 1. ovog člana o tome obavesti sindikat, odnosno 
udruženje poslodavaca, čija se reprezentativnost preispituje i zatraži da dostave 
dokaze o ispunjavanju uslova reprezentativnosti u skladu sa ovim zakonom. 

Sindikat, odnosno udruženje poslodavaca, 
dužni su da, u roku od 15 dana od dana prijema obaveštenja iz stava 2. ovog 
člana, dostave Odboru dokaze o ispunjavanju uslova reprezentativnosti. 

Član 236.
Postupak za preispitivanje 
reprezentativnosti sindikata, odnosno udruženja poslodavaca, vodi se u skladu sa 
odredbama čl. 228–232. ovog zakona. 
Član 237.
Rešenje o reprezentativnosti i rešenje o 
gubitku reprezentativnosti sindikata za određenu granu, grupu, podgrupu ili 
delatnost, odnosno za teritorijalnu jedinicu, kao i rešenje o utvrđivanju 
reprezentativnosti i rešenje o gubitku reprezentativnosti udruženja poslodavaca, 
objavljuju se u „Službenom glasniku Republike Srbije”. 
7. Pravna i poslovna sposobnost 
sindikata i udruženja poslodavaca
Član 238.
Sindikat i udruženje poslodavaca stiču 
svojstvo pravnog lica danom upisa u registar, u skladu sa zakonom i drugim 
propisom. 
Član 239.
Sindikat, odnosno udruženje poslodavaca, 
kome je utvrđena reprezentativnost u skladu sa ovim zakonom, ima: 

1) pravo na kolektivno pregovaranje i 
zaključivanje kolektivnog ugovora na odgovarajućem nivou; 
2) pravo na učešće u rešavanju 
kolektivnih radnih sporova; 
3) pravo na učešće u radu tripartitnih i 
multipartitnih tela na odgovarajućem nivou; 
4) druga prava, u skladu sa zakonom. 

HH. КOLEКTIVNI UGOVORI 

1. Predmet i oblik kolektivnog ugovora
Član 240.
Кolektivnim ugovorom, u skladu sa 
zakonom i drugim propisom, uređuju se prava, obaveze i odgovornosti iz radnog 
odnosa, postupak izmena i dopuna kolektivnog ugovora, međusobni odnosi učesnika 
kolektivnog ugovora i druga pitanja od značaja za zaposlenog i poslodavca. 

Кolektivni ugovor zaključuje se u pisanom 
obliku. 
2. Vrste kolektivnih ugovora
Član 241.
Кolektivni ugovor može da se zaključi kao 
opšti, poseban, i kod poslodavca. 
Član 242.
Opšti kolektivni ugovor i poseban 
kolektivni ugovor za određenu granu, grupu, podgrupu ili delatnost zaključuju se 
za teritoriju Republike Srbije. 
Član 243.
Poseban kolektivni ugovor zaključuje se 
za teritoriju jedinice teritorijalne autonomije ili lokalne samouprave. 

3. Učesnici u zaključivanju kolektivnog 
ugovora
Član 244. 
Opšti kolektivni ugovor zaključuju 
reprezentativno udruženje poslodavaca i reprezentativni sindikat osnovani za 
teritoriju Republike Srbije. 
Član 245.
Poseban kolektivni ugovor za granu, 
grupu, podgrupu ili delatnost zaključuju reprezentativno udruženje poslodavaca i 
reprezentativni sindikat osnovani za granu, grupu, podgrupu ili delatnost. 

Poseban kolektivni ugovor za teritoriju 
jedinice teritorijalne autonomije i lokalne samouprave zaključuju reprezentativno 
udruženje poslodavaca i reprezentativni sindikat osnovani za teritorijalnu 
jedinicu za koju se zaključuje kolektivni ugovor. 
Član 246.
Poseban kolektivni ugovor za javna 
preduzeća i javne službe zaključuju osnivač, odnosno organ koji on ovlasti, i 
reprezentativni sindikat. 
Poseban kolektivni ugovor za teritoriju 
Republike za javna preduzeća i javne službe čiji je osnivač autonomna pokrajina 
ili jedinica lokalne samouprave može da zaključi Vlada i reprezentativni 
sindikat, ako postoji opravdani interes i u cilju obezbeđivanja jednakih uslova 
rada.
Poseban kolektivni ugovor za javna preduzeća i 
društva kapitala čiji je osnivač javno preduzeće zaključuju osnivač javnog 
preduzeća, odnosno organ koji on ovlasti i reprezentativni sindikat.
Poseban kolektivni ugovor za lica koja 
samostalno obavljaju delatnost u oblasti umetnosti ili kulture (samostalni 
umetnici) zaključuju reprezentativno udruženje poslodavaca i reprezentativni 
sindikat. 
Brisan je raniji stav 3. (vidi član 97. 
Zakona - 75/2014-3)
*Službeni glasnik RS, broj 75/2014
Član 247.
Кolektivni ugovor kod poslodavca za 
javna preduzeća, društva kapitala čiji je osnivač javno preduzeće i javne 
službe zaključuju osnivač, odnosno organ koji on ovlasti, reprezentativni 
sindikat kod poslodavca i poslodavac. U ime poslodavca kolektivni ugovor 
potpisuje lice ovlašćeno za zastupanje poslodavca.
*Službeni glasnik RS, broj 75/2014
Član 248.
Кolektivni ugovor kod poslodavca 
zaključuju poslodavac i reprezentativni sindikat kod poslodavca. U ime poslodavca 
kolektivni ugovor potpisuje lice ovlašćeno za zastupanje poslodavca. 

*Službeni glasnik RS, broj 75/2014
Član 249.
Ako nijedan od sindikata, odnosno 
nijedno od udruženja poslodavaca, ne ispunjava uslove reprezentativnosti u smislu 
ovog zakona, sindikati odnosno udruženja poslodavaca mogu zaključiti sporazum o 
udruživanju, radi ispunjenja uslova reprezentativnosti utvrđenih ovim zakonom i 
učestvovanja u zaključivanju kolektivnog ugovora. 
Član 250.
Ako kod poslodavca nije osnovan 
sindikat, zarada, naknada zarade i druga primanja zaposlenih mogu da se urede 
sporazumom. 
Sporazum se smatra zaključenim kada ga 
potpišu lice ovlašćeno za zastupanje poslodavca i predstavnik saveta zaposlenih 
ili zaposleni koji je dobio ovlašćenje od najmanje 50% od ukupnog broja zaposlenih 
kod poslodavca. 
Sporazum prestaje da važi danom stupanja 
na snagu kolektivnog ugovora. 
*Službeni glasnik RS, broj 75/2014
4. Pregovaranje i zaključivanje kolektivnog 
ugovora
Član 251.
Ako u zaključivanju kolektivnog ugovora 
učestvuje više reprezentativnih sindikata ili reprezentativnih udruženja 
poslodavaca, odnosno sindikati ili udruženja poslodavaca koji su zaključili 
sporazum o udruživanju iz člana 249. ovog zakona, obrazuje se odbor za pregovore. 

Članove odbora iz stava 1. ovog člana 
određuju sindikati, odnosno udruženja poslodavaca, srazmerno broju članova. 

Član 252.
U postupku pregovaranja radi zaključivanja 
kolektivnog ugovora kod poslodavca reprezentativni sindikat je dužan da sarađuje 
sa sindikatom u koji je učlanjeno najmanje 10% zaposlenih kod poslodavca, radi 
izražavanja interesa zaposlenih koji su učlanjeni u taj sindikat. 

Član 253.
Predstavnici sindikata i poslodavaca, 
odnosno udruženja poslodavaca, koji učestvuju u pregovaranju za zaključivanje 
kolektivnog ugovora i zaključuju kolektivni ugovor moraju da imaju ovlašćenje 
svojih organa. 
Član 254.
Učesnici u zaključivanju kolektivnog 
ugovora dužni su da pregovaraju. 
Ako se u toku pregovora ne postigne 
saglasnost za zaključivanje kolektivnog ugovora u roku od 45 dana od dana 
započinjanja pregovora, učesnici mogu da obrazuju arbitražu za rešavanje spornih 
pitanja. 
Za delatnosti od opšteg interesa, 
sporovi u zaključivanju, izmeni i dopuni i primeni kolektivnih ugovora rešavaju se 
u skladu sa zakonom. 
Član 255.
Sastav, način rada i dejstvo odluke 
arbitraže sporazumno utvrđuju učesnici u zaključivanju kolektivnog ugovora. 

Rok za donošenje odluke ne može biti duži 
od 15 dana od dana obrazovanja arbitraže. 
5. Primena kolektivnih ugovora
Član 256.
Opšti i poseban kolektivni ugovor 
neposredno se primenjuju i obavezuju sve poslodavce koji su u vreme zaključivanja 
kolektivnog ugovora članovi udruženja poslodavaca – učesnika kolektivnog ugovora. 

Кolektivni ugovor iz stava 1. ovog člana 
obavezuje i poslodavce koji su naknadno postali članovi udruženja poslodavaca – 
učesnika kolektivnog ugovora, od dana pristupanja udruženju poslodavaca. 

Кolektivni ugovor obavezuje poslodavce 
iz st. 1. i 2. ovog člana šest meseci nakon istupanja iz udruženja poslodavaca – 
učesnika kolektivnog ugovora. 
Član 256a
Кolektivnom ugovoru može naknadno pristupiti 
poslodavac, odnosno udruženje poslodavaca koje nije potpisnik kolektivnog 
ugovora, odnosno nije član udruženja poslodavaca – učesnika kolektivnog ugovora.
Odluku o pristupanju kolektivnom ugovoru donosi 
nadležni organ poslodavca, odnosno udruženja poslodavaca iz stava 1. ovog člana, 
u skladu sa kojom se kolektivni ugovor primenjuje na njegove zaposlene od dana 
određenog u odluci.
O odluci iz stava 1. ovog člana, poslodavac, odnosno 
udruženje poslodavaca obaveštava potpisnike kolektivnog ugovora i organ koji vrši 
registraciju kolektivnog ugovora.
Odluka o pristupanju kolektivnom ugovoru prestaje da 
važi prestankom važenja kolektivnog ugovora ili ranije, odlukom nadležnog organa 
poslodavca, odnosno udruženja poslodavaca.
*Službeni glasnik RS, broj 75/2014
Član 257.
Vlada može da odluči da se kolektivni ugovor ili 
pojedine njegove odredbe primenjuju i na poslodavce koji nisu članovi udruženja 
poslodavaca – učesnika kolektivnog ugovora.
Odluku iz stava 1. ovog člana Vlada može doneti radi 
ostvarivanja ekonomske i socijalne politike u Republici, u cilju obezbeđivanja 
jednakih uslova rada koji predstavljaju minimum prava zaposlenih, odnosno da bi 
se ublažile razlike u zaradama u određenoj grani, grupi, podgrupi ili delatnosti 
koje bitno utiču na socijalni i ekonomski položaj zaposlenih što ima za 
posledicu nelojalnu konkurenciju, pod uslovom da kolektivni ugovor čije se 
dejstvo proširuje obavezuje poslodavce koji zapošljavaju više od 50% zaposlenih u 
određenoj grani, grupi, podgrupi ili delatnosti.
Odluku iz stava 2. ovog člana Vlada donosi na zahtev 
jednog od učesnika u zaključivanju kolektivnog ugovora čije se dejstvo proširuje, 
na obrazloženi predlog ministarstva nadležnog za delatnost u kojoj je zaključen 
kolektivni ugovor, a po pribavljenom mišljenju Socijalno-ekonomskog saveta.
Uz zahtev za proširenje dejstva kolektivnog ugovora, 
podnosilac je dužan da dostavi dokaz o ispunjenosti uslova iz stava 2. ovog 
člana.
Poslodavci koje obavezuje kolektivni ugovor čije se 
dejstvo proširuje i broj njihovih zaposlenih, utvrđuje se na osnovu podatka 
organa koji vodi registar kolektivnih ugovora, odnosno drugog nadležnog organa u 
skladu sa zakonom.
*Službeni glasnik RS, broj 75/2014
Član 258.
Vlada može, na zahtev poslodavca ili 
udruženja poslodavaca, da odluči da se kolektivni ugovor iz člana 257. ovog 
zakona u delu koji se odnosi na zarade i naknade zarade ne primenjuje na pojedine 
poslodavce ili udruženja poslodavaca. 
Poslodavac, odnosno udruženje 
poslodavaca, mogu da podnesu zahtev za izuzimanje od primene kolektivnog ugovora 
sa proširenim dejstvom, ako zbog finansijsko-poslovnih rezultata nisu u 
mogućnosti da primene kolektivni ugovor. 
Uz zahtev iz stava 2. ovog člana 
poslodavac ili udruženje poslodavaca dužni su da dostave dokaze o razlozima za 
izuzimanje od primene kolektivnog ugovora sa proširenim dejstvom. 

*Službeni glasnik RS, broj 75/2014
Član 259.
Odluku o izuzimanju od primene 
kolektivnog ugovora Vlada donosi na predlog ministarstva nadležnog za delatnost 
u kojoj je zaključen kolektivni ugovor i po pribavljenom mišljenju 
Socijalno-ekonomskog saveta. 
*Službeni glasnik RS, broj 75/2014
Član 260.
Vlada može staviti van snage odluku o 
proširenju dejstva kolektivnog ugovora i odluku o izuzimanju od primene 
kolektivnog ugovora, ako prestanu da postoje razlozi iz člana 257. stav 2. i 
člana 258. stav 2. ovog zakona. 
Odluka iz stava 1. ovog člana donosi se 
po postupku za donošenje odluke o proširenom dejstvu kolektivnog ugovora, odnosno 
odluke o izuzimanju od primene kolektivnog ugovora. 
Odluka iz čl. 257. i 259. ovog zakona 
prestaje da važi prestankom važenja kolektivnog ugovora, odnosno pojedinih 
njegovih odredaba, čije je dejstvo prošireno, odnosno izuzeto. 

*Službeni glasnik RS, broj 75/2014
Član 261.
Odluka iz čl. 257, 259. i 260. ovog 
zakona objavljuje se u „Službenom glasniku Republike Srbije”. 

Član 262.
Кolektivni ugovor kod poslodavca 
obavezuje i zaposlene kod poslodavca koji nisu članovi sindikata – potpisnika 
kolektivnog ugovora. 
6. Važenje i otkaz kolektivnog ugovora
Član 263.
Кolektivni ugovor se zaključuje na period 
do tri godine. 
Po isteku roka iz stava 1. ovog člana, 
kolektivni ugovor prestaje da važi, ako se učesnici kolektivnog ugovora drukčije 
ne sporazumeju najkasnije 30 dana pre isteka važenja kolektivnog ugovora. 

Član 264.
Važenje kolektivnog ugovora pre isteka 
roka iz člana 263. ovog zakona, može prestati sporazumom svih učesnika ili 
otkazom, na način utvrđen tim ugovorom. 
U slučaju otkaza, kolektivni ugovor se 
primenjuje najduže šest meseci od dana podnošenja otkaza, s tim što su učesnici 
dužni da postupak pregovaranja započnu najkasnije u roku od 15 dana od dana 
podnošenja otkaza. 
7. Rešavanje sporova
Član 265.
Sporna pitanja u primeni kolektivnih 
ugovora može da rešava arbitraža koju obrazuju učesnici kolektivnog ugovora, u 
roku od 15 dana od dana nastanka spora. 
Odluka arbitraže o spornom pitanju 
obavezuje učesnike. 
Sastav i način rada arbitraže uređuje se 
kolektivnim ugovorom. 
Učesnici u zaključivanju kolektivnog 
ugovora mogu pred nadležnim sudom da ostvare zaštitu prava utvrđenih kolektivnim 
ugovorom. 
8. Registracija kolektivnih ugovora
Član 266.
Opšti i poseban kolektivni ugovor, kao i 
njihove izmene, odnosno dopune, registruju se kod ministarstva. 

Sadržinu i postupak registracije 
kolektivnih ugovora propisuje ministar. 
9. Objavljivanje kolektivnog ugovora
Član 267.
Opšti i poseban kolektivni ugovor 
objavljuju se u „Službenom glasniku Republike Srbije”.

Način objavljivanja drugih kolektivnih 
ugovora utvrđuje se tim kolektivnim ugovorima. 
HHI. NADZOR
Član 268. 
Nadzor nad primenom ovog zakona, drugih 
propisa o radnim odnosima, opštih akata i ugovora o radu, kojima se uređuju 
prava, obaveze i odgovornosti zaposlenih vrši inspekcija rada. 

Član 268a
U postupku inspekcijskog nadzora inspektor je 
ovlašćen da:
1) vrši uvid u opšte i pojedinačne akte, evidencije i 
drugu dokumentaciju radi utvrđivanja relevantnih činjenica;
2) utvrđuje identitet lica i uzima izjave od 
poslodavca, odgovornih lica, zaposlenih i drugih lica koja se zateknu na radu 
kod poslodavca;
3) vrši kontrolu da li je izvršena prijava na 
obavezno socijalno osiguranje, na osnovu podataka iz Centralnog registra 
obaveznog socijalnog osiguranja;
4) pregleda poslovne prostorije, objekte, postrojenja, 
uređaje i drugo;
5) nalaže preduzimanje preventivnih i drugih mera za 
koje je ovlašćen u skladu sa zakonom radi sprečavanja povreda zakona.
*Službeni glasnik RS, broj 75/2014
Član 268b
Poslodavac, odgovorno lice kod poslodavca i zaposleni 
dužni su da inspektoru omoguće vršenje nadzora, uvid u dokumentaciju i nesmetan 
rad i da mu obezbede podatke potrebne za vršenje inspekcijskog nadzora, u skladu 
sa zakonom.
*Službeni glasnik RS, broj 75/2014
Član 269.
U vršenju inspekcijskog nadzora, 
inspektor rada je ovlašćen da rešenjem naloži poslodavcu da u određenom roku 
otkloni utvrđene povrede zakona, podzakonskog akta, opšteg akta i ugovora o 
radu. 
Inspektor rada je ovlašćen da rešenjem naloži 
poslodavcu da sa zaposlenim koji je zasnovao radni odnos u smislu člana 32. stav 
2. ovog zakona, zaključi ugovor o radu u pisanom obliku.
Poslodavac je dužan da, najkasnije u 
roku od 15 dana od dana isteka roka za otklanjanje utvrđene povrede, obavesti 
inspekciju rada o izvršenju rešenja. 
*Službeni glasnik RS, broj 75/2014
Član 270.
Inspektor rada podneće zahtev za 
pokretanje prekršajnog postupka ako nađe da je poslodavac, odnosno direktor ili 
preduzetnik, povredom zakona ili drugih propisa kojima se uređuju radni odnosi 
i podnošenje jedinstvene prijave na obavezno 
socijalno osiguranje, izvršio prekršaj. 
*Službeni glasnik RS, broj 113/2017
Član 271.
Ako inspektor rada nađe da je rešenjem 
poslodavca o otkazu ugovora o radu očigledno povređeno pravo zaposlenog, a 
zaposleni je pokrenuo radni spor, na zahtev zaposlenog odložiće svojim rešenjem 
izvršenje tog rešenja – do donošenja pravnosnažne odluke suda. 

Inspektor rada će odbiti zahtev iz stava 1. 
ovog člana ako nađe da pravo zaposlenog nije očigledno povređeno.
Zaposleni može podneti zahtev iz st. 1. 
i 2. ovog člana u roku od 15 dana od dana pokretanja radnog spora. 

Inspektor rada je dužan da donese rešenje 
iz st. 1. i 2. ovog člana u roku od 
30 dana od dana podnošenja zahteva 
zaposlenog, ako su ispunjeni uslovi iz st. 1. i 2. ovog člana.

*Službeni glasnik RS, broj 75/2014
Član 272.
Protiv rešenja inspektora rada može se 
izjaviti žalba ministru u roku od osam dana od dana dostavljanja rešenja. 

Žalba na rešenje iz člana 271. ovog 
zakona ne odlaže izvršenje rešenja. 

Ministar, odnosno lice koje on ovlasti dužno je 
da u roku od 30 dana 
od dana prijema žalbe odluči po žalbi. 
Protiv konačnog rešenja iz člana 271. st. 
1. i 2. ovog zakona ne može da se pokrene upravni spor. 
*Službeni glasnik RS, broj 75/2014
**Službeni glasnik RS, broj 113/2017
XXIa SARADNJA SA CENTRALNIM REGISTROM OBAVEZNOG SOCIJALNOG 
OSIGURANJA
*Službeni glasnik RS, broj 75/2014
Član 272a
Ministarstva nadležna za rad, državnu upravu i finansije 
mogu da preuzimaju podatke iz Jedinstvene baze Centralnog registra obaveznog 
socijalnog osiguranja potrebne za obavljanje poslova iz njihove nadležnosti.
*Službeni glasnik RS, broj 75/2014
HHII. КAZNENE ODREDBE
*Službeni glasnik RS, broj 75/2014
Član 273.
Novčanom kaznom od 800.000 do 2.000.000 dinara 
kazniće se za prekršaj poslodavac sa svojstvom pravnog lica:
1) ako sa licem koje radi nije zaključio ugovor o radu 
ili drugi ugovor u smislu ovog zakona (čl. 30–33. i čl. 197–202);
2) ako nije isplatio zaradu, odnosno minimalnu zaradu 
(čl. 104. i 111); 
3) ako nije isplatio zaradu u novcu, osim u slučaju 
iz člana 45. ovog zakona (član 110);
4) ako zaposlenom ne dostavi obračun zarade u skladu 
sa odredbama ovog zakona (član 121);
5) ako nije doneo program rešavanja viška zaposlenih 
(član 153);
6) ako zaposlenom otkaže ugovor o radu suprotno 
odredbama ovog zakona (čl. 179–181. i čl. 187. i 188);
7) ako sprečava inspektora rada u vršenju 
inspekcijskog nadzora, odnosno na drugi način onemogućava vršenje inspekcijskog 
nadzora (član 268a i 268b);
8) ako ne postupi po rešenju inspektora rada u skladu 
sa odredbama ovog zakona (čl. 269. i 271).
Novčanom kaznom od 300.000 do 500.000 dinara za 
prekršaj iz stava 1. ovog člana kazniće se preduzetnik.
Novčanom kaznom od 50.000 do 150.000 dinara kazniće 
se za prekršaj iz stava 1. ovog člana odgovorno lice u pravnom licu, odnosno 
zastupnik pravnog lica.
*Službeni glasnik RS, broj 75/2014
Član 274.
Novčanom kaznom od 600.000 do 1.500.000 dinara 
kazniće se za prekršaj poslodavac sa svojstvom pravnog lica:
1) ako prekrši zabranu diskriminacije u smislu ovog 
zakona (čl. 18–21);
2) ako zasnuje radni odnos sa licem mlađim od 18 
godina života suprotno odredbama ovog zakona (član 25);
3) ako zaposlenom odredi prekovremeni rad suprotno 
odredbama ovog zakona (član 53);
4) ako je izvršio preraspodelu radnog vremena 
suprotno odredbama ovog zakona (čl. 57. i 60);
5) ako zaposlenom koji radi noću ne obezbedi obavljanje 
poslova u toku dana suprotno odredbama ovog zakona (član 62);
6) ako zaposlenom koji radi u smenama ne obezbedi 
izmenu smena suprotno odredbama ovog zakona (član 63);
7) ako zaposlenom mlađem od 18 godina života odredi 
da radi suprotno odredbama ovog zakona (čl. 84, 87. i 88);
8) ako zaposlenom između navršene 18. i 21. godine 
života odredi da radi suprotno odredbama ovog zakona (član 85);
9) ako ne obezbedi zaštitu materinstva, kao i prava 
po osnovu nege deteta i posebne nege deteta ili druge osobe u skladu sa 
odredbama ovog zakona (čl. 89–100);
10) ako zaposlenom ne isplati naknadu zarade u skladu 
sa odredbama ovog zakona (čl. 114–117);
11) ako zaposlenom uskrati prava iz radnog odnosa 
suprotno odredbama ovog zakona (član 147);
12) ako donese odluku o udaljenju zaposlenog suprotno 
odredbama ovog zakona ili ako zaposlenog udalji sa rada duže od roka propisanog 
ovim zakonom (čl. 165–169);
13) ako zaposlenom ponudi zaključivanje aneksa ugovora 
suprotno odredbama ovog zakona (čl. 171–174);
14) ako do dana prestanka radnog odnosa zaposlenom ne 
izvrši isplatu svih dospelih zarada, naknada zarada i drugih primanja (član 186);
15) ako odluči o pojedinačnom pravu, obavezi ili 
odgovornosti zaposlenog, a ne donese rešenje ili ga ne dostavi zaposlenom u 
skladu sa odredbama ovog zakona (član 193).
Novčanom kaznom od 200.000 do 400.000 dinara za 
prekršaj iz stava 1. ovog člana kazniće se preduzetnik.
Novčanom kaznom od 30.000 do 150.000 dinara kazniće 
se za prekršaj iz stava 1. ovog člana odgovorno lice u pravnom licu, odnosno 
zastupnik pravnog lica.
*Službeni glasnik RS, broj 75/2014
Član 275.
Novčanom kaznom od 400.000 do 1.000.000 dinara 
kazniće se za prekršaj poslodavac sa svojstvom pravnog lica:
1) ako pozove na odgovornost predstavnika zaposlenih 
koji postupa u skladu sa zakonom i kolektivnim ugovorom (član 13);
2) ako zaposlenom ne preda primerak ugovora o radu u 
skladu sa odredbama ovog zakona (član 30. stav 4);
3) ako postupi suprotno odredbama ovog zakona koje 
uređuju godišnji odmor (čl. 68–75);
4) ako zaposlenom koji je ostvario pravo na mirovanje 
radnog odnosa uskrati pravo da se vrati na rad (član 79);

5) ako zaposlenom ne 
isplati naknadu troškova, odnosno drugo primanje u skladu sa odredbama ovog 
zakona (čl. 118–120);
6) ako zaposlenom uskrati pravo na otpremninu u 
skladu sa odredbama ovog zakona (član 158).
Novčanom kaznom od 100.000 do 300.000 dinara za 
prekršaj iz stava 1. ovog člana kazniće se preduzetnik.
Novčanom kaznom od 20.000 do 40.000 dinara kazniće se 
za prekršaj iz stava 1. ovog člana odgovorno lice u pravnom licu.
*Službeni glasnik RS, broj 75/2014
**Službeni glasnik RS, broj 113/2017
Član 276.
Novčanom kaznom od 150.000 do 300.000 dinara kazniće 
se za prekršaj poslodavac sa svojstvom pravnog lica, a preduzetnik sa kaznom od 
50.000 do 150.000 dinara:

1) ako ne drži primerak ugovora ili kopije ugovora u 
skladu sa odredbama ovog zakona (član 35. 
stav 1);
1a) ako ne vodi dnevnu evidenciju o prekovremenom 
radu zaposlenih u skladu sa odredbama ovog zakona (član 55. stav 6);
2) ako ne obezbedi vreme za odmor u toku dnevnog 
rada, dnevni i nedeljni odmor u skladu sa odredbama ovog zakona (čl. 64. do 67);
3) ako zaposlenom ne odobri korišćenje plaćenog 
odsustva u skladu sa odredbama ovog zakona (član 77);
4) ako ne vodi mesečnu evidenciju o zaradi i naknadi 
zarade u skladu sa odredbama ovog zakona (član 122);
5) brisana je (vidi član 7. Zakona - 113/2017-273)
6) ako zaposlenom uskrati pravo na otkazni rok, 
odnosno naknadu zarade u skladu sa ovim zakonom (član 189);
7) ako zaposlenom ne vrati uredno popunjenu radnu 
knjižicu (član 204). 
Novčanom kaznom od 10.000 do 20.000 dinara kazniće se 
za prekršaj iz stava 1. ovog člana odgovorno lice u pravnom licu, odnosno 
zastupnik pravnog lica.
*Službeni glasnik RS, broj 75/2014
**Službeni glasnik RS, broj 113/2017
Član 276a
Propuštanje propisanog roka za podnošenje jedinstvene 
prijave na obavezno socijalno osiguranje (član 35. stav 2), predstavlja prekršaj 
za koji se izriče novčana kazna propisana članom 31. Zakona o Centralnom 
registru obaveznog socijalnog osiguranja („Službeni glasnik RS”, br. 30/10, 44/14 
– dr. zakon i 116/14).
*Službeni glasnik RS, broj 113/2017
HHIII. PRELAZNE I ZAVRŠNE ODREDBE 

Član 277.
Do donošenja podzakonskih akata iz čl. 
46. stav 2, 96. stav 5, 103. stav 6, 204. stav 6, 217. stav 2. i 266. stav 2. 
ovog zakona, ostaju na snazi: 
1) Pravilnik o načinu i postupku 
registrovanja ugovora o radu za obavljanje poslova van prostorija poslodavca i 
poslova kućnog pomoćnog osoblja („Službeni glasnik RS”, broj 1/02); 

2) Pravilnik o uslovima, postupku i 
načinu ostvarivanja prava na odsustvo sa rada radi posebne nege deteta („Službeni 
glasnik RS”, broj 1/02); 
3) Pravilnik o načinu izdavanja i 
sadržaju potvrde o nastupanju privremene sprečenosti za rad zaposlenog u smislu 
propisa o zdravstvenom osiguranju („Službeni glasnik RS”, broj 1/02); 

4) Pravilnik o radnoj knjižici („Službeni 
glasnik RS”, broj 17/97); 
5) Pravilnik o upisu sindikalnih 
organizacija u registar („Službeni glasnik RS”, br. 6/97, 33/97, 49/00, 18/01 i 
64/04); 
6) Pravilnik o registraciji kolektivnih 
ugovora („Službeni glasnik RS”, broj 22/97). 
Član 278.
Poslodavac je dužan da sa zaposlenima 
koji su zasnovali radni odnos do dana stupanja na snagu ovog zakona, a nemaju 
zaključen ugovor o radu, zaključi ugovor o uređivanju međusobnih prava, obaveza i 
odgovornosti, koji sadrži elemente iz člana 33. stav 1. ovog zakona, osim iz 
tač. 4) – 8). 
Ugovorom iz stava 1. ovog člana ne 
zasniva se radni odnos. 
Član 279.
Poslodavci koji su do dana stupanja na 
snagu ovog zakona doneli odluku o preraspodeli radnog vremena za 2005. godinu, 
radno vreme zaposlenih organizovaće prema toj odluci. 
Član 280.
Zaposleni koji na dan stupanja na snagu 
ovog zakona nije u celini iskoristio godišnji odmor za 2004. godinu, godišnji 
odmor za tu godinu koristi po propisima koji su bili na snazi do dana stupanja na 
snagu ovog zakona, ako je to za zaposlenog povoljnije. 
Član 281.
Postupak za otkaz ugovora o radu koji je 
započet, a nije okončan do dana stupanja na snagu ovog zakona, okončaće se po 
propisima koji su bili na snazi do dana stupanja na snagu ovog zakona. 

Član 282.
Postupak za utvrđivanje viška zaposlenih 
koji je započet, a nije okončan do dana stupanja na snagu ovog zakona, okončaće 
se po propisima koji su bili na snazi do dana stupanja na snagu ovog zakona. 

Zaposleni kome je konačnom odlukom 
nadležnog organa, po osnovu prestanka potrebe za njegovim radom, utvrđeno pravo 
na osnovu propisa koji su važili do dana stupanja na snagu ovog zakona – nastavlja 
da koristi to pravo prema tim propisima. 
Član 283.
Zaposleni kome je do dana stupanja na 
snagu ovog zakona utvrđeno pravo na novčanu naknadu u smislu člana 107. Zakona o 
radu („Službeni glasnik RS”, br. 70/01 i 73/01) – nastavlja da ostvaruje pravo na 
novčanu naknadu u skladu sa tim zakonom. 
Član 284.
Odredbe kolektivnog ugovora koji je na 
snazi na dan stupanja na snagu ovog zakona, a koje nisu u suprotnosti sa ovim 
zakonom, ostaju na snazi do zaključivanja kolektivnog ugovora u skladu sa ovim 
zakonom. 
Odredbe opšteg i posebnih kolektivnih 
ugovora zaključenih pre 21. decembra 2001. godine, a koje su na snazi na dan 
stupanja na snagu ovog zakona i koje nisu u suprotnosti sa ovim zakonom ostaju na 
snazi do zaključivanja kolektivnih ugovora u skladu sa ovim zakonom, a najduže 
šest meseci od dana stupanja na snagu ovog zakona. 
Član 285.
Izbor organa Fonda, u skladu sa 
odredbama čl. 129–136. ovog zakona, izvršiće se u roku od 30 dana od dana 
stupanja na snagu ovog zakona. 
Zaposleni kojima se, u smislu člana 139. 
stav 2. ovog zakona, utvrdi pravo na potraživanje u periodu od dana stupanja na 
snagu ovog zakona do dana izbora organa Fonda – zahtev podnose u roku od 15 dana 
od dana izbora organa Fonda. 
Član 286.
Danom stupanja na snagu ovog zakona 
prestaje da važi Zakon o radu („Službeni glasnik RS”, br. 70/01 i 73/01). 

Član 287.
Ovaj zakon stupa na snagu osmog dana od 
dana objavljivanja u „Službenom glasniku Republike Srbije”. 

ODREDBE КOJE NISU UNETE U „PREČIŠĆEN 
TEКST“ ZAКONA
Zakon o izmenama i dopunama Zakona o 
radu: Službeni glasnik RS, broj 61/2005-69  
Član 11.  
Zaposlena žena koja je započela 
korišćenje porodiljskog odsustva u skladu sa članom 94. Zakona o radu („Službeni 
glasnik RS”, broj 24/05) do dana stupanja na snagu ovog zakona – nastavlja da 
koristi pravo na porodiljsko odsustvo i odsustvo sa rada radi nege deteta u 
skladu sa odredbama tog člana.  
Pravo iz stava 1. ovog člana pripada i 
ocu deteta.  
Član 12.  
Odredbe člana 118. tač. 5) i 6) Zakona o 
radu („Službeni glasnik RS”, broj 24/05) prestaju da se primenjuju danom stupanja 
na snagu ovog zakona, a primenjivaće se od 1. januara 2006. godine. 
 

Odredbe člana 120. tač. 2) i 3) Zakona o 
radu („Službeni glasnik RS”, broj 24/05) prestaju da važe 1. januara 2006. 
godine.  
Član 13.  
Ovaj zakon stupa na snagu narednog dana 
od dana objavljivanja u „Službenom glasniku Republike Srbije”, a odredba člana 4. 
ovog zakona primenjivaće se od 1. januara 2006. godine.
Zakon o izmenama i dopunama Zakona o 
radu: Službeni glasnik RS, broj 75/2014-3
Član 110.
Poslodavac je dužan da pravilnik o 
unutrašnjoj organizaciji i sistematizaciji poslova usaglasi sa odredbama ovog 
zakona u roku do 60 dana od dana stupanja na snagu ovog zakona.
Član 111.
Poslodavac može sa zaposlenima koji su 
zasnovali radni odnos do dana stupanja na snagu ovog zakona da zaključi ugovor o 
radu ili aneks ugovora, u skladu sa odredbama člana 8. ovog zakona, u roku od 60 
dana od dana stupanja na snagu ovog zakona.
Ugovorom iz stava 1. ovog člana ne 
zasniva se radni odnos.  
Ako poslodavac sa zaposlenima iz stava 
1. ovog člana ne zaključi ugovor o radu ili aneks ugovora u smislu tog stava, 
ugovori o radu zaključeni do dana stupanja na snagu ovog zakona ostaju na snazi u 
delu u kome nisu u suprotnosti sa ovim zakonom.
Član 112.
Danom stupanja na snagu ovog zakona 
prestaje da važi Pravilnik o načinu i postupku registrovanja ugovora o radu za 
obavljanje poslova van prostorija poslodavca i poslova kućnog pomoćnog osoblja 
(„Službeni glasnik RS”, broj 1/02).
Član 113.
Ministar će doneti akt iz člana 54. ovog 
zakona u roku od 30 dana od dana stupanja na snagu ovog zakona.
Član 114.
Postupci za ostvarivanje prava pred 
Fondom solidarnosti započeti do dana stupanja na snagu ovog zakona okončaće se po 
propisima koji važe do početka primene ovog zakona.
Član 115.
Ugovori o zastupanju ili posredovanju koji 
su zaključeni do dana stupanja na snagu ovog zakona primenjuju se do isteka roka na 
koji su zaključeni.
Član 116.
Član 204. Zakona o radu („Službeni 
glasnik RS”, br. 24/05, 61/05, 54/09 i 32/13) i Pravilnik o radnoj knjižici 
(„Službeni glasnik RS”, broj 17/97) prestaju da važe 1. januara 2016. godine.
Radne knjižice izdate zaključno sa 31. 
decembrom 2015. godine nastavljaju da se koriste kao javne isprave, a podaci 
upisani u te knjižice mogu da služe kao dokaz za ostvarivanje prava iz radnog 
odnosa i drugih prava u skladu sa zakonom.
Član 117.
Odredbe kolektivnog ugovora, odnosno 
pravilnika o radu koji je na snazi na dan stupanja na snagu ovog zakona, a koje 
nisu u suprotnosti sa ovim zakonom, ostaju na snazi do isteka važenja kolektivnog 
ugovora, odnosno do zaključivanja kolektivnog ugovora, odnosno donošenja pravilnika 
o radu u skladu sa ovim zakonom, a najduže šest meseci od dana stupanja na snagu 
ovog zakona.
Ministarstvo je dužno da obaveštenje o 
prestanku važenja posebnih kolektivnih ugovora iz stava 1. ovog člana objavi u 
„Službenom glasniku Republike Srbije”.
Član 118.
Period za koji se utvrđuje otpremnina iz 
člana 65. ovog zakona, za zaposlene u preduzećima u restrukturiranju kojima je 
taj status utvrđen do dana stupanja na snagu ovog zakona, može se utvrditi i 
drugim propisom.
Član 119.
Ovaj zakon stupa na snagu osmog dana od 
dana objavljivanja u „Službenom glasniku Republike Srbije”, osim odredaba člana 
54. koje se primenjuju po isteku 30 dana od dana stupanja na snagu ovog zakona.

