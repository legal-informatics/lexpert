






	Redakcijski prečišćen tekst








ZAКON

o zaštiti
vazduha

“Službeni glasnik RS”,
br. 36 od 15. maja 2009,
10 od 30. januara 2013.



I. OSNOVNE
ODREDBE

Predmet
uređivanja

Član
1.

Ovim zakonom uređuje se upravljanje kvalitetom vazduha
i određuju mere, način organizovanja i kontrola sprovođenja zaštite i poboljšanja kvaliteta
vazduha kao prirodne vrednosti od opšteg interesa koja uživa posebnu zaštitu.

Odredbe ovog zakona ne primenjuju se na zagađenja prouzrokovana
radioaktivnim materijama, industrijskim udesima i elementarnim nepogodama.

Ciljevi

Član
2.

Zaštita vazduha ostvaruje se:

1) uspostavljanjem, održavanjem i unapređivanjem jedinstvenog
sistema upravljanja kvalitetom vazduha na teritoriji Republike Srbije;

2) očuvanjem i poboljšanjem kvaliteta vazduha kroz utvrđivanje
i ostvarivanje mera u oblasti zaštite kako bi se sprečile ili smanjile štetne posledice
po zdravlje ljudi i/ili životnu sredinu;

3) izbegavanjem, sprečavanjem i smanjenjem zagađenja koja
utiču na oštećenje ozonskog omotača i klimatske promene; 

4) praćenjem, pribavljanjem i procenjivanjem odgovarajućih
podataka o kvalitetu vazduha na osnovu merenja i standardizovanih metoda;

5) obezbeđivanjem dostupnosti podataka o kvalitetu
vazduha;

6) izvršavanjem obaveza u skladu sa potvrđenim međunarodnim
ugovorima;

7) međunarodnom saradnjom u oblasti zaštite i poboljšanja
kvaliteta vazduha i osiguranjem dostupnosti tih podataka javnosti.

Značenje
izraza

Član
3.

Pojedini izrazi upotrebljeni u ovom zakonu imaju sledeće
značenje:

1) vazduh jeste vazduh u troposferi na otvorenom
koji ne uključuje vazduh u zatvorenom prostoru;

2) gasovi sa efektom staklene bašte jesu gasovi
koji apsorbuju i re-emituju infracrveno zračenje i u atmosferu dospevaju kao posledica
prirodnih procesa, ali i usled ljudskih aktivnosti;

3) gorivo je bilo koji čvrst, tečan ili gasoviti
sagorljivi materijal koji se koristi za sagorevanje u pokretnom izvoru zagađenja i
postrojenju za sagorevanje, osim komunalnog i opasnog otpada;

4) gornja granica ocenjivanja je propisani nivo
zagađujuće materije ispod koga se ocenjivanje može vršiti kombinacijom merenja i metoda
procene na osnovu matematičkih modela i/ili drugih merodavnih metoda procene;

5) granica tolerancije jeste procenat dozvoljenog
prekoračenja granične vrednosti pod propisanim uslovima;

6) granična vrednost jeste najviši dozvoljeni
nivo zagađujuće materije u vazduhu, utvrđen na osnovu naučnih saznanja, kako bi se
izbegle, sprečile ili smanjile štetne posledice po zdravlje ljudi i/ili životnu sredinu
i koja se ne sme preći kada se jednom dostigne;

7) granična vrednost emisije je maksimalno
dozvoljena vrednost koncentracije zagađujuće materije u otpadnim gasovima iz stacionarnih
i pokretnih izvora zagađenja koja može biti ispuštena u vazduh u određenom periodu;

8) donja granica ocenjivanja je propisan nivo
zagađujuće materije ispod koga se ocenjivanje može vršiti samo pomoću metoda procene
na osnovu matematičkih modela i/ili drugih metoda procene;

9) doprinos zagađenju iz prirodnih izvora jesu
emisije zagađujućih materija nastale usled prirodnih događaja kao što su seizmičke
i geotermalne aktivnosti, šumski požari, ekstremne vremenske pojave, uključujući
polen, koje nisu direktno ili indirektno izazvane ljudskim aktivnostima;

10) dugoročni cilj je nivo zagađujuće materije
koji se postavlja kao cilj u dužem vremenskom periodu, ako primenom odgovarajućih
mera graničnu vrednost nije moguće dostići u zadatom roku;

11) emisija jeste ispuštanje zagađujućih materija
u gasovitom, tečnom ili čvrstom agregatnom stanju iz izvora zagađivanja u vazduh;

12) emisija gasova sa efektom staklene bašte
je ispuštanje gasova sa efektom staklene bašte iz individualnih i/ili difuznih izvora
u vazduh;

13) zagađujuća materija jeste svaka materija
(uneta direktno ili indirektno od strane čoveka u vazduh) prisutna u vazduhu, koja
ima štetne efekte po zdravlje ljudi i životnu sredinu u celini;

14) zainteresovana javnost je javnost na koju
rad postrojenja i obavljanje aktivnosti utiče ili je verovatno da će uticati, uključujući
nevladine organizacije koje se bave zaštitom životne sredine i koje su evidentirane
kod nadležnog organa;

15) indikativna merenja jesu merenja za koje
se postavljaju manje strogi zahtevi u pogledu kvaliteta podataka od onih koji se zahtevaju
za fiksna merenja;

16) javnost jesu jedno ili više fizičkih ili
pravnih lica, njihova udruženja, organizacije ili grupe;

17) koncentracija o kojoj se izveštava javnost
je nivo zagađujuđe materije čije prekoračenje predstavlja opasnost po zdravlje posebno
osetljivih delova populacije od kratkotrajne izloženosti, o kojoj je neophodno hitno
i odgovarajuće informisanje javnosti;

18) koncentracija opasna po zdravlje ljudi je
nivo zagađujuđe materije čije prekoračenje predstavlja opasnost po zdravlje ljudi od
kratkotrajne izloženosti, pri čijoj se pojavi hitno moraju preduzeti odgovarajuće
propisane mere;

19) kritični nivo jeste nivo zagađujuđe materije
zasnovan na naučnim saznanjima, iznad koga se može pojaviti direktan štetan efekat
na neke receptore kao što su drveće, druge biljke ili prirodni ekosistemi ali ne
na ljude;

20) maksimalna nacionalna emisija jeste maksimalna
količina zagađujućih materija izražena u kilotonama koja u Republici Srbiji može
biti emitovana u jednoj kalendarskoj godini u skladu sa potvrđenim međunarodnim
ugovorima; 

21) nivo zagađujuće materije jeste koncentracija
zagađujuće materije u vazduhu ili njihovo taloženje na površini u određenom vremenskom
periodu, kojima se izražava kvalitet vazduha;

22) nenamerno ispuštene dugotrajne organske zagađujuće
supstance jesu supstance koje su perzistentne, bioakumulativne i toksične, koje
se emituju iz stacionarnih i pokretnih izvora zagađivanja, kao na primer polihlorovani
dibenzofurani i polihlorovani dibenzodioksini, policiklični aromatični ugljovodonici,
heksahlorbenzen i polihlorovani bifenili;

23) ovlašćeno pravno lice jeste stručna organizacija
akreditovana kao laboratorija za ispitivanje, koja ispunjava propisane uslove i poseduje
dozvolu ministarstva nadležnog za poslove zaštite životne sredine (u daljem tekstu:
Ministarstvo) da vrši monitoring vazduha i/ili merenje emisije;

24) operater jeste svako privredno društvo,
drugo pravno lice ili preduzetnik koje u skladu sa propisima upravlja postrojenjem,
kontroliše ga ili je ovlašćen za donošenje ekonomskih odluka u oblasti tehničkog
funkcionisanja postrojenja;

25) osnovne ruralne lokacije jesu merna mesta
udaljena od značajnih izvora zagađenja vazduha koja se koriste za obezbeđivanje podataka
o osnovnim koncentracijama zagađujućih materija na mestima koja nisu direktno izložena
zagađenju vazduha;

26) osnovne urbane lokacije jesu merna mesta
u urbanim područjima na kojima su nivoi izloženosti zagađujućoj materiji opšte gradske
populacije reprezentativni;

27) ocenjivanje kvaliteta vazduha je svaki metod
koji se koristi za merenja, proračune, prognoze i procene nivoa zagađujućih materija
radi određivanja područja prema nivou zagađenosti;

28) planovi i programi jesu instrumenti kojima
se utvrđuju mere u cilju dostizanja graničnih i ciljnih vrednosti, u slučaju da su
one prekoračene;

29) pokretni izvor zagađivanja je motor sa unutrašnjim
sagorevanjem ugrađen u transportno sredstvo ili radne mašine;

30) postrojenje za sagorevanje je tehnički sistem
(ložište) u kome se gorivo oksiduje u cilju korišćenja na taj način proizvedene toplote;

31) prekursori ozona jesu supstance koje doprinose
formiranju prizemnog ozona;

32) prizemni ozon je ozon koji se nalazi u
najnižim slojevima troposfere;

33) supstance koje oštećuju ozonski omotač
jesu supstance koje imaju potencijal oštećenja ozonskog omotača veći od nule, i to:
hlorofluorougljenici, drugi potpuno halogenovani hlorofluorougljenici, haloni, ugljen
tetrahlorid, 1,1,1-trihloroetan (metil hloroform), metil bromid, bromofluorougljovodonici,
hlorofluorougljovodonici i bromohlorometan, bilo da su same ili u mešavini, nove,
sakupljene, obnovljene ili obrađene, koje se kontrolišu u skladu sa 

Montrealskim protokolom
o supstancama koje oštećuju ozonski omotač;

34) stacionarni izvor zagađivanja je stacionarna
tehnička jedinica, uključujući i postrojenje za sagorevanje, u kojoj se izvodi jedna
ili više aktivnosti koje mogu dovesti do zagađenja vazduha, kao i svaka druga aktivnost
kod koje postoji tehnička povezanost sa aktivnostima koje se izvode na tom mestu
i koje mogu proizvesti emisije i zagađenje;

35) tolerantna vrednost jeste granična vrednost
uvećana za granicu tolerancije;

36) ukupne taložne materije jesu ukupna masa
zagađujućih materija koja je dospela iz atmosfere na površinu (npr. tla, vegetacije,
vode, zgrada itd.) u datom području u određenom vremenskom periodu;

37) fiksna merenja jesu merenja koja se vrše
na fiksnim lokacijama, kontinualnim ili povremenim uzimanjem uzoraka u cilju utvrđivanja
nivoa zagađujućih materija u skladu sa relevantnim ciljevima kvaliteta podataka;


38) fluorovani gasovi sa efektom staklene bašte
jesu fluorovani gasovi koji imaju potencijal oštećenja ozonskog omotača jednak nuli,
a koji imaju potencijal globalnog zagrevanja, i to: fluorougljovodonici, perfluorougljenici
i sumporheksafluorid;

39) ciljna vrednost jeste nivo zagađujuće materije
utvrđen kako bi se izbegli, sprečili ili smanjili štetni efekti po zdravlje ljudi i/ili
životnu sredinu u celini, koja će biti postignuta u utvrđenom roku.

Ovlašćenja
i dužnosti u zaštiti i poboljšanju kvaliteta vazduha

Član
4.

Zaštitu i poboljšanje kvaliteta vazduha obezbeđuju,
u okviru svojih ovlašćenja, Republika Srbija, autonomna pokrajina, jedinica lokalne
samouprave, privredna društva, preduzetnici, kao i druga pravna i fizička lica.

Privredna društva, druga pravna lica i preduzetnici
koji u obavljanju delatnosti utiču ili mogu uticati na kvalitet vazduha dužni su da:
obezbede tehničke mere za sprečavanje ili smanjivanje emisija u vazduh; planiraju troškove
zaštite vazduha od zagađivanja u okviru investicionih i proizvodnih troškova; prate
uticaj svoje delatnosti na kvalitet vazduha; obezbede druge mere zaštite, u skladu
sa ovim zakonom i zakonima kojima se uređuje zaštita životne sredine.

Praćenje kvaliteta vazduha i praćenje emisija u vazduh
obavljaju nadležni organi državne uprave i pravna lica koja imaju dozvolu za obavljanje
ove delatnosti.

II.
КONTROLA КVALITETA VAZDUHA

Zone
i aglomeracije

Član
5.

Zona predstavlja deo teritorije Republike Srbije sa
definisanim granicama, određen u cilju ocenjivanja i upravljanja kvalitetom vazduha koja
sa stanovišta kontrole, održavanja i/ili unapređenja stanja kvaliteta vazduha, čini
karakterističnu funkcionalnu celinu.

Aglomeracija je zona sa više od 250.000 stanovnika. 


Aglomeracija može biti i zona sa manjim brojem stanovnika,
ako je gustina naseljenosti u toj zoni veća od propisane, pa je zbog toga opravdana
potreba za ocenjivanjem i upravljanjem kvalitetom vazduha.

Vlada propisuje gustinu naseljenosti za ustanovljavanje
aglomeracije kada je broj stanovnika u zoni manji od 250.000. 

Određivanje
zona i aglomeracija

Član
6.

Zone i aglomeracije određuju se na osnovu ocene kvaliteta
vazduha, u zavisnosti od utvrđene gornje i donje granice ocenjivanja.

Određivanje zona i aglomeracija iz stava 1. ovog člana
preispituje se najmanje jednom u pet godina, prema uslovima za monitoring utvrđenim
aktom Vlade iz člana 9. stav 3. ovog zakona.

Određivanje zona i aglomeracija iz stava 1. ovog člana
preispituje se i u kraćem periodu, u slučaju nastalih promena u aktivnostima značajnim
za povećanje koncentracija zagađujućih materija.

U cilju kontrole, održavanja stanja i/ili unapređenja
kvaliteta vazduha Vlada određuje zone i aglomeracije na teritoriji Republike Srbije.


Ocenjivanje
kvaliteta vazduha u zonama i aglomeracijama

Član
7.

U Republici Srbiji ocenjuje se kvalitet vazduha s obzirom
na nivo zagađujućih materija u zavisnosti od donje i gornje granice ocenjivanja i to:

1) u svim zonama i aglomeracijama u kojima nivo zagađujućih
materija prelazi gornju granicu ocenjivanja za te zagađujuće materije, za ocenjivanje
kvaliteta vazduha koriste se podaci dobijeni fiksnim merenjima koji se mogu dopunjavati
podacima dobijenim tehnikama modelovanja i/ili indikativnim merenjima;

2) u svim zonama i aglomeracijama u kojima je nivo
zagađujućih materija ispod gornje granice ocenjivanja ustanovljene za te zagađujuće
materije, za ocenjivanje kvaliteta vazduha može se koristiti kombinacija fiksnih merenja
i tehnika modelovanja i/ili indikativnih merenja; 

3) u svim zonama i aglomeracijama u kojima je nivo
zagađujućih materija ispod donje granice ocenjivanja ustanovljene za te zagađujuće materije,
za ocenjivanje kvaliteta vazduha koriste se tehnike modelovanja i/ili tehnike procenjivanja.


Izuzetno od stava 1. tačka 3) ovog člana, merenja se
vrše i na osnovim ruralnim lokacijama, udaljenim od značajnih izvora zagađenja vazduha,
u cilju obezbeđenja minimalnih informacija o nivou zagađujućih materija.

Zagađujuće
materije u pogledu kojih se vrši ocenjivanje kvaliteta vazduha

Član
8.

Ocenjivanje kvaliteta vazduha vrši se obavezno u pogledu
koncentracija sumpor dioksida, azot dioksida i oksida azota, suspendovanih čestica
(PM10, PM2.5), olova, benzena i ugljenmonoksida, prizemnog ozona, arsena, kadmijuma,
nikla i benzo(a)pirena (u daljem tekstu: zagađujućih materija), a može i za druge
zagađujuće materije, koje su kao takve utvrđene relevantnim međunarodnim propisima.

1. Monitoring
kvaliteta vazduha

Uslovi
za vršenje monitoringa kvaliteta vazduha

Član
9.

U cilju efikasnog upravljanja kvalitetom vazduha uspostavlja
se jedinstveni funkcionalni sistem praćenja i kontrole stepena zagađenja vazduha i
održavanja baze podataka o kvalitetu vazduha (u daljem tekstu: monitoring kvaliteta
vazduha).

Republika Srbija, autonomna pokrajina i jedinica lokalne
samouprave, u okviru svoje nadležnosti utvrđene zakonom, obezbeđuju monitoring kvaliteta
vazduha.

Uslove za monitoring kvaliteta vazduha na teritoriji
Republike Srbije utvrđuje Vlada, na predlog Ministarstva.

Aktom iz stava 3. ovog člana, utvrđuju se naročito:

1) kriterijumi za određivanje minimalnog broja mernih
mesta i lokacije za uzimanje uzoraka u slučaju fiksnih merenja i u slučaju kada su
fiksna merenja dopunjena indikativnim merenjima ili postupcima modelovanja;

2) metodologija merenja i ocenjivanja kvaliteta vazduha
(referentne metode merenja i kriterijumi za ocenjivanje koncentracija);

3) zahtevi u pogledu podataka koji se koriste za ocenjivanje
kvaliteta vazduha;

4) način obezbeđenja kvaliteta podataka za ocenjivanje
kvaliteta vazduha (prema zahtevu standarda SRPS ISO/IEC 17025);

5) obim i sadržaj informacija o ocenjivanju kvaliteta
vazduha.

Sistem
monitoringa kvaliteta vazduha

Član
10.

Sistemom monitoringa kvaliteta vazduha uspostavlja
se državna i lokalne mreže mernih stanica i/ili mernih mesta za fiksna merenja.

Praćenje kvaliteta vazduha može se obavljati i namenski
indikativnim merenjima, na osnovu akta nadležnog organa za poslove zaštite životne
sredine kada je potrebno utvrditi stepen zagađenosti vazduha na određenom prostoru
koji nije obuhvaćen mrežom monitoringa kvaliteta vazduha.

Državna
mreža

Član
11.

Državna mreža mernih stanica i/ili mernih mesta (u
daljem tekstu: državna mreža) uspostavlja se za praćenje kvaliteta vazduha na nivou
Republike Srbije.

Državna mreža sastavni je deo praćenja kvaliteta životne
sredine i finansira se iz budžeta Republike Srbije.

Državna mreža uspostavlja se u skladu sa Programom
kontrole kvaliteta vazduha, kojim se određuje broj i raspored mernih stanica i/ili
mernih mesta u određenim zonama i aglomeracijama, kao i obim, vrsta i učestalost
merenja. 

Program iz stava 3. ovog člana donosi Vlada, na predlog
Ministarstva.




Uspostavljanje
državne mreže


Član

12.

Državnu mrežu čine merne stanice i/ili merna mesta
za merenje:

1) regionalnog i prekograničnog atmosferskog prenosa
zagađujućih materija u vazduhu i aerosedimentima u okviru međunarodnih obaveza;

2) kvaliteta vazduha u naseljima, industrijskim i nenaseljenim
područjima;

3) kvaliteta vazduha u zaštićenim prirodnim dobrima
i zaštićenoj okolini nepokretnih kulturnih dobara;

4) kvaliteta vazduha u područjima pod uticajem određenih
izvora zagađivanja, uključujući pokretne izvore;

5) alergenog polena.

Nadležnost
nad državnom mrežom

Član
13.

Ministarstvo se stara o sprovođenju Programa kontrole
kvaliteta vazduha u državnoj mreži.

Ministarstvo obavlja koordinaciju aktivnosti državne
mreže i sarađuje sa drugim organima državne uprave koji na osnovu posebnih propisa
učestvuju u praćenju kvaliteta vazduha, posebno sa organima nadležnim za zaštitu
zdravlja ljudi, zaštitu prirode, praćenje meteoroloških uslova i drugo, kao i sa organima
autonomne pokrajine i jedinicama lokalne samouprave.

Praćenje kvaliteta vazduha u državnoj mreži, u okviru
svojih nadležnosti, vrše Agencija za zaštitu životne sredine (u daljem tekstu: Agencija),
republička organizacija nadležna za hidrološke i meteorološke poslove i ovlašćena
pravna lica.

Republička organizacija nadležna za hidrološke i meteorološke
poslove i ovlašćena pravna lica iz stava 3. ovog člana dužni su da podatke o izvršenim
merenjima dostavljaju Agenciji.

Monitoring
prekograničnog zagađenja

Član
14.

U slučaju iz člana 12. tačka 1) ovog zakona, republička
organizacija nadležna za hidrološke i meteorološke poslove može, u skladu sa propisima
i u skladu sa Programom kontrole kvaliteta vazduha, uspostaviti jednu ili više zajedničkih
mernih stanica, koje pokrivaju susedne zone u našoj i susednim državama, da bi se
dobila neophodna prostorna rezolucija.

Lokalna
mreža

Član
15.

Lokalna mreža mernih stanica i/ili mernih mesta (u
daljem tekstu: lokalna mreža) uspostavlja se za praćenje kvaliteta vazduha na nivou
autonomne pokrajine i jedinice lokalne samouprave.

Lokalnu mrežu čine dopunske merne stanice i/ili merna
mesta koje nadležni organ autonomne pokrajine i nadležni organ jedinice lokalne
samouprave određuju na osnovu merenja ili postupaka procene za zone i aglomeracije
za koje nema podataka o nivou zagađujućih materija, u skladu sa svojim potrebama
i mogućnostima.

Monitoring kvaliteta vazduha u lokalnoj mreži obavlja
se prema programu koji za svoju teritoriju donosi nadležni organ autonomne pokrajine
i nadležni organ jedinice lokalne samouprave a koji mora biti usklađen sa programom
iz člana 11. stav 3. ovog zakona.

Ministarstvo daje saglasnost na program kojim se uspostavlja
lokalna mreža iz stava 3. ovog člana. 

Sredstva za realizaciju programa kontrole kvaliteta
vazduha u lokalnoj mreži obezbeđuju se iz budžeta autonomne pokrajine i budžeta jedinice
lokalne samouprave.

Nadležni organ autonomne pokrajine i nadležni organ
jedinice lokalne samouprave obavlja koordinaciju svih aktivnosti lokalne mreže.

Nadležni organ autonomne pokrajine i nadležni organ
jedinice lokalne samouprave obavlja poslove praćenja kvaliteta vazduha iz stava
1. ovog člana preko ovlašćenog pravnog lica. 

Nadležni organ autonomne pokrajine i nadležni organ
jedinice lokalne samouprave može da osnuje pravno lice koje upravlja automatskim
monitoringom kvaliteta vazduha, prati rad automatskih stanica, prikuplja i obrađuje
podatke dobijene kontrolom kvaliteta vazduha u lokalnoj mreži pod uslovima koji
su propisani aktom iz člana 60. ovog zakona.

Nadležni organ autonomne pokrajine i nadležni organ
jedinice lokalne samouprave dužni su da podatke o rezultatima monitoringa kvaliteta
vazduha javno objave i dostave Agenciji. 

Merenja
posebne namene

Član
16.

U slučajevima kada postoji osnovana sumnja da je došlo
do zagađenja vazduha koje može narušiti zdravlje ljudi i/ili životnu sredinu moraju
se obaviti namenska merenja nivoa zagađujućih materija.

Ministarstvo, odnosno nadležni organ autonomne pokrajine
i nadležni organ jedinice lokalne samouprave utvrđuje opravdanost osnovane sumnje
iz stava 1. ovog člana i donosi odluku o merenjima posebne namene koja sadrži način
i rokove merenja, kao i vrstu zagađujućih materija koje je potrebno meriti.

Merenja posebne namene Ministarstvo, odnosno nadležni
organ autonomne pokrajine i nadležni organ jedinice lokalne samouprave obavlja preko
nadležnih organa državne uprave ili ovlašćenog pravnog lica.

Podaci
o kvalitetu vazduha

Član
17.

Nadležni organ autonomne pokrajine, nadležni organ
jedinice lokalne samouprave, republička organizacija nadležna za hidrološke i meteorološke
poslove i ovlašćena pravna lica dužni su da podatke o kvalitetu vazduha dobijene
kontrolom kvaliteta vazduha iz državne i lokalne mreže, kao i rezultate merenja posebne
namene, dostavljaju Agenciji, do 15. u mesecu za prethodni mesec, a godišnji izveštaj,
najkasnije 60 dana od dana isteka kalendarske godine za prethodnu godinu.

Agencija, nadležni organ autonomne pokrajine i nadležni
organ jedinice lokalne samouprave dužni su da podatke iz stava 1. ovog člana učine
dostupnim javnosti i objave u sredstvima javnog informisanja, elektronskim medijima,
kao i na svojim veb-stranicama.

Podaci iz stava 1. ovog člana koriste se za ocenjivanje
kvaliteta vazduha, kao i za izradu izveštaja o stanju kvaliteta vazduha i sastavni
su deo informacionog sistema o kvalitetu vazduha.

III.
ZAHTEVI КVALITETA VAZDUHA

Određivanje
zahteva kvaliteta vazduha

Član
18.

U cilju upravljanja kvalitetom vazduha Vlada, na predlog
Ministarstva, propisuje zahteve kvaliteta vazduha.

Zahteve kvaliteta vazduha čine numeričke vrednosti
graničnih vrednosti nivoa zagađujućih materija u vazduhu, donje i gornje granice ocenjivanja
kvaliteta vazduha, kritičnih nivoa, granica tolerancije i tolerantnih vrednosti,
ciljnih vrednosti i (nacionalnih) dugoročnih ciljeva zagađujućih materija u vazduhu,
koncentracija opasnih po zdravlje ljudi i koncentracija o kojima se izveštava javnost.

Aktom iz stava 1. ovog člana propisuju se i rokovi
za postizanje graničnih i/ili ciljnih vrednosti, u slučajevima kada su one prekoračene.

Zabrana
prekoračenja graničnih i/ili ciljnih vrednosti

Član
19.

Granične i/ili ciljne vrednosti nivoa zagađujućih materija
u vazduhu, propisane u skladu sa članom 18. ovog zakona, ne smeju biti prekoračene
kada se jednom dostignu. 

Produženje
rokova i izuzeci

Član
20.

Кada se u određenoj zoni ili aglomeraciji usklađenost
sa graničnim vrednostima pojedinih zagađujućih materija ne može postići u rokovima
određenim aktom iz člana 18. stav 1. ovog zakona Vlada može, na predlog Ministarstva,
produžiti rokove za postizanje tih vrednosti na najviše pet godina samo za tu specifičnu
zonu ili aglomeraciju, pod uslovom da je za tu zonu ili aglomeraciju donet Plan
kvaliteta vazduha.

U slučaju iz stava 1. ovog člana ne smeju se prekoračiti
tolerantne vrednosti propisane aktom iz člana 18. stav 1. ovog zakona.

Кategorije
kvaliteta vazduha

Član
21.

Prema nivou zagađenosti, polazeći od propisanih graničnih
i tolerantnih vrednosti, a na osnovu rezultata merenja, utvrđuju se sledeće kategorije
kvaliteta vazduha:

1) prva kategorija – čist ili neznatno zagađen vazduh
gde nisu prekoračene granične vrednosti nivoa ni za jednu zagađujuću materiju;

2) druga kategorija – umereno zagađen vazduh gde su
prekoračene granične vrednosti nivoa za jednu ili više zagađujućih materija, ali
nisu prekoračene tolerantne vrednosti ni jedne zagađujuće materije;

3) treća kategorija – prekomerno zagađen vazduh gde
su prekoračene tolerantne vrednosti za jednu ili više zagađujućih materija.

Ako za neku zagađujuću materiju nije propisana granica
tolerancije, njena granična vrednost će se uzeti kao tolerantna vrednost.

Кategorije kvaliteta vazduha utvrđuju se jednom godišnje
za proteklu kalendarsku godinu.

Listu kategorija kvaliteta vazduha po zonama i aglomeracijama
na teritoriji Republike Srbije donosi Vlada i objavljuje ih u „Službenom glasniku
Republike Srbije”, elektronskim medijima, kao i na veb-stranici Vlade i Ministarstva.

Zaštita
i unapređenje kvaliteta vazduha

Član
22.

U zoni i/ili aglomeraciji u kojoj je utvrđeno da je
kvalitet vazduha prve kategorije sprovode se preventivne mere, radi sprečavanja zagađivanja
vazduha preko graničnih vrednosti.

U zoni i/ili aglomeraciji u kojoj je utvrđeno da je
kvalitet vazduha druge kategorije sprovode se mere za smanjenje zagađivanja vazduha,
radi dostizanja graničnih vrednosti, kao i smanjenja do ispod graničnih vrednosti.

U zoni i/ili aglomeraciji u kojoj je utvrđeno da je
kvalitet vazduha treće kategorije sprovode se mere za smanjenje zagađivanja vazduha,
radi kratkoročnog postizanja tolerantnih vrednosti i dugoročnog obezbeđivanja graničnih
vrednosti.

Obaveštavanje
javnosti u slučaju prekoračenja koncentracija

Član
23.

Кad se prekorači koncentracija o kojoj se izveštava
javnost utvrđena aktom iz člana 18. stav 1. ovog zakona ili koncentracija pojedine
zagađujuće materije opasne po zdravlje ljudi, Ministarstvo, nadležni organ autonomne
pokrajine i nadležni organ jedinice lokalne samouprave, dužan je da obavesti javnost
putem radija, televizije, dnevnih novina, interneta i/ili na drugi pogodan način.

1. Posebne
vrste zagađenja

Zagađenja
iz prirodnih izvora

Član
24.

Vlada svake godine donosi Listu zona i aglomeracija
u kojima su ustanovljena prekoračenja graničnih vrednosti koja potiču iz prirodnih
izvora. 

Lista zona i aglomeracija iz stava 1. ovog člana donosi
se na predlog Ministarstva, a na osnovu podataka o koncentracijama i izvorima, kao
i dokaza koji pokazuju da se ova prekoračenja mogu pripisati prirodnim izvorima.

Ukoliko se prekoračenja graničnih vrednosti mogu pripisati
prirodnim izvorima, takva prekoračenja se neće smatrati prekoračenjima u smislu ovog
zakona.

Prekoračenja
zbog posipanja puteva


Član

25.

Vlada donosi Listu zona i aglomeracija u kojima se
granične vrednosti RM10 frakcije suspendovanih čestica u vazduhu prekoračuju zbog
podizanja prašine prouzrokovane posipanjem puteva peskom i solju u zimskom periodu.

Lista zona i aglomeracija iz stava 1. ovog člana utvrđuje
se na predlog Ministarstva, a na osnovu podataka o koncentracijama i izvorima, kao
i dokaza koji pokazuju da se ova prekoračenja mogu pripisati posipanju puteva peskom
i solju u zimskom periodu.

U zonama i aglomeracijama u kojima su granične vrednosti
RM10 frakcije suspendovanih čestica u vazduhu prekoračene zbog podizanja prašine
prouzrokovane posipanjem puteva peskom i solju u zimskom periodu, takva prekoračenja
se neće smatrati prekoračenjima u smislu ovog zakona. 

IV.
STRATEGIJA, PLANOVI I PROGRAMI

Instrumenti
nacionalne politike i planiranja

Član
26.

Instrumenti politike i planiranja zaštite vazduha su: 


1) Strategija zaštite vazduha; 

2) planovi kvaliteta vazduha;

3) kratkoročni akcioni planovi; 

4) Nacionalni program za postepeno smanjivanje godišnjih
maksimalnih nacionalnih emisija zagađujućih materija;

5) planovi operatera za smanjenje emisija iz stacionarnih
postrojenja.

Strategija zaštite vazduha, planovi kvaliteta vazduha
i kratkoročni akcioni planovi donose se u cilju očuvanja i poboljšanja kvaliteta vazduha
i izbegavanja, sprečavanja ili smanjenja štetnih posledica po zdravlje ljudi i/ili životnu
sredinu.

Nacionalni program za postepeno smanjivanje godišnjih
maksimalnih nacionalnih emisija zagađujućih materija i to: sumpordioksida (SO2),
azotnih oksida (NOX), isparljivih organskih jedinjenja i amonijaka (NH3) donosi se
u cilju usaglašavanja ukupnih emisija u Republici Srbiji sa utvrđenim godišnjim maksimalnim
nacionalnim emisijama zagađujućih materija. 

Plan operatera za smanjenje emisija iz stacionarnih
postrojenja donosi operater u cilju preduzimanja mera za smanjenje zagađenja vazduha,
primene određenih tehničko-tehnoloških rešenja i planiranja troškova smanjenja emisija.

1. Strategija
zaštite vazduha

Strategija
zaštite vazduha kao instrument nacionalne politike

Član
27.

Strategija zaštite vazduha (u daljem tekstu: Strategija)
je osnovni dokument na osnovu koga se donose planovi kvaliteta vazduha, kratkoročni
akcioni planovi i programi za smanjenje emisija zagađujućih materija u vazduh i koji
moraju da budu u saglasnosti sa njom.

Strategija se usklađuje sa drugim nacionalnim, opštim
i sektorskim planovima i politikama.

Ministarstvo priprema predlog Strategije koji donosi
Vlada za period od šest godina.

Cilj
i sadržaj Strategije

Član
28.

Strategija je dokument kojim se obezbeđuju uslovi
za uspostavljanje institucionalnog sistema na osnovu koga se preduzimaju mere za izbegavanje,
sprečavanje ili smanjenje zagađenja vazduha i štetnih posledica po zdravlje ljudi i/ili
životnu sredinu u celini, na teritoriji Republike Srbije. 

Strategija sadrži naročito: 

1) opšte informacije (podatke o lokacijama, klimatske
i topografske podatke, broj stanovnika, merne stanice i/ili merna mesta);

2) ključne elemente za procenu trenutnog stanja kvaliteta
vazduha;

3) ciljeve koje treba postići;

4) aktivnosti koje je potrebno preduzeti radi postizanja
zadatih ciljeva;

5) dugoročne i kratkoročne mere za sprečavanje, ublažavanje
i kontrolu zagađivanja vazduha;

6) vremenski okvir u kome će se preneti zahtevi kvaliteta
vazduha koji se primenjuju u EU;

7) vremenski okvir za postizanje zadatih ciljeva koji
se tiču kvaliteta vazduha;

8) zahteve za integrisanjem ciljeva i mera zaštite kvaliteta
vazduha u druge sektorske politike;

9) istraživanja koja je neophodno sprovesti u cilju
realizacije Strategije i postizanja zadatih ciljeva;

10) način izveštavanja o realizaciji Strategije;

11) postupke evaluacije izveštaja;

12) razloge za preispitivanje i korigovanje strateških
opredeljenja;

13) prikaz izvora i načina korišćenja sredstava i drugih
resursa neophodnih za realizaciju strateških ciljeva.

Akcioni
plan

Član
29.

Realizacija Strategije ostvaruje se donošenjem akcionog
plana za zaštitu vazduha, atmosfere i suzbijanje klimatskih promena, koji je njen
sastavni deo i sadrži:

1) konkretne mere koje se preduzimaju radi realizacije
ciljeva Strategije;

2) rokove za realizaciju ciljeva Strategije;


3) nosioce aktivnosti.

Nosilac izrade plana iz stava 1. ovog člana je Ministarstvo
u saradnji sa drugim nadležnim organima.

Izveštaj
o realizaciji Strategije

Član
30. 

Ministarstvo podnosi izveštaj o realizaciji Strategije
Vladi jednom u tri godine.

Izveštaj iz stava 1. ovog člana, Ministarstvo stavlja
na uvid javnosti u skladu sa odredbama ovog zakona, a mišljenje javnosti može biti
uzeto u obzir prilikom donošenja odluke o preispitivanju i korigovanju strateških opredeljenja.

2. Planovi
kvaliteta vazduha

Donošenje
planova kvaliteta vazduha

Član
31. 

U zonama i aglomeracijama u kojima je vazduh treće
kategorije, odnosno kada zagađenje vazduha prevazilazi efekte mera koje se preduzimaju,
odnosno kada je ugrožen kapacitet životne sredine ili postoji stalno zagađenje vazduha
na određenom prostoru, nadležni organ autonomne pokrajine i nadležni organ jedinice
lokalne samouprave dužan je da donese Plan kvaliteta vazduha sa ciljem da se postignu
odgovarajuće granične vrednosti ili ciljne vrednosti utvrđene aktom iz člana 18.
stav 1. ovog zakona.

Plan iz stava 1. ovog člana donosi se na osnovu ocene
stanja kvaliteta vazduha i obuhvata sve glavne zagađujuće materije i glavne izvore
zagađivanja vazduha koji su doveli do zagađenja.

Izuzetno od stava 1. ovog člana, nadležni organ autonomne
pokrajine i nadležni organ jedinice lokalne samouprave, nije u obavezi da donese
Plan kvaliteta vazduha u slučaju prekoračenja iz člana 24. stav 2. ovog zakona, kao
i člana 25. stav 2. ovog zakona, osim u slučaju da se prekoračenja mogu pripisati
i drugim izvorima suspendovanih čestica RM10, a ne samo posipanju puteva peskom i
solju u zimskom periodu.

Ministarstvo daje saglasnost na planove kvaliteta
vazduha.

Sadržaj
planova kvaliteta vazduha

Član
32.

Planovi kvaliteta vazduha sadrže naročito:

1) podatke o lokaciji (području) povećanog zagađenja;

2) osnovne informacije o zoni i aglomeraciji;

3) podatke o vrsti i stepenu zagađenja;

4) podatke o izvoru zagađenja;

5) analizu situacije i faktora koji su uticali na
pojavu prekoračenja;

6) detalje o merama ili projektima poboljšanja koji su
postojali pre stupanja na snagu ovog zakona;

7) detalje o merama ili projektima koji su primenjeni
sa ciljem smanjenja zagađenja nakon stupanja na snagu ovog zakona;

8) detalje o merama ili projektima koji se planiraju
u dugoročnom periodu; 

9) organe nadležne za razvoj i sprovođenje plana;

10) listu dokumenata, publikacija i slično kojima
se potkrepljuju podaci navedeni u planu. 

Planovi kvaliteta vazduha mogu da sadrže i mere propisane
kratkoročnim akcionim planovima iz člana 34. ovog zakona. 

U slučaju prekoračenja onih graničnih vrednosti za
koje je rok za postizanje već istekao, planovima kvaliteta vazduha utvrđuju se odgovarajuće
mere, kako bi se period prekoračenja skratio najviše što može. 

Planovima kvaliteta vazduha mogu se utvrditi specifične
mere namenjene zaštiti osetljivih grupa stanovništva, posebno dece. 

Ministar bliže propisuje sadržaj planova kvaliteta
vazduha.

3. Кratkoročni
akcioni planovi

Donošenje
kratkoročnih akcionih planova

Član
33.

Nadležni organ autonomne pokrajine, odnosno nadležni
organ jedinice lokalne samouprave je dužan da donese kratkoročne akcione planove
u zoni ili aglomeraciji koja se nalazi na njihovoj teritoriji u slučaju da:

1) postoji opasnost da nivoi zagađujućih materija
u vazduhu prekorače jednu ili više koncentracija opasnih po zdravlje ljudi utvrđenih
aktom iz člana 18. stav 1. ovog zakona. 

2) postoji opasnost da se prekorači koncentracija
prizemnog ozona opasna po zdravlje ljudi, utvrđena aktom iz člana 18. stav 1. ovog
zakona, ako nadležni organ proceni, uzimajući u obzir geografske, meteorološke i
ekonomske uslove, da postoji značajan potencijal da se smanji rizik, trajanje i ozbiljnost
takvog prekoračenja. 

Кratkoročni akcioni planovi mogu se, radi zaštite
zdravlja ljudi i/ili životne sredine po potrebi, doneti i u slučaju da postoji opasnost
od prekoračenja jedne ili više graničnih ili ciljnih vrednosti za pojedine zagađujuće
materije koje su utvrđene aktom iz člana 18. stav 1. ovog zakona.

Ministarstvo daje saglasnost na kratkoročne akcione
planove.

Sadržaj
kratkoročnih akcionih planova

Član
34.

Кratkoročni akcioni planovi iz člana 33. ovog zakona
sadrže naročito mere koje se kratkoročno preduzimaju u cilju smanjenja rizika ili trajanja
takvog prekoračenja.

Кratkoročnim akcionim planom iz stava 1. ovog člana
mogu se, u zavisnosti od svakog pojedinačnog slučaja, preduzeti delotvorne mere
za kontrolu aktivnosti koje doprinose nastanku opasnosti od prekoračenja odgovarajućih
graničnih ili ciljnih vrednosti ili koncentracija opasnih po zdravlje ljudi i, po potrebi,
privremeno zaustaviti navedene aktivnosti.

Кratkoročnim akcionim planovima mogu se predvideti
mere u vezi sa saobraćajem motornih vozila, u skladu sa posebnim zakonom, radovima
na izgradnji, brodovima na vezu, radom industrijskih postrojenja, upotrebom proizvoda
koji sadrže zagađujuće materije i grejanjem domaćinstava, kao i specifične aktivnosti
namenjene zaštiti osetljivih grupa stanovištva, naročito dece.

Ministar bliže propisuje sadržaj kratkoročnih akcionih
planova.

Dostupnost
javnosti kratkoročnih akcionih planova

Član
35.

Кratkoročni akcioni planovi i informacije o načinu
na koji će se primenjivati, moraju biti dostupni javnosti i zainteresovanim organizacijama,
kao što su organizacije koje se bave zaštitom životne sredine, organizacije koje
zastupaju interese osetljivih grupa stanovništva, zdravstvenim organizacijama i udruženjima
privrednika.

Planovi
u slučaju prekograničnog aerozagađenja

Član
36.

Nadležni organ jedinice lokalne samouprave je dužan
da, u slučaju kada se bilo koja granična vrednost, kritični nivo, granica tolerancije,
ciljna vrednost i dugoročni cilj, koncentracija opasna po zdravlje ljudi ili koncentracija
o kojoj se izveštava javnost prekorači zbog značajnog prekograničnog prenosa vazduhom
zagađujućih materija ili njihovih prekursora o tome obavesti Ministarstvo, i po potrebi,
nadležni organ autonomne pokrajine.

Ministarstvo će u slučaju iz stava 1. ovog člana,
po potrebi, preduzeti zajedničke aktivnosti sa nadležnim organima druge države,
kao što su priprema zajednički koordiniranog plana kvaliteta vazduha i/ili priprema
i primena kratkoročnog akcionog plana za susedne zone u našoj i susednim zemljama
i razmena potrebnih informacija.

U slučaju prekoračenja koncentracije opasne po zdravlje
ljudi i koncentracije o kojoj se izveštava javnost u zonama ili aglomeracijama u
blizini državne granice, Ministarstvo će u najkraćem roku o tome obavestiti nadležni
organ susedne države.

Ministarstvo informiše javnost u slučajevima iz st.
1. i 2. ovog člana. 

4. Nacionalni
program za postepeno smanjivanje godišnjih maksimalnih nacionalnih
emisija zagađujućih materija

Sadržaj

Član
37.

Nacionalni program za postepeno smanjivanje godišnjih
maksimalnih nacionalnih emisija zagađujućih materija (u daljem tekstu: Nacionalni
program) donosi Vlada za period od četiri godine.

Nacionalni program sadrži:

1) podatke o usvojenim instrumentima politike zaštite
vazduha i merama za smanjenje emisija zagađujućih materija iz člana 26. stav 3. ovog
zakona;

2) kvantifikovanu procenu efekata politika i 
mera iz tačke 1) ovog stava u odnosu na emisije zagađujućih materija iz 1990. 
godine, koja se uzima kao referentna*

3) orijentacionu procenu o mogućim značajnim promenama
u geografskoj distribuciji maksimalnih nacionalnih emisija;

4) druge podatke i dokumentaciju.

Nacionalni program mora da bude dostupan
javnosti i zainteresovanoj javnosti. 

Informacije koje se stavljaju na uvid javnosti 
moraju da budu jasne, razumljive, lako dostupne i date pravovremeno.*



*Službeni 
glasnik RS, broj 10/2013

Nacionalni
plan za smanjenje emisija iz postojećih postrojenja za sagorevanje

Član
38.

Nacionalni plan za smanjenje emisija iz postojećih postrojenja
za sagorevanje je deo Nacionalnog programa iz člana 37. ovog zakona.

Nacionalni plan za smanjenje emisija iz postojećih postrojenja
za sagorevanje sadrži naročito: 

1) ciljeve i u odnosu na njih definisane ciljne vrednosti; 


2) mere i rokove za postizanje ciljeva i ciljnih vrednosti;

3) postupak praćenja realizacije ovog plana.

5. Plan
operatera za smanjenje emisija iz stacionarnih postrojenja Izrada
i sadržaj plana

Član
39.

Na području u kom je utvrđena treća kategorija kvaliteta
vazduha organ nadležan za poslove zaštite životne sredine, nalaže operateru da izradi
plan za smanjenje emisija iz stacionarnih izvora zagađenja vazduha i određuje rok za
izradu tog plana.

Operater je dužan da u roku iz stava 1. ovog člana
izradi Plan operatera za smanjenje emisija iz stacionarnih izvora zagađenja.

Plan operatera za smanjenje emisija iz stacionarnih
izvora zagađenja sadrži:

1) opis posledica prekomernog zagađivanja vazduha;

2) zonu u kojoj se nalazi operater; 

3) mere za postizanje poboljšanja kvaliteta vazduha;

4) opis odabranih tehnoloških i drugih rešenja;

5) procenu troškova; 

6) redosled sprovođenja planiranih aktivnosti;

7) rok za sprovođenje planiranih aktivnosti;

8) sredstva za sprovođenje plana;

9) druge podatke i dokumentaciju.

Saglasnost na plan iz stava 2. ovog člana daje organ
koji je naložio izradu tog plana.

V. MERE
ZA POBOLJŠANJE КVALITETA VAZDUHA

Mere
za sprečavanje i smanjenje zagađivanja vazduha

Član
40.

Mere za sprečavanje i smanjenje zagađivanja vazduha i
poboljšanje kvaliteta vazduha obuhvataju:

1) propisivanje graničnih vrednosti emisija zagađujućih
materija iz stacionarnih izvora zagađivanja;

2) propisivanje graničnih vrednosti emisija zagađujućih
materija iz pokretnih izvora zagađivanja; 

3) usklađivanje sa maksimalnim nacionalnim emisijama
nakon njihovog utvrđivanja za pojedine zagađujuće materije;

4) propisivanje dozvoljenih količina pojedinih zagađujućih
materija u određenim proizvodima;

5) smanjenje emisija gasova sa efektom staklene bašte;

6) postepeno smanjivanje upotrebe supstanci koje oštećuju
ozonski omotač;

7) ostale mere za sprečavanje i smanjenje zagađenja.

1. Stacionarni
izvori zagađivanja

1.1.
Emisije iz stacionarnih izvora zagađivanja

Član 41.*

Vlada propisuje:*

1) granične vrednosti emisije 
zagađujućih materija u vazduhu iz stacionarnih izvora zagađivanja, osim 
postrojenja za sagorevanje;*

2) način, postupak, učestalost i 
metodologiju merenja emisije zagađujućih materija;*

3) kriterijume za uspostavljanje 
mernih mesta za merenje emisije;*

4) postupak vrednovanja rezultata 
merenja emisije i usklađenost sa propisanim normativima;*

5) sadržaj izveštaja o izvršenim 
merenjima emisije i bilansu emisije;*

6) način dostavljanja podataka o 
emisijama za potrebe informacionog sistema i rokove dostavljanja podataka.*

Aktom iz stava 1. ovog člana mogu 
se, za postojeće izvore zagađivanja vazduha, propisati dozvoljena prekoračenja 
graničnih vrednosti emisije određenih zagađujućih materija i odrediti rok u kome 
se te vrednosti moraju smanjiti na nivo graničnih vrednosti emisije.*

*Službeni 
glasnik RS, broj 10/2013

Emisije
iz postrojenja za sagorevanje

Član 42.*

Vlada propisuje granične 
vrednosti emisije zagađujućih materija iz postrojenja za sagorevanje imajući u 
vidu vrstu, kapacitet, starost, planirani radni vek postrojenja i gorivo koje se 
u njemu koristi, kao i metode, način merenja emisije zagađujućih materija, 
kriterijume za izbor mernih mesta, način provere tačnosti merenja (kontrolna 
merenja i kalibracija), način obrade rezultata merenja, način i rokove za 
dostavljanje podataka i postupak određivanja ukupne godišnje emisije iz postrojenja 
za sagorevanje.*

*Službeni glasnik RS, broj 10/2013

1.2.
Emisija isparljivih organskih jedinjenja

Кontrola
emisija isparljivih organskih jedinjenja

Član
43.

U cilju zaštite i očuvanja kvaliteta vazduha vrši se
kontrola emisija isparljivih organskih jedinjenja iz instalacija za skladištenje i distribuciju
naftnih derivata od terminala do benzinskih pumpi, kao i iz tehnoloških procesa
i aktivnosti u kojima se isparljiva organska jedinjenja koriste kao rastvarači.

Skladištenje
i distribucija nafte i naftnih derivata

Član
44. 

Pravna lica i preduzetnici koji se bave skladištenjem,
distribucijom i stavljanjem u promet nafte i naftnih derivata dužni su da primenjuju
tehničke mere u cilju smanjenja emisija isparljivih organskih jedinjenja. 

Ministarstvo u saradnji sa ministarstvom nadležnim
za poslove rudarstva i energetike propisuje tehničke mere i zahteve koji se odnose
na dozvoljene emisione faktore za isparljiva organska jedinjenja koja potiču iz procesa
skladištenja i distribucije nafte i naftnih derivata, to jest za skladišne, utovarne
i istovarne instalacije na terminalima i za cisterne, utovarne i istovarne instalacije
u maloprodajnim objektima.

Upotreba
organskih rastvarača

Član
45.

Pravno lice i preduzetnik koji u svom proizvodnom
procesu koristi organske rastvarače dužan je da primenjuje mere u cilju smanjenja vrednosti
emisije isparljivih organskih jedinjenja ispod propisanih vrednosti.

Vlada propisuje: 

1) listu industrijskih postrojenja i aktivnosti u kojima
se kontroliše emisija isparljivih organskih jedinjenja; 

2) vrednosti emisije isparljivih organskih jedinjenja
pri određenoj potrošnji rastvarača i ukupne dozvoljene emisije isparljivih organskih
jedinjenja iz postrojenja i aktivnosti;

3) sheme za smanjenje emisija isparljivih organskih jedinjenja.


Shema za smanjenje emisija isparljivih organskih jedinjenja
jeste propisani alternativni način smanjenja emisija isparljivih organskih jedinjenja.

Pravno lice i preduzetnik koji upravlja industrijskim
postrojenjem, odnosno obavlja aktivnosti utvrđene propisom iz stava 2. tačka 1) ovog
člana, može da primeni shemu za smanjenje emisija isparljivih organskih jedinjenja u
slučaju da je ova mogućnost propisana u aktu iz stava 2. tačka 2) ovog člana.

2. Pokretni
izvori zagađivanja

Član
46.

Pokretni izvori zagađivanja se mogu koristiti i stavljati
u promet ako zagađujuće materije u izduvnim gasovima iz tih izvora ne prelaze granične
vrednosti emisije utvrđene tehničkim propisima, u skladu sa zakonom. 

Emisije iz pokretnih izvora zagađivanja kontrolišu
se prilikom redovnog, vanrednog i kontrolnog tehničkog pregleda, u skladu sa odgovarajućim
tehničkim propisom i zakonom kojim se uređuje bezbednost saobraćaja. 

3. Maksimalne
nacionalne emisije

Član
47.

Maksimalne nacionalne emisije utvrđuju se za acidifikujuće
i eutrofikujuće zagađujuće materije i prekursore ozona i to za: sumpordioksid (SO2),
azotne okside (NOX), isparljiva organska jedinjenja i amonijak (NH3), u cilju unapređenja
i zaštite životne sredine i zdravlja ljudi od štetnog dejstva acidifikacije, eutrofikacije
i prizemnog ozona, a radi postizanja dugoročnih ciljeva koji podrazumevaju održavanje
kritičnih nivoa i zaštitu stanovništva. 

Vlada utvrđuje maksimalne nacionalne emisije iz 
stava 1. ovog člana, i to: maksimalne nacionalne emisije u 1990. i 2010. godini; 
procenjene maksimalne nacionalne emisije u 2020. godini; procenat smanjenja 
maksimalnih nacionalnih emisija u 2020. godini u odnosu na referentnu 1990. 
godinu, kao i metodologiju za izradu inventara emisija i projekcija i obavezu 
ažuriranja inventara emisija i projekcija na godišnjem nivou.*



*Službeni 
glasnik RS, broj 10/2013



4. Dozvoljene
količine zagađujućih materija u određenim proizvodima

Fosilna
goriva

Član
48.

Goriva koja se stavljaju u promet, odnosno koriste
u stacionarnim i pokretnim izvorima zagađivanja ne mogu da se proizvode, uvoze i
stavljaju u promet ako ne zadovoljavaju zahteve propisane tehničkim propisom koji
se odnosi na kvalitet tog goriva.

Tehničkim propisom iz stava 1. ovog člana propisuju
se tehnički i drugi zahtevi koje to gorivo mora da ispunjava, dozvoljenu količinu
zagađujućih materija u gorivu, metode ispitivanja goriva, način utvrđivanja kvaliteta
i dokazivanja usklađenosti sa propisanim graničnim vrednostima.

Boje
i lakovi

Član
49.

U cilju smanjivanja emisija isparljivih organskih jedinjenja
iz boja i lakova propisuje se maksimalno dozvoljeni sadržaj pojedinih isparljivih
organskih jedinjenja u bojama i lakovima. 

Maksimalno dozvoljeni sadržaj isparljivih organskih
jedinjenja u bojama i lakovima utvrđen je propisima kojima se uređuju hemikalije.


5. Emisije
gasova sa efektom staklene bašte

Član
50.

Gasovi sa efektom staklene bašte su ugljendioksid
(CO2), metan (CH4), azotsuboksid (N2O), fluorougljovodonici (HFCs), perfluorougljenici
(PFCs) i sumporheksafluorid (SF6).

Sprečavanje i smanjenje zagađivanja vazduha koje utiče
na promenu klime sprovodi se: 

1) primenom mera za smanjenje emisija gasova sa efektom
staklene bašte;

2) praćenjem emisija gasova sa efektom staklene bašte
iz izvora i praćenjem odstranjenih količina ovih gasova putem ponora.

Mere iz stava 2. tačka 1) ovog člana realizuju se:

1) razvojem i korišćenjem čistijih tehnologija kojima
se sprečava ili smanjuje emisija gasova sa efektom staklene bašte;

2) podsticanjem korišćenja obnovljivih izvora energije;

3) podsticanjem energetske efikasnosti;

4) aktivnostima kojima se povećava odstranjivanje gasova
sa efektom staklene bašte iz atmosfere.

Mere iz stava 2. tačka 1) ovog člana mogu se sprovoditi
u okviru Mehanizma čistog razvoja Кjoto protokola. 

Vlada osniva Nacionalno telo za sprovođenje Mehanizma
čistog razvoja koje odobrava programe i projekte koji se sprovode u okviru mehanizma
čistog razvoja. 

Vlada propisuje kriterijume i način odobravanja programa
i projekata koji se realizuju u okviru Mehanizma čistog razvoja. 

Radi praćenja emisija i odstranjenih količina gasova
sa efektom staklene bašte iz stava 2. tačka 2) ovog člana uspostavlja se Nacionalni
inventar emisije gasova sa efektom staklene bašte.

Nacionalni inventar iz stava 7. ovog člana vodi Agencija.

Podaci iz Nacionalnog inventara emisije gasova sa
efektom staklene bašte su javni.

Vlada propisuje metodologije prikupljanja podataka za
Nacionalni inventar iz stava 7. ovog člana. 

6. Postupanje sa 
supstancama koje oštećuju ozonski omotač, kao i opremom i uređajima koji ih 
sadrže*




*Službeni glasnik 
RS, broj 10/2013



Član 51.*

Postupno smanjivanje potrošnje 
supstanci koje oštećuju ozonski omotač, postupanje sa tim supstancama, 
proizvodima i/ili opremom koji ih sadrže ili se oslanjaju na njih, postupanje sa 
supstancama koje oštećuju ozonski omotač nakon prestanka upotrebe proizvoda 
i/ili opreme koji ih sadrže ili se oslanjaju na njih, način njihovog sakupljanja, 
obnavljanja, obrade ili uništavanja, upotrebe i trajnog odlaganja, stavljanja u 
promet, način obračuna troškova njihove ponovne upotrebe, način označavanja 
proizvoda i/ili opreme koji sadrže supstance koje oštećuju ozonski omotač, 
procedure za proveru ispuštanja iz stacionarne rashladne i klimatizacione opreme, 
toplotnih pumpi i sistema za zaštitu od požara koji sadrže tri ili više 
kilograma supstanci koje oštećuju ozonski omotač, kao i postupanje sa 
klimatizacionim sistemima u određenim motornim vozilima koji sadrže te supstance 
propisuje Vlada.*

Propisom iz stava 1. ovog člana 
utvrđuju se uslovi koje moraju da ispune pravna lica i preduzetnici koji 
obavljaju delatnost proizvodnje, instalacije, održavanja i/ili servisiranja, 
sakupljanja, obnavljanja i obrade, kontrolu upotrebe, stavljanja u promet, trajnog 
odlaganja i isključivanja iz upotrebe proizvoda i/ili opreme koji sadrže ili se 
oslanjaju na supstance koje oštećuju ozonski omotač.*

Pravna lica i preduzetnici koji 
obavljaju delatnost instalacije, održavanja ili servisiranja, provere ispuštanja iz 
proizvoda i/ili opreme i sakupljanja supstanci koje oštećuju ozonski omotač moraju 
da imaju zaposlene koji poseduju sertifikat za obavljanje navedenih delatnosti.*

Za obavljanje delatnosti 
proizvodnje, instalacije, održavanja i/ili servisiranja i isključivanja iz upotrebe 
proizvoda i/ili opreme koji sadrže supstance koje oštećuju ozonski omotač i 
delatnosti sakupljanja, obnavljanja i obrade tih supstanci i stavljanja u promet 
obnovljenih i obrađenih supstanci koje oštećuju ozonski omotač, pravna lica i 
preduzetnici moraju da imaju dozvolu Ministarstva.*

Protiv akta iz stava 4. ovog 
člana nije dozvoljena žalba već se može pokrenuti upravni spor.*




*Službeni 
glasnik RS, broj 10/2013



Postupanje
sa određenim fluorovanim gasovima

sa efektom
staklene bašte, kao i opremom i uređajima koji sadrže ove gasove

Član 52.*

Кontrolu emisija, listu i sastav 
fluorovanih gasova sa efektom staklene bašte i njihov potencijal globalnog 
zagrevanja, postupanje sa fluorovanim gasovima sa efektom staklene bašte, 
proizvodima i/ili opremom koji ih sadrže ili se oslanjaju na njih, postupanje sa 
fluorovanim gasovima sa efektom staklene bašte nakon prestanka upotrebe 
proizvoda i/ili opreme koji ih sadrže ili se oslanjaju na njih, način njihovog 
sakupljanja, obnavljanja, obrade ili uništavanja, upotrebe i trajnog odlaganja, 
stavljanja u promet, način obračuna troškova njihove ponovne upotrebe, način 
označavanja proizvoda i/ili opreme koji sadrže fluorovane gasove sa efektom 
staklene bašte, način izveštavanja o fluorovanim gasovima sa efektom staklene 
bašte u skladu sa preuzetim međunarodnim obavezama, način kontrole upotrebe, 
procedure za proveru ispuštanja iz stacionarne rashladne i klimatizacione opreme, 
toplotnih pumpi i sistema za zaštitu od požara koji sadrže tri ili više 
kilograma fluorovanih gasova sa efektom staklene bašte, kao i postupanje sa 
klimatizacionim sistemima u određenim motornim vozilima, koji sadrže fluorovane 
gasove sa efektom staklene bašte propisuje Vlada.*

Propisom iz stava 1. ovog člana 
utvrđuju se uslovi koje moraju da ispune pravna lica i preduzetnici koji 
obavljaju delatnost proizvodnje, instalacije, održavanja i/ili servisiranja, 
sakupljanja, obnavljanja i obrade, kontrolu upotrebe, stavljanja u promet, trajnog 
odlaganja i isključivanja iz upotrebe proizvoda i/ili opreme koji sadrže ili se 
oslanjaju na fluorovane gasove sa efektom staklene bašte.*

Pravna lica i preduzetnici koji 
obavljaju delatnost instalacije, održavanja ili servisiranja, provere ispuštanja iz 
proizvoda i/ili opreme i sakupljanja fluorovanih gasova sa efektom staklene bašte 
moraju da imaju zaposlene koji poseduju sertifikat za obavljanje navedenih 
delatnosti.*

Za obavljanje delatnosti 
proizvodnje, instalacije, održavanja i/ili servisiranja i isključivanja iz upotrebe 
proizvoda i/ili opreme koji sadrže fluorovane gasove sa efektom staklene bašte i 
delatnosti sakupljanja, obnavljanja i obrade tih gasova i stavljanja u promet 
obnovljenih i obrađenih fluorovanih gasova sa efektom staklene bašte pravna lica 
i preduzetnici moraju da imaju dozvolu Ministarstva.*

Protiv akta iz stava 4. ovog 
člana nije dozvoljena žalba već se može pokrenuti upravni spor.*

*Službeni 
glasnik RS, broj 10/2013

Sertifikacija zaposlenih u sektorima koji 
koriste supstance koje oštećuju ozonski omotač i fluorovane gasove sa efektom 
staklene bašte*


 



*Službeni glasnik 
RS, broj 10/2013

Član 52a*

Uslove, minimalne zahteve i 
postupak za dobijanje, oduzimanje i obnavljanje sertifikata za zaposlene kod pravnih 
lica i/ili preduzetnika koji obavljaju delatnost instalacije, održavanja ili 
servisiranja i provere ispuštanja rashladne i klimatizacione opreme i toplotnih 
pumpi i sistema za zaštitu od požara koji sadrže ili se oslanjaju na supstance 
koje oštećuju ozonski omotač ili na fluorovane gasove sa efektom staklene bašte, 
delatnost sakupljanja supstanci koje oštećuju ozonski omotač ili fluorovanih 
gasova sa efektom staklene bašte iz rashladne i klimatizacione opreme i 
toplotnih pumpi, sistema za zaštitu od požara i opreme koja sadrži rastvarače i 
isključivanja iz upotrebe ove opreme i sistema, delatnost sakupljanja fluorovanih 
gasova sa efektom staklene bašte iz opreme za visokonaponsko prekidanje i 
delatnost sakupljanja supstanci koje oštećuju ozonski omotač i fluorovanih gasova 
sa efektom staklene bašte iz klimatizacionih sistema određenih motornih vozila 
propisuje Vlada.*

*Službeni 
glasnik RS, broj 10/2013

Zabrane

Član
53. 

Na teritoriji Republike Srbije zabranjuje se:


1) proizvodnja supstanci koje oštećuju ozonski omotač;


2) uvoz i/ili izvoz supstanci koje oštećuju ozonski
omotač, a koje su utvrđene potvrđenim međunarodnim ugovorom, odnosno proizvoda i
opreme koji sadrže ove supstance, iz zemalja odnosno u zemlje koje nisu ugovorne strane
tog ugovora; 

3) uvoz i/ili izvoz i stavljanje u promet bez dozvole
supstanci koje oštećuju ozonski omotač i fluorovanih gasova sa efektom staklene
bašte; 

4) uvoz i/ili izvoz i stavljanje u promet novih proizvoda
i opreme koji sadrže supstance koje se kontrolilišu, a koje oštećuju ozonski omotač
izuzev hlorofluorougljovodonika; 

5) ispuštanje supstanci koje oštećuju ozonski omotač
i fluorovanih gasova sa efektom staklene bašte; 

6) punjenje proizvoda i opreme koji sadrže fluorovane
gasove sa efektom staklene bašte supstancama koje oštećuju ozonski omotač;


7) ispiranje supstancama koje oštećuju ozonski omotač;


8) 
brisana je (vidi član 8. Zakona - 10/2013-30)

9) stavljanje u promet na malo supstanci koje oštećuju
ozonski omotač i fluorovanih gasova sa efektom staklene bašte;

10) uvoz i/ili izvoz i stavljanje u promet korišćenih
proizvoda i opreme koji sadrže supstance koje oštećuju ozonski omotač.

Evidencija
o supstancama koje oštećuju ozonski omotač i fluorovanim gasovima sa efektom staklene
bašte

Član
54. 

Ministarstvo vodi evidenciju o uvozu i/ili izvozu,
stavljanju u promet i potrošnji supstanci koje oštećuju ozonski omotač i fluorovanih
gasova sa efektom staklene bašte, odnosno proizvoda i opreme koji ih sadrže, pravnim
licima i preduzetnicima koji se bave delatnošću uvoza i/ili izvoza, stavljanja u promet,
proizvodnje i održavanja proizvoda i opreme koji sadrže te supstance, sakupljanja, obnavljanja
i obrade supstanci koje oštećuju ozonski omotač i fluorovanih gasova sa efektom
staklene bašte. 

7. Ostale
mere za sprečavanje i smanjenje zagađenja vazduha

Mere
prevencije i sanacije

Član
55.

Postrojenje mora da se projektuje, gradi i/ili proizvodi,
oprema, koristi i održava tako da ne ispušta zagađujuće materije u vazduh u količini
većoj od graničnih vrednosti emisije. 

Ukoliko dođe do kvara uređaja kojima se obezbeđuje
sprovođenje propisanih mera zaštite ili do poremećaja tehnološkog procesa, zbog čega
dolazi do prekoračenja graničnih vrednosti emisije, operater je dužan da kvar ili
poremećaj otkloni, odnosno prilagodi rad nastaloj situaciji ili da obustavi tehnološki
proces, kako bi se emisija svela na dozvoljene granice u najkraćem roku.

U slučaju prekoračenja graničnih vrednosti nivoa zagađujućih
materija u vazduhu operater je dužan, kada uoči ili po nalogu nadležnog inspektora,
da preduzme tehničko-tehnološke mere ili da obustavi tehnološki proces, kako bi
se koncentracije zagađujućih materija svele na propisane granične vrednosti.

Operater stacionarnog izvora zagađivanja, kod koga
se u procesu obavljanja delatnosti mogu emitovati gasovi neprijatnog mirisa, dužan
je da primenjuje mere koje će dovesti do redukcije mirisa iako je koncentracija emitovanih
materija u otpadnom gasu ispod granične vrednosti emisije.

Dozvola
za rad

Član
56.

Novoizgrađeni ili rekonstruisani stacionarni izvor
zagađivanja za koji nije propisana obaveza izdavanja integrisane dozvole, odnosno
izrade studije o proceni uticaja na životnu sredinu, može da počne sa radom pošto
pribavi dozvolu za rad. 

Dozvolu iz stava 1. ovog člana izdaje organ nadležan
za poslove zaštite životne sredine u formi rešenja.

Na prvostepeno rešenje nadležnog organa autonomne pokrajine
i nadležnog organa jedinice lokalne samouprave iz stava 2. ovog člana može se izjaviti
žalba.

Prvostepeno rešenje Ministarstva iz stava 2. ovog člana
je konačno u upravnom postupku i protiv njega se može pokrenuti upravni spor.

Uz zahtev za izdavanje dozvole iz stava 1. ovog člana,
prilaže se upotrebna dozvola ili tehnička dokumentacija za taj izvor zagađivanja,
kao i druga dokumentacija neophodna za donošenje rešenja, po nalogu nadležnog organa.

Nadležni organ izdaje dozvolu iz stava 1. ovog člana
ako utvrdi: 

1) da je operater preduzeo sve planirane tehničko-tehnološke
i druge mere zaštite vazduha od zagađivanja; 

2) da su emisije zagađujućih materija iz tog stacionarnog
izvora zagađivanja ispod propisanih graničnih vrednosti emisije, odnosno da se radom
tog stacionarnog izvora zagađivanja neće pogoršati kvalitet vazduha.

Nadležni organ će privremeno odobriti rad izvora zagađivanja
iz stava 1. ovog člana radi pribavljanja rezultata merenja emisije i/ili nivoa zagađujućih
materija, ako ta merenja nisu obavljena u toku probnog rada.

Dozvolom za rad iz stava 1. ovog člana utvrđuje se
da su ispunjeni uslovi zaštite vazduha od zagađivanja, odobrava rad stacionarnog izvora
zagađivanja i na osnovu rezultata izvršenih merenja u skladu sa stavom 7. ovog člana
određuje učestalost merenja emisije i/ili nivoa zagađujućih materija. 

Zabrana
rada

Član
57.

Zabranjuje se rad novoizgrađenog ili rekonstruisanog
stacionarnog izvora zagađivanja vazduha, kao i obavljanje drugih aktivnosti na otvorenom
prostoru koje mogu dovesti do nekontrolisanog oslobađanja zagađujućih materija, dok
se ne pribavi dozvola za rad iz člana 56. stav 1. ovog zakona.

Obaveze
operatera

Član
58.

Operater je dužan da:

1) podatke o stacionarnom izvoru zagađivanja i svakoj
njegovoj promeni (rekonstrukciji) dostavi Ministarstvu, odnosno Agenciji, nadležnom
organu autonomne pokrajine i nadležnom organu jedinice lokalne samouprave;

2) obezbedi redovni monitoring emisije i da o tome
vodi evidenciju;

3) obezbedi kontinualna merenja emisije kada je to
propisano za određene zagađujuće materije i/ili izvore zagađivanja samostalno, putem
automatskih uređaja za kontinualno merenje, uz saglasnost Ministarstva;

4) obezbedi kontrolna merenja emisije preko ovlašćenog
pravnog lica, ako merenja emisije obavlja samostalno;

5) obezbedi propisana povremena merenja emisije, preko
ovlašćenog pravnog lica, dva puta godišnje, ukoliko ne vrši kontinualno merenje emisije;

6) obezbedi praćenje kvaliteta vazduha po nalogu nadležnog
inspekcijskog organa, samostalno ili preko ovlašćenog pravnog lica;

7) vodi evidenciju o obavljenim merenjima sa podacima
o mernim mestima, rezultatima i učestalosti merenja i dostavi podatke u formi propisanog
izveštaja Ministarstvu, odnosno Agenciji, nadležnom organu autonomne pokrajine i
nadležnom organu jedinice lokalne samouprave i to za merenja iz stava 1. tač. 2)
i 3) ovog člana jednom u tri meseca u roku od 15 dana od isteka tromesečja, za merenja
iz stava 1. tačka 5) ovog člana u roku od 30 dana od dana izvršenog merenja, za merenja
na godišnjem nivou u vidu godišnjeg izveštaja najkasnije do 31. januara tekuće godine
za prethodnu kalendarsku godinu;

8) vodi evidenciju o vrsti i kvalitetu sirovina, goriva
i otpada u procesu spaljivanja;

9) vodi evidenciju o radu uređaja za sprečavanje ili
smanjivanje emisije zagađujućih materija, kao i mernih uređaja za merenje emisije.

Operater je dužan da o svom trošku sprovede mere za
smanjenje emisija zagađujućih materija utvrđenih planom za svoje stacionarne izvore
zagađivanja vazduha.

VI.
POSLOVI MERENJA EMISIJE I NIVOA ZAGAĐUJUĆIH MATERIJA U VAZDUHU

Ovlašćena
pravna lica

Član
59.

Ovlašćena pravna lica koja imaju dozvolu za monitoring
kvaliteta vazduha dužna su da merenje kvaliteta vazduha obavljaju u skladu sa aktom
iz člana 9. stav 3. i člana 18. stav 1. ovog zakona.

Ovlašćena pravna lica koja imaju dozvolu za merenje
emisije iz stacionarnih izvora zagađivanja dužna su da merenje emisije obavljaju u
skladu sa aktom iz čl. 41. i 42. ovog zakona. 

Pravno lice iz člana 15. stav 8. dužno je da praćenje
rada automatskih stanica i prikupljanje podataka vrši u skladu sa aktom iz člana
9. stav 3. i člana 18. stav 1. ovog zakona.

Dozvola
za pravna lica

Član
60.

Ovlašćena pravna lica iz člana 59. st. 1. i 2. ovog
zakona mogu da vrše merenje po dobijanju dozvole Ministarstva, ukoliko ispunjavaju
uslove u pogledu kadrova, opreme i prostora, kao i ako su tehnički osposobljena prema
zahtevima standarda SRPS ISO 17025.

Bliže uslove za izdavanje dozvole iz stava 1. ovog
člana, kao i uslove koje treba da ispuni pravno lice iz člana 15. stav 8. ovog zakona
propisuje Ministar. 

Dozvola za merenje kvaliteta vazduha i/ili emisije
oduzeće se ako ovlašćeno pravno lice prestane da ispunjava propisane uslove i ako
se utvrdi da ovlašćeno pravno lice ove poslove ne obavlja u skladu sa izdatom dozvolom
i aktima iz člana 9. stav 3, člana 18. stav 1. ovog zakona odnosno čl. 41. i
42. ovog zakona.

Na rešenje kojim se izdaje ili oduzima dozvola iz stava
1. ovog člana nije dozvoljena žalba, ali se može pokrenuti upravni spor.

Saglasnost
za operatere

Član
61.

Operater koji samostalno vrši merenje kvaliteta vazduha
i/ili emisije, merenja mora vršiti u skladu sa aktima iz člana 9. stav 3. i člana
18. stav 1. ovog zakona, odnosno čl. 41. i 42. ovog zakona.

Operater iz stava 1. ovog člana mora da pribavi saglasnost
Ministarstva u formi rešenja pod uslovom da, u okviru svoje registrovane delatnosti,
samostalno obavlja poslove merenje kvaliteta vazduha i/ili emisije i da je stručno
i tehnički osposobljen prema zahtevima standarda SRPS
ISO 17025.

Bliže uslove za izdavanje saglasnosti iz stava 2. ovog
člana propisuje ministar u skladu sa članom 60. stav 2. ovog zakona.

Rešenje iz stava 2. ovog člana je konačno u upravnom
postupku i protiv njega se može pokrenuti upravni spor.

Stručna
i tehnička osposobljenost

Član
62.

Pravno lice iz člana 59. st. 1. i 2. i člana 61. stav
1. ovog zakona može da dobije dozvolu, odnosno saglasnost za vršenje poslova iz člana
60. stav 1. i člana 61. stav 1. ovog zakona uz uslov da je stručno i tehnički osposobljeno
što dokazuje potvrdom izdatom od strane nacionalnog akreditacionog tela.

Ocenjivanje stručne i tehničke osposobljenosti iz stava
1. ovog člana vrši Akreditaciono telo Srbije. 

Oduzimanje
dozvole i saglasnosti

Član
63.

Ministarstvo će na osnovu izveštaja inspektora životne
sredine oduzeti dozvolu iz člana 60. stav 1. ovog zakona, odnosno saglasnost iz
člana 61. stav 2. ovog zakona. 

Protiv upravnog akta iz stava 1. ovog člana nije dopuštena
žalba ali se može pokrenuti upravni spor.

Reviza dozvola i saglasnosti

Član
64.

Revizija izdatih dozvola, odnosno saglasnosti vrši
se jednom godišnje ili na zahtev ovlašćenog pravnog lica, odnosno operatera.

Ministarstvo jednom godišnje u „Službenom glasniku
Republike Srbije” objavljuje spisak pravnih lica iz člana 59. st. 1. i 2. ovog zakona
kojima je izdata dozvola iz člana 60. stav 1. ovog zakona.

VII.
INFORMISANJE I IZVEŠTAVANJE

Informisanje

Član
65.

Nadležni organ dužan je da obaveštava druge organe
i organizacije i javnost putem elektronskih i štampanih medija najmanje u jednom
lokalnom listu na svakom od službenih jezika, kao i putem Interneta o:

1) kvalitetu vazduha;

2) planovima kvaliteta vazduha i odlaganja na određeno
vreme postizanja granične vrednosti za azotdioksid, benzen i suspendovane čestice
RM10;

3) planovima za dostizanje ciljnih vrednosti u zonama
i aglomeracijama u kojima je došlo do prekoračenja ciljnih vrednosti;

4) godišnjem izveštaju o svim zagađujućim materijama
koje su obuhvaćene ovim zakonom.

Sadržaj
informacija o kvalitetu vazduha

Član
66.

Informacija o kvalitetu vazduha iz člana 65. tačka
1) ovog zakona sadrži naročito: 

1) ažurirane podatke o koncentracijama zagađujućih
materija u vazduhu koje su obuhvaćene ovim zakonom, a naročito sumpordioksid, azotdioksid,
suspendovane čestice (RM10), prizemni ozon i ugljenmonoksid;

2) prosečne vrednosti koncentracija u vazduhu u prosečnom
periodu za prizemni ozon, granične vrednosti za zaštitu zdravlja ljudi, koncentacije
opasne po zdravlje ljudi, kritične nivoe za zaštitu vegetacije, ciljnu i graničnu vrednost
za RM2,5.

U slučaju prekoračenja koncentracije opasne po zdravlje
ljudi i koncentracije o kojoj se izveštava javnost nadležni organ obaveštava javnost
o lokaciji ili području prekoračenja, vrsti koncentracije koja je prekoračena (koncentracija
o kojoj se izveštava javnost ili koja je opasna po zdravlje ljudi), vremenu početka
i trajanju prekoračenja, najvišoj jednočasovnoj koncentraciji, odnosno najvišoj osmočasovnoj
srednjoj koncentraciji u slučaju prizemnog ozona, geografskom području na kome se
očekuje prekoračenje koncentracije o kojoj se izveštava javnost i/ili koja je opasna
po zdravlje ljudi, prognozama za naredni period sa očekivanim promenama zagađenja sa
procenom promene, podacima za posebno osetljive grupe stanovništva, mogućim efektima
po zdravlje i preporučenom ponašanju (podaci o posebno osetljivim grupama, opis mogućih
simptoma, preduzimanje preporučenih mera, nove informacije o toku događaja) i podacima
o preventivnim merama za smanjenje zagađenja.

U slučaju procenjenog nastavka prekoračenja nadležni
organ će preduzeti praktične mere.

Rokovi
za informisanje javnosti

Član
67.

Nadležni organ obaveštava javnost: 

1) o kvalitetu vazduha, u obliku Godišnjeg izveštaja
o stanju kvaliteta vazduha, do 31. jula tekuće godine za prethodnu godinu, a posle
2012. godine do 28. februara tekuće godine za prethodnu godinu;

2) o planovima kvaliteta vazduha i odlaganja na određeno
vreme postizanja ciljne vredosti za azot dioksid ili benzen i suspendovane čestice
RM10, u roku od osam dana od dana usvajanja;

3) o planovima za dostizanje ciljnih vrednosti u zonama
i aglomeracijama u kojima je došlo do prekoračenja ciljnih vrednosti, u roku od osam
dana od dana usvajanja.

Godišnji izveštaj o stanju kvaliteta vazduha u Republici
Srbiji priprema i objavljuje Agencija.

Agencija jednom mesečno objavljuje izveštaje o stanju
kvaliteta vazduha, a na osnovu podataka iz državne i lokalnih mreža. 

VIII.
INFORMACIONI SISTEM

Sadržina
informacionog sistema kvaliteta vazduha

Član
68.

Informacioni sistem kvaliteta vazduha sastavni je
deo jedinstvenog informacionog sistema zaštite životne sredine i sadrži:

1) podatke državne mreže i lokalnih mreža za praćenje
kvaliteta vazduha, kao i podatke koji su dobijeni merenjem od strane operatera;

2) podatke o supstancama koje oštećuju ozonski omotač;

3) podatke iz Nacionalnog inventara emisije gasova
sa efektom staklene bašte i odstranjenih količina ovih gasova putem ponora;

4) podatke iz Nacionalnog inventara nenamerno ispuštenih
dugotrajnih organskih zagađujućih supstanci;

5) mere i planove za zaštitu i poboljšanje kvaliteta
vazduha;

6) mere i planove za ublažavanje klimatskih promena;

7) mere i planove za zaštitu ozonskog omotača;

8) podatke o prekoračenju koncentracija opasnih po
zdravlje ljudi i mere zaštite zdravlja ljudi i životne sredine u takvim slučajevima;

9) podatke o organima državne uprave i o ovlašćenim
pravnim licima koja obavljaju poslove monitoringa kvaliteta vazduha i merenja nivoa
zagađujućih materija i emisije;

10) podatke iz registra izvora zagađivanja vazduha;

11) podatke o izvršenom inspekcijskom nadzoru i izrečenim
merama;

12) druge podatke od značaja za kvalitet vazduha.

Vlada propisuje metodologiju prikupljanja podataka za
Nacionalni inventar nenamerno ispuštenih dugotrajnih organskih zagađujućih supstanci.

Informacioni sistem kvaliteta vazduha za Republiku
Srbiju vodi Agencija. 

Državni organi i organizacije, operateri i ovlašćena
pravna lica dužni su da blagovremeno i bez naknade dostavljaju podatke iz svoje nadležnosti,
kao i druge podatke koji su potrebni za vođenje informacionog sistema o kvalitetu
vazduha Agenciji u cilju izrade planova i izveštaja, u skladu sa ovim zakonom.

Agencija je dužna da na propisan način prikuplja i
unosi podatke u informacioni sistem kvaliteta vazduha.

Razmena
informacija i podataka iz informacionog sistema

Član
69.

Podaci iz informacionog sistema kvaliteta vazduha
se koriste za razmenu informacija o mernim mestima u državnoj i lokalnoj mreži,
tehnikama merenja, kao i za razmenu podataka dobijenih praćenjem kvaliteta vazduha
u državnoj i lokalnim mrežama i podataka o emisijama iz izvora zagađivanja vazduha
za potrebe izveštavanja u skladu sa preuzetim međunarodnim obavezama.

Ministar propisuje način razmene informacija iz stava
1. ovog člana.


Posredovanje u razmeni podataka


Član 70.

Ministarstvo posreduje i razmenjuje podatke o kvalitetu
vazduha i emisijama sa međunarodnim organizacijama i drugim državama u skladu sa
potvrđenim međunarodnim ugovorima.

Agencija posreduje i razmenjuje podatke sa Evropskom
agencijom za zaštitu životne sredine i Evropskom mrežom za informacije i posmatranje.

IX.
FINANSIRANJE ZAŠTITE I POBOLJŠANJA КVALITETA VAZDUHA

Izvori
finansiranja

Član 71.*

Sredstva za finansiranje zaštite i 
unapređenja kvaliteta vazduha obezbeđuju se u budžetu Republike Srbije i iz 
obaveze operatera u skladu sa zakonom.*

Sredstva za finansiranje zaštite i 
poboljšanja kvaliteta vazduha obezbeđuju se i u budžetu autonomne pokrajine i 
budžetu jedinice lokalne samouprave, u skladu sa zakonom.*

*Službeni 
glasnik RS, broj 10/2013

Кorišćenje
sredstava

Član
72.

Sredstva iz člana 71. ovog zakona koriste se za:

1) ocenjivanje kvaliteta vazduha i razvrstavanje zona
i aglomeracija prema kategorijama kvaliteta vazduha;

2) održavanje, funkcionisanje i razvoj državne mreže;

3) realizaciju programa kontrole kvaliteta vazduha
u državnoj mreži;

4) merenja posebne namene;

5) sprovođenje mera za smanjenje uticaja zagađenog vazduha
na promenu klime i zaštitu ozonskog omotača;

6) izvršavanje obaveza preuzetih međunarodnim ugovorima;

7) uspostavljanje i održavanje registra izvora zagađivanja
vazduha i informacionog sistema kvaliteta vazduha;

8) realizaciju akcionog plana, planova kvaliteta vazduha
i kratkoročnih akcionih planova;

9) finansiranje i/ili sufinansiranje stručnih i naučnih
istraživanja potrebnih za ostvarivanje ciljeva ovog zakona;

10) sufinansiranje investicija koje će doprineti bitnom
smanjenju zagađivanja vazduha;

11) finansiranje i/ili sufinansiranje drugih projekata,
programa i mera u cilju zaštite i poboljšanja kvaliteta vazduha;

12) podsticanje čistijih tehnologija i primenu najbolje
dostupnih tehnika za rad postrojenja i obavljanje aktivnosti;

13) primenu tehnologije i proizvoda koji smanjuju zagađivanje
vazduha;

14) sufinansiranje preventivnih i interventnih mera
u vanrednim okolnostima zagađivanja vazduha i osposobljavanje za reagovanje u slučaju
udesa.

X. NADZOR

Nadzor
nad radom

Član
73.

Ministarstvo vrši nadzor nad radom Agencije, nadležnog
organa autonomne pokrajine, nadležnog organa jedinice lokalne samouprave, kao i
ovlašćenih pravnih lica u vršenju poverenih poslova.

Inspekcijski
nadzor

Član
74.

Inspekcijski nadzor nad primenom odredaba ovog zakona
i propisa donetih za njegovo izvršavanje vrši Ministarstvo, ako ovim zakonom nije
drukčije propisano. 

Inspekcijski nadzor vrši inspektor za zaštitu životne
sredine (u daljem tekstu: inspektor) u okviru delokruga utvrđenog ovim zakonom.

Autonomnoj pokrajini poveravaju se poslovi inspekcijskog
nadzora nad sprovođenjem mera zaštite vazduha od zagađivanja u objektima za koje nadležni
organ autonomne pokrajine izdaje odobrenje za gradnju, odnosno upotrebnu dozvolu.

Jedinici lokalne samouprave poveravaju se poslovi
inspekcijskog nadzora nad sprovođenjem mera zaštite vazduha od zagađivanja u objektima
za koje nadležni organ jedinice lokalne samouprave izdaje odobrenje za gradnju, odnosno
upotrebnu dozvolu.

Gradu, odnosno gradu Beogradu poverava se vršenje inspekcijskog
nadzora nad sprovođenjem mera zaštite vazduha od zagađivanja u objektima za koje nadležni
organ grada, odnosno grada Beograda izdaje odobrenje za gradnju, odnosno upotrebnu
dozvolu.

Prava
i dužnosti inspektora

Član
75.

U vršenju poslova inspekcijskog nadzora inspektor ima
pravo i dužnost da utvrđuje:

1) da li je izvor zagađivanja vazduha projektovan,
izgrađen, opremljen, korišćen i održavan tako da emisija bude u propisanim granicama;

2) da li su u slučaju prekoračenja graničnih vrednosti
emisije i/ili nivoa zagađujućih materija u vazduhu preduzete propisane, odnosno
naložene mere;

3) da li je operater pribavio dozvolu za rad stacionarnog
izvora zagađivanja pre početka rada;

4) da li se rad stacionarnog izvora zagađivanja ili
druga aktivnost obavlja protivno propisanoj zabrani;

5) da li je operater obezbedio propisana merenja emisije
i/ili nivoa zagađujućih materija u vazduhu i da li vodi evidenciju o izvršenim merenjima;

6) da li operater vodi evidenciju o vrsti i kvalitetu
sirovina i goriva;

7) da li operater vodi evidenciju o radu uređaja za
sprečavanje ili smanjivanje emisije zagađujućih materija i mernih uređaja za merenje
emisije i da li su ti uređaji postavljeni i održavani u skladu sa ovim zakonom;

8) da li se poslovi merenja emisije i praćenja kvaliteta
vazduha obavljaju na propisani način;

9) da li se sa supstancama koje oštećuju ozonski omotač
i fluorovanim gasovima sa efektom staklene bašte, kao i prizvodima koji sadrže te
supstance ili su pomoću njih proizvedeni postupa u skladu sa ovim zakonom;

10) da li poslove servisiranja i isključivanja iz upotrebe
odnosno sakupljanja, obnavljanja i obrade obavljaju lica koja imaju dozvolu, kao i da
li ta lica ispunjavaju propisane uslove;

11) da li su preduzete propisane mere za proizvodnju,
ispuštanje u vazduh, prodaju, uvoz, izvoz i upotrebu supstanci koje oštećuju ozonski
omotač i fluorovanih gasova sa efektom staklene bašte, kao i proizvoda koji sadrže
te supstance odnosno da li su prekoračene dozvoljene godišnje količine i da li se
supstance koriste u dozvoljene svrhe; 

12) da li se uvoz i izvoz supstanci koje oštećuju
ozonski omotač i fluorovanih gasova sa efektom staklene bašte vrši na osnovu dozvole
i da li se o tome vode evidencije;

13) da li je postupljeno u skladu sa nalogom inspektora;

14) da li se primenjuju i druge propisane mere za sprečavanje
i smanjivanje zagađivanja vazduha.

Ovlašćenja
inspektora

Član
76.

U vršenju poslova iz člana 75. ovog zakona inspektor
je ovlašćen da:

1) naredi izvršavanje propisanih obaveza u određenom
roku i da privremeno zabrani rad ako se nalog u ostavljenom roku ne izvrši;

2) privremeno zabrani rad stacionarnog izvora zagađivanja
ili naloži preduzimanje drugih odgovarajućih mera zaštite dok se emisija i nivoi
zagađujućih materija u vazduhu ne svedu na propisane granične vrednosti;

3) naredi pribavljanje rezultata merenja emisije i/ili
nivoa zagađujućih materija u vazduhu preko ovlašćenog pravnog lica i privremeno
zabrani rad ako se rezultati merenja ne dostave na uvid u ostavljenom roku;

4) naredi kontrolna merenja emisije i/ili nivoa zagađujućih
materija u vazduhu preko drugog ovlašćenog pravnog lica, kad operater samostalno
ili preko određenog ovlašćenog pravnog lica vrši merenja, a rezultati izvršenih merenja
pružaju osnov za to;

5) predloži oduzimanje ovlašćenja za obavljanje poslova
merenja emisije i/ili praćenje kvaliteta vazduha ukoliko se ti poslovi ne obavljaju
u skladu sa zakonom;

6) zabrani rad stacionarnog izvora zagađivanja ili
drugu aktivnost koja se obavlja protivno ovom zakonu; 

7) zabrani postupanje sa supstancama koje oštećuju
ozonski omotač i fluorovanim gasovima sa efektom staklene bašte kao i prizvodima
koji sadrže te supstance ili su pomoću njih proizvedeni protivno ovom zakonu;

8) zabrani poslove servisiranja i isključivanja iz upotrebe
odnosno sakupljanja, obnavljanja i obrade proizvoda koji sadrže supstance koje oštećuju
ozonski omotač ili fluorovane gasove sa efektom staklene bašte ako utvrdi da ih
obavlja lice koje za to nema dozvolu, odnosno predloži oduzimanje dozvole za obavljanje
tih poslova, ako lice prestane da ispunjava propisane uslove;

9) zabrani uvoz i/ili izvoz supstanci koje oštećuju
ozonski omotač ili fluorovanih gasova sa efektom staklene bašte za koje nije izdata
dozvola;

10) u postupku prinudnog izvršenja rešenja izvrši pečaćenje
stacionarnog izvora zagađivanja ili odredi drugi način prinudnog izvršenja, u skladu
sa zakonom;

11) naredi otklanjanje drugih utvrđenih nepravilnosti
ili izvršenje drugih propisanih obaveza u ostavljenom roku.

U vršenju nadzora nad primenom mera zaštite vazduha
od zagađivanja inspektor ima i ovlašćenja utvrđena drugim propisima.

O svakom izvršenom inspekcijskom pregledu i radnjama
inspektor sastavlja zapisnik koji sadrži nalaz stanja, predložene i naložene mere
i dostavlja ga pravnom licu ili preduzetniku u kome je nadzor izvršen.

U slučaju preduzimanja izuzetno hitnih mera radi otklanjanja
neposredne opasnosti po život i zdravlje ljudi, inspektor može rešenje iz stava 1.
ovog člana doneti i usmeno i narediti njegovo izvršenje bez odlaganja.

Usmeno rešenje će se na zahtev stranke izdati i u pismenom
obliku najkasnije u roku od osam dana od dana podnošenja zahteva.

Zahtev za izdavanje pismenog rešenja se može podneti
u roku od dva meseca od dana donošenja usmenog rešenja.

Obaveze
operatera, drugog pravnog lica i preduzetnika u postupku inspekcijskog nadzora

Član
77.

Operater, drugo pravno lice i preduzetnik dužan je
da inspektoru pri vršenju nadzora omogući:

1) pregled poslovnih i drugih prostorija u kojima
se obavlja delatnost, kao i pregled objekata, postrojenja, uređaja, predmeta i dr;

2) prisustvo najmanje jednog zaposlenog lica ovlašćenog
za pružanje potrebnih informacija, obaveštenja, kao i davanje podataka, akata, evidencija
i druge dokumentacije;

3) uvid u primenjene mere zaštite vazduha.

Operater, drugo pravno lice i preduzetnik dužan je
da postupi po nalogu inspektora.

XI.
NADLEŽNOST ZA REŠAVANJE O ŽALBI

Član
78.

Na rešenje inspektora iz člana 76. stav 1. ovog zakona
može se izjaviti žalba Ministru u roku od 15 dana od dana prijema rešenja. 


Žalba na rešenje inspektora ne odlaže njegovo izvršenje.


O žalbi na prvostepeno rešenje nadležnog organa opštine,
odnosno grada, odnosno grada Beograda, koje je doneto u vršenju poverenih poslova,
rešava Ministar. 

O žalbi na prvostepeno rešenje nadležnog organa opštine,
odnosno grada sa teritorije autonomne pokrajine, rešava nadležni organ autonomne
pokrajine.

O žalbi na prvostepeno rešenje nadležnog organa autonomne
pokrajine rešava Ministar.

O žalbi na prvostepeno rešenje rešava Ministar, odnosno
nadležni organ autonomne pokrajine, u roku od 30 dana od dana prijema žalbe.


O žalbi na prvostepeno rešenje Ministarstva, rešava
Vlada. 

XII.
КAZNENE ODREDBE

Privredni
prestup

Član
79.

Novčanom kaznom od 1.500.000 do 3.000.000 dinara kazniće
se za privredni prestup pravno lice ako:

1) ne primenjuje mere u cilju smanjenja emisija isparljivih
organskih jedinjenja (član 44. stav 1. i član 45. stav 1);

2) proizvodi supstance koje oštećuju ozonski omotač
(član 53. stav 1. tačka 1);

3) uvozi i/ili izvozi supstance koje oštećuju ozonski
omotač, odnosno proizvode i opremu koja sadrži ove supstance, a koje su utvrđene
ratifikovanim međunarodnim ugovorom iz zemalja, odnosno u zemlje koje nisu strane
ugovornice tog ugovora (član 53. stav 1. tačka 2);

4) uvozi i/ili izvozi i stavlja u promet supstance
koje oštećuju ozonski omotač i fluorovane gasove sa efektom staklene bašte bez dozvole
(član 53. stav 1. tačka 3);

5) projektuje, gradi i/ili proizvodi, oprema, koristi
i održava izvore zagađivanja vazduha koji ispuštaju zagađujuće materije u vazduh
u količini većoj od graničnih vrednosti emisije (član 55. stav 1); 

6) ne otkloni kvar ili poremećaj, odnosno ne prilagodi
rad nastaloj situaciji ili ne obustavi tehnološki proces, kako bi se emisija svela
na dozvoljene granice u najkraćem roku u skladu sa članom 55. stav 2. ovog zakona;

7) ne preduzme tehničko-tehnološke mere ili ne obustavi
tehnološki proces, kako bi se koncentracije zagađujućih materija svele na propisane
granične vrednosti nivoa u skladu sa članom 55. stav 3. ovog zakona;

8) ne primenjuje mere koje mogu da dovedu do redukcije
mirisa iako je koncentracija emitovanih materija u otpadnom gasu ispod granične
vrednosti emisije u skladu sa članom 55. stav 4. ovog zakona; 

9) novoizgrađeni ili rekonstruisani stacionarni izvor
zagađivanja vazduha otpočne sa radom bez dozvole za rad iz člana 56. stav 1. ovog
zakona;

10) ne obezbedi redovni monitoring emisije i da o
tome ne vodi evidenciju (član 58. stav 1. tačka 2);

11) ne obezbedi kontinualna merenja emisije kada je
to propisano za određene zagađujuće materije i/ili izvore zagađivanja samostalno,
putem automatskih uređaja za kontinualno merenje (član 58. stav 1. tačka 3);

12) ne obezbedi kontrolna merenja emisije preko ovlašćenog
pravnog lica, ako merenja emisije obavlja samostalno (član 58. stav 1. tačka 4);

13) ne obezbedi propisana povremena merenja emisije,
preko ovlašćenog pravnog lica, dva puta godišnje, ukoliko ne vrši kontinualno merenje
emisije (član 58. stav 1. tačka 5);

14) ne obezbedi praćenje kvaliteta vazduha po nalogu
nadležnog inspekcijskog organa, samostalno ili preko ovlašćenog pravnog lica (član
58. stav 1. tačka 6).

Za privredni prestup iz stava 1. ovog člana može se
izreći novčana kazna u srazmeri sa visinom učinjene štete, neizvršene obaveze ili
vrednosti robe ili druge stvari koja je predmet privrednog prestupa, a najviše do
dvadesetostrukog iznosa učinjene štete, neizvršene obaveze ili vrednosti robe ili
druge stvari koja je predmet privrednog prestupa.

Za privredni prestup iz stava 1, ovog člana kazniće
se i odgovorno lice u pravnom licu novčanom kaznom od 100.000 do 200.000 dinara.

Zaštitne
mere

Član
80.

Za privredni prestup iz člana 79. ovog zakona može
se izreći i zaštitna mera:

1) zabrana pravnom licu da se bavi određenom privrednom
delatnošću u trajanju od pet do deset godina;

2) zabrana odgovornom licu da vrši određene dužnosti
u trajanju od tri do deset godina.

Prekršaji

Član
81.

Novčanom kaznom od 500.000 do 1.000.000 dinara kazniće
se za prekršaj pravno lice ako:

1) ne izradi Plan operatera za smanjenje emisija iz
stacionarnih izvora iz člana 39. st. 1. i 2. ovog zakona;

2) ne obezbedi obuku zaposlenih prema programu stručnog
usavršavanja u skladu sa članom 51. stav 3. ovog zakona;

3) obavlja delatnost proizvodnje, održavanja i/ili popravke
proizvoda koji sadrže supstance koje oštećuju ozonski omotač bez dozvole Ministarstva
(član 51. stav 4);

4) uvozi i/ili izvozi i stavlja u promet nove proizvode
i opremu koje koriste kontrolisane supstance koje oštećuju ozonski omotač izuzev
hlorofluorougljovodonika (član 53. stav 1. tačka 4);

5) ispušta supstance koje oštećuju ozonski omotač
i fluorovane gasove sa efektom staklene bašte (član 53. stav 1. tačka 5);

6) puni sisteme koji koriste fluorovane gasove sa
efektom staklene bašte supstancama koje oštećuju ozonski omotač (član 53. stav
1. tačka 6);

7) ispira supstancama koje oštećuju ozonski omotač
(član 53. stav 1. tačka 7);

8) stavlja u promet i koristi rezervoare za jednokratnu
upotrebu u kojima se skladište supstance koje oštećuju ozonski omotač i fluorovani
gasovi sa efektom staklene bašte (član 53. stav 1. tačka 8);

9) stavlja u promet na malo supstance koje oštećuju
ozonski omotač i fluorovane gasove sa efektom staklene bašte (član 53 .stav 1. tačka
9);

10) podatke o stacionarnom izvoru zagađivanja vazduha
i svakoj njegovoj promeni (rekonstrukciji) ne dostavi Ministarstvu, odnosno Agenciji,
nadležnom organu autonomne pokrajine i nadležnom organu jedinice lokalne samouprave
(član 58 . stav 1. tačka 1);

11) ne vodi evidenciju o obavljenim merenjima s podacima
o mernim mestima, rezultatima i učestalosti merenja (član 58. stav 1. tačka 7);

12) ne vodi evidenciju o vrsti i kvalitetu sirovina,
goriva i otpada u procesu spaljivanja (član 58. stav 1. tačka 8);

13) ne vodi evidenciju o radu uređaja za sprečavanje
ili smanjivanje emisije zagađujućih materija, kao i mernih uređaja za merenje emisije
(član 58. stav 1. tačka 9);

14) merenje kvaliteta vazduha i/ili emisije ne obavlja
u skladu članom 59. ovog zakona;

15) otpočne vršenje merenja pre dobijanja dozvole Ministarstva
(član 60. stav 1);

16) merenje kvaliteta vazduha i/ili emisije ne obavlja
u skladu članom 61. stav 1. ovog zakona;

17) otpočne vršenje merenja bez saglasnosti Ministarstva
(član 61. stav 2).

Za prekršaj iz stava 1. ovog člana može se izreći
novčana kazna u srazmeri sa visinom pričinjene štete ili neizvršene obaveze, vrednosti
robe ili druge stvari koja je predmet prekršaja, a najviše do dvadesetostrukog iznosa
tih vrednosti.

Za prekršaj iz stava 1. ovog člana kazniće se novčanom
kaznom od 25.000 do 50.000 dinara i odgovorno lice u pravnom licu.

Za prekršaj iz stava 1. ovog člana pravnom licu može
se izreći i zaštitna mera zabrane vršenja određene delatnosti u trajanju do tri godine,
a odgovornom licu da vrši određene poslove u trajanju do jedne godine.

Član
82.

Novčanom kaznom od 250.000 do 500.000 dinara kazniće
se za prekršaj preduzetnik ako:

1) ne izradi Plan operatera za smanjenje emisija iz
stacionarnih izvora zagađivanja iz člana 39. st. 1. i 2. ovog zakona;

2) ne primenjuje mere u cilju smanjenja emisija isparljivih
organskih jedinjenja (član 44. stav 1. i član 45. stav 1);

3) ne obezbedi obuku zaposlenih prema programu stručnog
usavršavanja u skladu sa članom 51. stav 3. ovog zakona;

4) obavlja delatnost proizvodnje, održavanja, i/ili popravke
proizvoda koji sadrže supstance koje oštećuju ozonski omotač bez dozvole Ministarstva
(član 51. stav 4);

5) proizvodi supstance koje oštećuju ozonski omotač
(član 53. stav 1. tačka 1);

6) uvozi i/ili izvozi supstance koje oštećuju ozonski
omotač, odnosno proizvode i opremu koja sadrži ove supstance, a koje su utvrđene
ratifikovanim međunarodnim ugovorom iz zemalja, odnosno u zemlje koje nisu strane
ugovornice tog ugovora (član 53. stav 1. tačka 2);

7) uvozi i/ili izvozi i stavlja u promet supstance
koje oštećuju ozonski omotač i fluorovane gasove sa efektom staklene bašte bez dozvole
(član 53. stav 1. tačka 3);

8) uvozi i/ili izvozi i stavlja u promet nove proizvode
i opremu koje koristi kontrolisane supstance koje oštećuju ozonski omotač izuzev
hlorofluorougljovodonika (član 53. stav 1. tačka 4);

9) ispušta supstance koje oštećuju ozonski omotač
i fluorovani gasovi sa efektom staklene bašte (član 53. stav 1. tačka 5);

10) puni sisteme koji koriste fluorovane gasove sa
efektom staklene bašte supstancama koje oštećuju ozonski omotač (član 53. stav
1. tačka 6);

11) ispira supstancama koje oštećuju ozonski omotač
(član 53. stav 1. tačka 7);

12) stavlja u promet i koristi rezervoare za jednokratnu
upotrebu u kojima se skladište supstance koje oštećuju ozonski omotač i fluorovane
gasove sa efektom staklene bašte (član 53. stav 1. tačka 8);

13) stavlja u promet na malo supstance koje oštećuju
ozonski omotač i fluorovane gasove sa efektom staklene bašte (član 53 . stav 1.
tačka 9);

14) ne otkloni kvar ili poremećaj, odnosno ne prilagodi
rad nastaloj situaciji ili ne obustavi tehnološki proces, kako bi se emisija svela
na dozvoljene granice u najkraćem roku saglasno članu 55. stav 2. ovog zakona;

15) ne preduzme tehničko-tehnološke mere ili obustavi
tehnološki proces, kako bi se koncentracije zagađujućih materija svele na propisane
granične vrednosti nivoa u skladu sa članom 55. stav 3. ovog zakona;

16) ne primenjuje mere koje mogu da dovedu do redukcije
mirisa iako je koncentracija emitovanih materija u otpadnom gasu ispod granične
vrednosti emisije u skladu sa članom 55. stav 4. ovog zakona; 

17) podatke o stacionarnom izvoru zagađivanja vazduha
i svakoj njegovoj promeni (rekonstrukciji) ne dostavi Ministarstvu, odnosno Agenciji,
nadležnom organu autonomne pokrajine i nadležnom organu jedinice lokalne samouprave
(član 58 . stav 1. tačka 1);

18) ne obezbedi redovni monitoring emisije i o tome
ne vodi evidenciju (član 58. stav 1. tačka 2);

19) ne obezbedi kontinualna merenja emisije kada je
to propisano za određene zagađujuće materije i/ili izvore zagađivanja samostalno,
putem automatskih uređaja za kontinualno merenje (član 58. stav 1. tačka 3);

20) ne obezbedi kontrolna merenja emisije preko ovlašćenog
pravnog lica, ako merenja emisije obavlja samostalno (član 58. stav 1. tačka 4);

21) ne obezbedi propisana povremena merenja emisije,
preko ovlašćenog pravnog lica, dva puta godišnje, ukoliko ne vrši kontinualno merenje
emisije (član 58. stav 1. tačka 5);

22) ne obezbedi praćenje kvaliteta vazduha po nalogu
nadležnog inspekcijskog organa, samostalno ili preko ovlašćenog pravnog lica (član
58. stav 1. tačka 6);

23) ne vodi evidenciju o obavljenim merenjima sa podacima
o mernim mestima, rezultatima i učestalosti merenja (član 58. stav 1. tačka 7);

24) ne vodi evidenciju o vrsti i kvalitetu sirovina,
goriva i otpada u procesu spaljivanja (član 58. stav 1. tačka 8);

25) ne vodi evidenciju o radu uređaja za sprečavanje
ili smanjivanje emisije zagađujućih materija, kao i mernih uređaja za merenje emisije
(član 58. stav 1. tačka 9);

26) otpočne da vrši merenja bez saglasnosti Ministarstva
(član 61. stav 2).

Za prekršaj iz stava 1. ovog člana može se izreći
novčana kazna u srazmeri sa visinom pričinjene štete ili neizvršene obaveze, vrednosti
robe ili druge stvari koja je predmet prekršaja, a najviše do dvadesetostrukog iznosa
tih vrednosti.

Za prekršaj iz stava 1. ovog člana preduzetniku se
može izreći i zaštitna mera zabrane vršenja određene delatnosti u trajanju do tri
godine.

Član
83. 

Novčanom kaznom 25.000 do 50.000 kazniće se za prekršaj
odgovorno lice u organu državne uprave, autonomne pokrajine i jedinice lokalne samouprave,
odnosno u imaocu javnih ovlašćenja i ovlašćenom pravnom licu ako:

1) ne obezbeđuje monitoring kvaliteta vazduha (član
9. stav 2);

2) ne vrši praćenje kvaliteta vazduha u državnoj mreži
u skladu sa Programom kontrole kvaliteta vazduha (član 13. stav 3);

3) ne obavlja monitoring kvaliteta vazduha u lokalnoj
mreži prema programu koji za svoju teritoriju donosi nadležni organ autonomne pokrajine
i nadležni organ jedinice lokalne samouprave (član 15. stav 3);

4) merenja posebne namene ne obavlja preko nadležnih
organa državne uprave ili ovlašćenog pravnog lica (član 16. stav 3);

5) ne dostavi Agenciji podatke o kvalitetu vazduha
dobijene kontrolom kvaliteta vazduha iz državne i lokalne mreže, kao i rezultate
merenja posebne namene u propisanom roku (član 17. stav 1);

6) ne obavesti javnost putem radija, televizije, dnevnih
novina, interneta i/ili na drugi pogodan način o prekoračenim koncentracijama zahteva
kvaliteta vazduha iz člana 18. stav 1. ili koncentracijama za pojedine zagađujuće
materije opasne po ljudsko zdravlje (član 23);

7) ne donese Planove kvaliteta vazduha u skladu sa
članom 31. ovog zakona;

8) ne donese kratkoročne akcione planove u slučajevima
iz člana 33. ovog zakona;

9) kratkoročne akcione planove i informacije o njihovoj
primeni ne učini dostupnim javnosti i zainteresovanim organizacijama (član 35);

10) ne vodi evidenciju o uvozu/izvozu, stavljanju u
promet i potrošnji supstanci koje oštećuju ozonski omotač i fluorovanih gasova sa
efektom staklene bašte, odnosno proizvoda koji ih sadrže, pravnim licima, odnosno
preduzetnicima koji se bave delatnošću uvoza/izvoza, stavljanja u promet, proizvodnje
i održavanja proizvoda koji sadrže te supstance, sakupljanja, obnavljanja i obrade supstanci
koje oštećuju ozonski omotač i fluorovanih gasova sa efektom staklene bašte (član
54).

Za prekršaj iz stava 1. ovog člana odgovornom licu
u organu uprave, odnosno jedinici lokalne samouprave, odnosno organizaciji koja
vrši javna ovlašćenja, odnosno ovlašćenom pravnom licu može se uz izrečenu kaznu
izreći i zaštitna mera zabrane vršenja određenih poslova u trajanju do jedne godine.

XIII.
PRELAZNE I ZAVRŠNE ODREDBE

Član
84.

Strategija zaštite vazduha biće doneta u roku od dve
godine od dana stupanja na snagu ovog zakona.

Nacionalni program za postepeno smanjivanje godišnjih
maksimalnih nacionalnih emisija zagađujućih materija biće donet u roku od godinu
dana od dana kada EU utvrdi godišnje maksimalne nacionalne emisije za Republiku Srbiju.


Podzakonski akti za sprovođenje ovog zakona biće doneti
u roku od godinu dana od dana stupanja na snagu ovog zakona, osim podzakonskih akata
iz člana 44. stav 2, člana 45. stav 3. i člana 52. stav 1, koji će biti doneti u
roku od dve godine od dana stupanja na snagu ovog zakona.

Član
85.

Кvalitet vazduha biće ocenjen u skladu sa odredbama
ovog zakona u roku od dve godine od dana njegovog stupanja na snagu.

Informacioni sistem kvaliteta vazduha biće uspostavljen
u roku od dve godine od dana stupanja na snagu ovog zakona.

Član
86.

Pravna lica ovlašćena za merenje kvaliteta vazduha
i/ili emisije na osnovu zakona kojim se uređuje zaštita životne sredine dužna su
da u roku od trideset dana od dana stupanja na snagu akta iz člana 60. stav 2. ovog
zakona podnesu zahtev za dobijanje dozvole za obavljanje poslova merenja kvaliteta vazduha
i/ili emisije, u protivnom dobijeno ovlašćenje prestaje da važi. 

Operater koji samostalno vrši merenje kvaliteta vazduha
i/ili emisije dužan je da u roku od trideset dana od dana stupanja na snagu akta
iz člana 61. stav 3. ovog zakona podnese zahtev za dobijanje saglasnosti za obavljanje
poslova merenja kvaliteta vazduha i/ili emisije.

Član
87.

Do donošenja podzakonskih akata na osnovu ovlašćenja
iz ovog zakona primenjivaće se odgovarajući podzakonski akti doneti na osnovu Zakona
o zaštiti životne sredine („Službeni glasnik RS”, br. 66/91, 83/92, 53/93 – dr.
zakon, 67/93 – dr. zakon, 48/94 – dr. zakon, 53/95 i 135/04).

Član
88.

Postupci pokrenuti po odredbama Zakona o zaštiti životne
sredine („Službeni glasnik RS”, br. 66/91, 83/92, 53/93 – dr. zakon, 67/93 – dr.
zakon, 48/94 – dr. zakon, 53/95 i 135/04) okončaće se po odredbama tog zakona.


Član
89.

Danom stupanja na snagu ovog zakona prestaju da važe
odredbe kojima se uređuje zaštita vazduha iz Zakona o zaštiti životne sredine
(„Službeni glasnik RS”, br. 66/91, 83/92, 53/93 – dr .zakon, 67/93 – dr. zakon,
48/94 – dr. zakon, 53/95 i 135/04).

Član
90.

Ovaj zakon stupa na snagu osmog dana od dana objavljivanja
u „Službenom glasniku Republike Srbije”.




ODREDBE КOJE NISU 
UNETE U "PREČIŠĆEN TEКST" ZAКONA




Zakon o izmenama 
i dopunama Zakona o zaštiti vazduha: "Službeni glasnik RS", broj 10/2013-30

Član 10.

Strategija zaštite vazduha biće 
doneta do 1. januara 2015. godine.

Nacionalni program za postepeno 
smanjivanje godišnjih maksimalnih nacionalnih emisija zagađujućih materija biće 
donet u roku od godinu dana od dana donošenja propisa iz člana 4. ovog zakona.

Podzakonski akti za sprovođenje 
ovog zakona iz čl. 2, 3, 5, 6. i 7. biće doneti do 31. decembra 2013. godine, a 
podzakonski akt iz člana 4. do 31. decembra 2015. godine.

Član 11.

Operater koji samostalno vrši 
merenja kvaliteta vazduha i/ili emisija, dužan je da zahtev za dobijanje 
saglasnosti za obavljanje poslova merenja kvaliteta vazduha i/ili emisija podnese 
do 30. juna 2013. godine.

Član 12.

Do donošenja podzakonskih akata na 
osnovu ovlašćenja iz ovog zakona primenjivaće se odgovarajući podzakonski akti 
doneti na osnovu Zakona o zaštiti životne sredine („Službeni glasnik RS”, br. 
66/91, 83/92, 53/93 – dr. zakon, 67/93 – dr. zakon, 48/94 – dr. zakon, 53/95 i 
135/04) i Zakona o zaštiti vazduha („Službeni glasnik RS”, broj 36/09).

Član 13.

Ovaj zakon stupa na snagu osmog 
dana od dana objavljivanja u „Službenom glasniku Republike Srbije”.

