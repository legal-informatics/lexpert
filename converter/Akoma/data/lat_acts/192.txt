





	Redakcijski prečišćen tekst







ZAКON

o poreskom 
postupku i poreskoj administraciji

“Službeni glasnik RS”, br. 80 od 26. novembra 2002, 84 od 5. decembra 2002 - ispravka, 23 od 13. marta 2003 - ispravka, 70 od 10. jula 2003, 55 od 21. maja 2004, 61 od 18. jula 2005, 85 od 6. oktobra 2005 - dr. zakonik, 62 od 19. jula 2006 - 
dr. zakon, 61 od 30. juna 2007, 20 od 19. marta 2009, 72 od 3. septembra 2009 - 
dr. zakon, 53 od 29. jula 2010, 101 od 
30. decembra 2011, 2 od 13. januara 2012 – ispravka, 93 od 28. septembra 2012, 
47 od 29. maja 2013, 108 od 6. decembra 2013, 68 od 3. jula 2014, 105 od 3. 
oktobra 2014, 91 od 5. novembra 2015 - Autentično tumačenje, 112 od 30. decembra 
2015, 15 od 25. februara 2016, 108 od 29. decembra 2016, 30 od 20. aprila 2018, 
95 od 8. decembra 2018, 86 od 6. decembra 2019.

Deo prvi
OSNOVNE 
ODREDBE
Glava prva
PREDMET ZAКONA
Sadržina 
Zakona

Član 1.

Ovim zakonom 
uređuju se postupak utvrđivanja, naplate i kontrole javnih prihoda na koje se 
ovaj zakon primenjuje (u daljem tekstu: poreski postupak), prava i obaveze 
poreskih obveznika, registracija poreskih obveznika i poreska krivična dela i 
prekršaji. 

Brisan je raniji stav 2. (vidi član 1. Zakona - 95/2018-240)

Ovim zakonom 
obrazuje se Poreska uprava, kao organ uprave u sastavu 
ministarstva nadležnog za poslove finansija,
i
uređuju njena nadležnost i organizacija.
*Službeni 
glasnik RS, broj 61/2007
**Službeni 
glasnik RS, broj 93/2012
***Službeni 
glasnik RS, broj 30/2018
Oblici javnih 
prihoda

Član 2.

Ovaj zakon 
primenjuje se na sve javne prihode koje naplaćuje Poreska uprava, ako drugim 
poreskim zakonom nije drukčije uređeno (u daljem tekstu: porez).

Ovaj zakon primenjuje se i na kamate po osnovu dospelog, a neplaćenog poreza i 
troškove postupka prinudne naplate poreza (u daljem tekstu: sporedna poreska 
davanja).
*Službeni 
glasnik RS, broj 68/2014

Član 2a

Ovaj zakon primenjuje se i na izvorne javne prihode jedinica lokalne samouprave 
koje te jedinice utvrđuju, naplaćuju i kontrolišu u javnopravnom odnosu, kao i 
na sporedna poreska davanja po tim osnovama, 
uključujući i izvorne javne prihode koje jedinice lokalne samouprave utvrđuju, 
naplaćuju i kontrolišu u postupcima u kojima donose poreske upravne akte, kao i 
druge akte u upravnom postupku.

Кod utvrđivanja, naplate i kontrole 
javnih prihoda 
i sporednih poreskih davanja iz stava 1. ovog člana, izdavanja 
prekršajnog naloga,kao i kod 
podnošenja zahteva za pokretanje prekršajnog postupka za poreske prekršaje nadležnom prekršajnom sudu, 
nadležni organ jedinice lokalne samouprave ima prava i obaveze koje po ovom 
zakonu ima Poreska uprava, osim prava i obaveza koje se odnose na:

1) identifikaciju i registraciju poreskih obveznika;

2) procenu poreske osnovice metodom parifikacije i metodom unakrsne procene;

3) otkrivanje poreskih krivičnih dela;

4) brisana je (vidi član 1. Zakona - 108/2016-14)

4a) 
brisana je (vidi član 2. Zakona – 47/2013-12)

5) 
brisana je (vidi član 2. Zakona – 53/2010-15)

6) ostala 
prava i obaveze Poreske uprave sadržane u odredbama člana 160. 
tač. 9) i 12), čl. 161, 164. 
i 167 – 171. 
ovog zakona.
*Službeni 
glasnik RS, broj 61/2007

**Službeni 
glasnik RS, broj 20/2009

***Službeni 
glasnik RS, broj 53/2010


****Službeni glasnik RS, broj 101/2011

*****Službeni 
glasnik RS, broj 93/2012

*6Službeni 
glasnik RS, broj 
68/2014

*7Službeni glasnik RS, broj 108/2016

*8Službeni glasnik RS, broj 30/2018

*9Službeni glasnik RS, broj 95/2018

Član 2b

Odredbe ovog 
zakona kojima su uređena ovlašćenja
Poreske 
uprave, prava i obaveze poreskih obveznika, ovlašćenja 
poreskih inspektora i poreskih izvršitelja Poreske uprave, shodno se primenjuju i 
na ovlašćenja
jedinice 
lokalne samouprave, odnosno na prava i obaveze obveznika izvornih javnih prihoda 
iz člana 2a stav 1. ovog zakona, na ovlašćenja 
poreskih inspektora jedinice lokalne samouprave i poreskih izvršitelja jedinice 
lokalne samouprave, u postupku utvrđivanja, naplate i kontrole izvornih prihoda 
jedinice lokalne samouprave na koje se primenjuje ovaj zakon.

Odredbe ovog zakona kojima se uređuje prenos prava svojine na pokretnim i 
nepokretnim stvarima na Republiku Srbiju u postupku prinudne naplate javnih 
prihoda koji pripadaju budžetu Republike Srbije, shodno se primenjuju i na prenos 
prava svojine na pokretnim i nepokretnim stvarima na jedinicu lokalne samouprave 
u postupku prinudne naplate izvornih javnih prihoda jedinice lokalne samouprave.
*Službeni 
glasnik RS, broj 53/2010
**Službeni 
glasnik RS, broj 101/2011
Odnos prema 
drugim zakonima

Član 3.

Ako je drugim 
zakonom pitanje iz oblasti koju uređuje ovaj zakon uređeno na drukčiji način, 
primenjuju se odredbe ovog zakona.

Ako ovim zakonom 
nije drukčije propisano, poreski postupak se sprovodi po načelima i u skladu sa 
odredbama zakona kojim se uređuje opšti upravni postupak, 
odnosno u skladu sa odredbama zakona kojim se uređuje inspekcijski nadzor.
Brisan je raniji stav 3. (vidi član 3. Zakona - 
95/2018-240)

*Službeni glasnik RS, broj 108/2016
Glava druga
NAČELA PORESКOG 
POSTUPКA
Načelo 
zakonitosti

Član 4.

Poreska uprava 
je dužna da ostvaruje sva prava i obaveze iz poreskopravnog odnosa u skladu sa 
zakonom.

U slučajevima 
kada je Poreska uprava ovlašćena da deluje na osnovu diskrecionih ovlašćenja, 
dužna je da deluje u skladu sa svrhom tih ovlašćenja i u okviru zakona.

Poreska uprava 
je dužna da utvrđuje sve činjenice koje su bitne za donošenje zakonite i pravilne 
odluke, posvećujući jednaku pažnju činjenicama koje idu u prilog i na štetu 
poreskom obvezniku.
Načelo 
vremenskog važenja poreskih propisa 

Član 5.

Poreska obaveza 
utvrđuje se na osnovu propisa koji su bili na snazi u vreme njenog nastanka, osim 
ako je, u skladu s ustavom i zakonom, za pojedine odredbe zakona predviđeno da 
imaju povratno dejstvo. 

Izuzetno od stava 1. ovog člana, poreska obaveza po osnovu poreza na imovinu za 
kalendarske godine koje slede godini u kojoj je nastala poreska obaveza, 
utvrđuje se na osnovu zakona kojim se uređuju porezi na imovinu koji je na snazi 
na dan 1. januara kalendarske godine za koju se poreska obaveza utvrđuje, osim 
ako je, u skladu s ustavom i zakonom, za pojedine odredbe zakona predviđeno da 
imaju povratno dejstvo.

Radnje u poreskom 
postupku regulisane su propisima koji su na snazi u vreme kada se preduzimaju.
*Službeni 
glasnik RS, broj 108/2013
Načelo 
omogućavanja uvida u činjenice

Član 6.

Pre donošenja 
akta kojim se utvrđuju obaveze i prava poreskog obveznika, Poreska uprava je 
dužna da, na njegov zahtev, omogući poreskom obvezniku uvid u pravnu i činjeničnu 
osnovu za donošenje akta.
Načelo čuvanja 
službene tajne u poreskom postupku

Član 7.

Tajnim podatkom u poreskom postupku (u daljem tekstu: tajni podatak), u smislu 
ovog zakona, smatra se i čuva kao tajni podatak:

1) 
svaki dokument, informacija, podatak ili druga činjenica o poreskom obvezniku do 
kojih su službena lica i sva druga lica koja učestvuju u poreskom postupku došla 
u poreskom, prekršajnom, predistražnom ili sudskom postupku;

2) 
podaci o tehničkim pronalascima ili patentima, kao i svi drugi podaci o 
tehnološkim postupcima koje primenjuje poreski obveznik, do kojih su službena 
lica i sva druga lica koja učestvuju u poreskom postupku došla u poreskom, 
prekršajnom, predistražnom ili sudskom postupku.

Povreda tajnog podatka ugrožava interes poreskih obveznika i javni interes 
Republike, koji pretežu nad interesom za pristup informacijama od javnog značaja 
koje predstavljaju tajni podatak, a zbog čijeg bi odavanja mogle nastupiti teške 
pravne ili druge posledice po interese zaštićene ovim zakonom.

Tajni podatak dužna su da čuvaju sva službena lica i druga lica koja učestvuju 
u poreskom, prekršajnom, predistražnom
i sudskom postupku.

Obaveza čuvanja tajnog podatka odnosi se i na lica iz stava 1. ovog člana kada im prestane radni 
odnos, odnosno svojstvo u kojem su došli do saznanja o dokumentima, činjenicama, 
odnosno podacima iz stava 1. ovog člana.

Obaveza čuvanja tajnog podatka je povređena ako se dokumenti, činjenice, odnosno podaci iz stava 
1. ovog člana neovlašćeno koriste ili objave.

Obaveza čuvanja 
tajnog 
podatka nije povređena:

1) radnjom sa 
kojom se poreski obveznik pismeno saglasi; 

2) ako se 
određeni dokument, činjenica, odnosno podatak ne mogu povezati sa određenim 
poreskim obveznikom;

3) ako se 
određeni dokument, činjenica, odnosno podatak iznose tokom poreskog, 
prekršajnog, predistražnog ili sudskog postupka;

4) ako se radi o poreskom identifikacionom broju (u daljem tekstu: PIB) poreskog 
obveznika;

5) ako se 
određeni dokument, činjenica, odnosno podatak koriste od strane nadležnog organa 
u postupku otkrivanja krivičnih dela ili prekršaja;

6) ako se 
određeni dokument, činjenica, odnosno podatak, u skladu sa odredbama člana 157. 
ovog zakona, dostavljaju ovlašćenom licu poreskog organa strane države u postupku 
razmene informacija i pružanja pravne pomoći;

7) ako se 
poreskom jemcu omogući uvid u podatke o poreskom obvezniku, bitne za regulisanje 
obaveza koje proističu iz njegovog odnosa prema poreskom obvezniku;

8) ako se određeni dokument, činjenica, odnosno 
podatak u vezi sa postojanjem poreskog duga, pružaju u skladu sa odredbama 
posebnog zakona, osim ukoliko pružanje dokumenta, činjenica, odnosno podataka po 
svom obimu predstavlja velike troškove, odnosno zahteva prekomerno angažovanje 
zaposlenih u Poreskoj upravi, što poreski organ opredeljuje u svakom konkretnom 
slučaju;

9) ako se određeni dokument, činjenica, odnosno podatak, pružaju ovlašćenom licu 
drugog državnog organa i organizacije, organa teritorijalne samouprave i lokalne 
samouprave u postupku razmene informacija neophodnih za preduzimanje aktivnosti 
iz delokruga nadležnosti tih organa.

Poreska uprava 
najmanje jednom
godišnje, sa presekom stanja na poslednji dan 
kalendarskog meseca koji prethodi danu objavljivanja, objavljuje na svojoj internet strani naziv, odnosno ime i 
prezime, PIB i iznos poreskog duga poreskih dužnika, i to pravnih lica sa 
poreskim dugom u iznosu od 20.000.000 dinara i višem i preduzetnika sa poreskim 
dugom u iznosu od 5.000.000 dinara i višem, čime obaveza čuvanja
tajnog 
podatka 
nije povređena.

U pogledu zaštite tajnih podataka, u svemu ostalom što nije propisano ovim 
zakonom, Poreska uprava je dužna da postupa u skladu sa zakonom koji uređuje 
tajnost podataka, odnosno zakonom koji uređuje zaštitu podataka o ličnosti.

*Službeni 
glasnik RS, broj 70/2003

**Službeni 
glasnik RS, broj 61/2007

***Službani 
glasnik RS, broj 68/2014

****Službeni glasnik RS, broj 112/2015

*****Službeni glasnik RS, broj 15/2016

*6Službeni glasnik RS, broj 30/2018
Načelo 
postupanja u dobroj veri

Član 8.

Strane u 
poreskom postupku dužne su da postupaju u dobroj veri.

Učestalost i 
trajanje poreske kontrole ograničavaju se na nužnu meru.
Načelo 
fakticiteta

Član 9.

Poreske činjenice 
utvrđuju se prema njihovoj ekonomskoj suštini.

Ako se 
simulovanim pravnim poslom prikriva neki drugi pravni posao, za utvrđivanje 
poreske obaveze osnovu čini disimulovani pravni posao.

Кada su na 
propisima suprotan način ostvareni prihodi, odnosno stečena imovina, Poreska 
uprava će utvrditi poresku obavezu u skladu sa zakonom kojim se uređuje 
odgovarajuća vrsta poreza.
Glava treća
STRANКE U 
PORESКOM POSTUPКU
Sadržina 
poreskopravnog odnosa

Član 10.

Poreskopravni 
odnos je odnos javnog prava koji obuhvata prava i obaveze u poreskom postupku 
Poreske uprave s jedne i fizičkog, odnosno pravnog lica, s druge strane, kojim 
se uređuje:

1) obaveza 
plaćanja poreza, obaveza obezbeđenja poreske obaveze i obaveza plaćanja sporednih 
poreskih davanja od strane fizičkog, odnosno pravnog lica i pravo Poreske uprave 
da zahteva ispunjenje ovih obaveza;

2) obaveza 
fizičkog, odnosno pravnog lica da, u skladu sa zakonom, utvrdi porez, odnosno, 
po odbitku, naplati porez u ime poreskog obveznika, vodi propisano 

računovodstvo, 
podnosi poreske prijave, dostavlja Poreskoj upravi traženu dokumentaciju i 
podatke, ne obavlja plaćanja na način drukčiji od propisanog, dozvoli pregled svog 
poslovanja službenom licu Poreske uprave i druge zakonom utvrđene obaveze činjenja, 
nečinjenja ili trpljenja, u cilju blagovremenog i pravilnog plaćanja poreza, kao i 
pravo Poreske uprave da zahteva ispunjenje ovih obaveza.

U poreskopravnom odnosu iz stava 1. ovog člana, fizičko, odnosno pravno lice ima 
pravo:

1) 
na povraćaj više ili pogrešno plaćenog poreza, odnosno sporednih poreskih 
davanja, kao i na povraćaj poreza kada je to drugim poreskim zakonom predviđeno;

2) 
na poresku refakciju,
odnosno 
na refundaciju poreza u skladu sa poreskim zakonom;

3) 
da koristi poreski kredit u odnosu na poresku obavezu, odnosno obavezu po osnovu 
sporednih poreskih davanja;

4) da koristi 
više ili pogrešno plaćeni porez odnosno sporedna poreska davanja za namirenje 
dospelih obaveza po drugom osnovu, putem preknjižavanja.

Ako se lice iz stava 2. ovog člana opredeli za povraćaj više ili pogrešno 
plaćenog poreza, odnosno sporednih poreskih davanja, kao i za refakciju,
odnosno 
refundaciju poreza, odnosno za namirenje dospelih obaveza po drugom osnovu putem 
preknjižavanja 
poreza, Poreska uprava ima obavezu da po zahtevu donese rešenje bez odlaganja, a 
najkasnije u roku od 15 dana od dana prijema zahteva,
ako 
poreskim zakonom nije drukčije uređeno.

Uz zahtev za povraćaj više ili pogrešno plaćenog doprinosa za penzijsko i 
invalidsko osiguranje poreski obveznik – fizičko lice podnosi i rešenje 
Republičkog fonda za penzijsko i invalidsko osiguranje o utvrđenom pravu na 
povraćaj doprinosa za penzijsko i invalidsko osiguranje.

Poreski kredit je iznos za koji se umanjuje poreska obaveza.

Druga prava 
fizičkog, odnosno pravnog lica i obaveze Poreske uprave iz poreskopravnog odnosa 
uređeni su ovim zakonom.
Ako poreski obveznik predaje dokument na jeziku i 
pismu koji kod poreskog organa nisu u službenoj upotrebi u skladu sa zakonom 
kojim se uređuju službena upotreba jezika i pisama, poreski organ će odrediti 
rok koji ne može biti kraći od pet dana u kojem će poreski obveznik dostaviti 
overeni prevod na srpski jezik.
Ako poreski obveznik u ostavljenom roku ne dostavi 
overeni prevod iz stava 6. ovog člana, smatra se da dokument nije ni podnet.
*Službeni 
glasnik RS, broj 61/2005

**Službeni 
glasnik RS, broj 20/2009


***Službeni glasnik RS, broj 101/2011


****Službeni glasnik RS, broj 
68/2014


*****Službeni glasnik RS, broj 86/2019
Poreska 
uprava u poreskom postupku

Član 11.

Poreska uprava, u okviru poslova državne uprave, vodi prvostepeni
poreski postupak, jedinstveni registar poreskih obveznika i poresko 
računovodstvo, procenjuje tržišnu vrednost nepokretnosti u skladu sa zakonom, 
otkriva poreska krivična dela i prekršaje i njihove izvršioce, nadležnom 
prekršajnom sudu podnosi zahteve za pokretanje prekršajnog postupka za poreske 
prekršaje, prekršaje propisane zakonom koji uređuje fiskalne kase,
 izdaje prekršajne 
naloge za ove prekršaje i obavlja druge poslove određene ovim zakonom.

Poreska uprava 
samostalno izvršava poslove iz stava 1. ovog člana na celokupnoj teritoriji 
Republike Srbije (u daljem tekstu: Republika) i organizuje se tako da obezbeđuje 
funkcionalno jedinstvo u sprovođenju poreskih propisa.

U cilju obezbeđenja jedinstvenog sprovođenja propisa iz nadležnosti ministarstva 
nadležnog za poslove finansija, akti (objašnjenja, mišljenja, instrukcije, uputstva 
i sl.) o primeni tih propisa koje daje ministar nadležan za poslove finansija, 
odnosno lice koje on ovlasti, obavezujući su za postupanje Poreske uprave.

Akti iz stava 3. ovog člana objavljuju se na internet stranama ministarstva 
nadležnog za poslove finansija i Poreske uprave.
*Službeni 
glasnik RS, broj 47/2013

**Službeni 
glasnik RS, broj 68/2014

***Službeni glasnik RS, broj 108/2016

****Službeni glasnik RS, broj 30/2018

*****Službeni glasnik RS, broj 95/2018
Poreski 
obveznici i drugi poreski dužnici

Član 12.

Poreski dužnik 
je fizičko ili pravno lice koje duguje određenu radnju iz poreskopravnog odnosa 
iz člana 10. ovog zakona.

Poreski obveznik 
je poreski dužnik koji je obavezan da plati porez, odnosno sporedno poresko 
davanje.

Drugi poreski 
dužnici su:

1) poreski jemac 
koji odgovara za plaćanje obveznikovog poreskog duga, za slučaj da poreski 
obveznik taj dug ne plati o dospelosti;

2) isplatilac 
prihoda poreskom obvezniku (u daljem tekstu: poreski platac) koji je dužan da 
obračuna i po odbitku plati propisani porez na taj prihod, u ime i za račun 
poreskog obveznika, na odgovarajući uplatni račun; 

3) poreski 
posrednik koji je dužan da sa računa poreskog dužnika (poreskog obveznika ili 
poreskog placa) na osnovu njihovog naloga za prenos sredstava obustavi i po 
odbitku uplati utvrđeni porez, u svoje ime, a za račun poreskog obveznika, 
odnosno poreskog placa, na odgovarajući uplatni račun;

4) ostala pravna 
i fizička lica koja duguju kakvu radnju iz poreskopravnog odnosa iz člana 10. 
ovog zakona.

Poreski 
obveznici i drugi poreski dužnici (u daljem tekstu: poreski obveznici) stranke su 
u poreskom postupku.
Opšte odredbe 
o zastupanju

Član 13.

Poreski obveznik 
može učestvovati u poreskopravnom odnosu preko svog punomoćnika ili zakonskog 
zastupnika, ako ovim zakonom nije drukčije određeno.

Ako poreski 
obveznik lično učestvuje u poreskopravnom odnosu, može da ima i punomoćnika, a 
ako punomoćnik u njegovo ime učestvuje u poreskopravnom odnosu, može i lično da 
učestvuje.
Poreski 
punomoćnik

Član 14.

Punomoćnik 
poreskog obveznika (u daljem tekstu: poreski punomoćnik) je 
fizičko, odnosno 
pravno lice - rezident 
Republike 
koje u granicama dobijenog punomoćja, u ime i za račun poreskog obveznika 
izvršava poslove u vezi sa poreskim obavezama obveznika (prima poreske akte, 
podnosi poreske prijave, plaća porez i dr.).

Poreski obveznik
fizičko, odnosno pravno lice 
– nerezident Republike (u daljem tekstu: nerezident) koji nema stalnu poslovnu 
jedinicu na teritoriji Republike, odnosno koji ostvaruje prihode ili stiče 
imovinu na teritoriji Republike van poslovanja svoje stalne poslovne jedinice, 
dužan je da u roku od deset dana od dana početka ostvarivanja prihoda, odnosno 
sticanja imovine podložne oporezivanju na teritoriji Republike, obavesti Poresku 
upravu u sedištu o licu koje je njegov poreski punomoćnik. 

Ako nerezident 
ostvaruje prihode koji se oporezuju po odbitku, za koje poreski obveznik nije 
dužan da podnese poresku prijavu, 
neće postojati obaveza određivanja punomoćnika. 

*Službeni glasnik RS, broj 101/2011

**Službeni 
glasnik RS, broj 93/2012
Zakonski 
zastupnik, poslovođa preduzetnika i privremeni staralac zaostavštine
*Službeni 
glasnik RS, broj 47/2013

Član 15.

Zakonski 
zastupnici fizičkih lica (roditelji maloletnog lica, staralac poslovno 
nesposobnog štićenika i dr.) i pravnih lica (fizičko lice koje je kao takvo 
upisano u 

propisani 
registar), kao i poslovođa 
preduzetnika 
i privremeni staralac zaostavštine, 
ispunjavaju poreske obaveze lica koja zastupaju.

Ako preduzetnik nema poslovođu, odnosno ako nije postavljen privremeni staralac 
na zaostavštini, poreske obaveze iz stava 1. ovog člana ispunjava preduzetnik, 
odnosno naslednici kao solidarni poreski dužnici.

*Službeni glasnik RS, broj 101/2011

**Službeni 
glasnik RS, broj 47/2013
Zastupnik po 
službenoj dužnosti

Član 16.

Poreska uprava, 
po službenoj dužnosti, iz reda poreskih savetnika ili advokata postavlja 
zastupnika:

1) 
poreskom obvezniku čije se sedište ne nalazi u mestu i na adresi navedenoj u 
prijavi za registraciju propisanoj aktom iz člana 27. stav 5. 
ovog zakona ili u evidencionoj prijavi za PDV, koja je uređena propisima o 
porezu na dodatu vrednost;

2) nerezidentu 
koji nije u roku iz člana 14. stav 2. ovog zakona obavestio Poresku upravu o 
svom poreskom punomoćniku;

3) nepoznatom 
vlasniku imovine koja je predmet poreskog postupka;

4) poreskom obvezniku koji očigledno izbegava da učestvuje u poreskom postupku, 
ako je njegovo učešće obavezno;

5) osumnjičenom prilikom saslušanja zbog postojanja 
osnova sumnje da je učinio krivično delo za koje je propisana kazna zatvora od 
osam godina ili teža kazna.

Ako je poreski 
obveznik fizičko lice koje nije poslovno sposobno, a nema zakonskog zastupnika, 
Poreska uprava postavlja zastupnika po službenoj dužnosti iz reda lica iz stava 
1. ovog člana i o tome odmah obaveštava organ starateljstva. 

Zaključak o 
postavljenju zastupnika po službenoj dužnosti dostavlja se zastupniku i objavljuje 
na internet strani Poreske uprave i oglasnoj tabli Poreske uprave.

Protiv zaključka iz stava 3. ovog člana žalba nije dozvoljena.

Nagradu i 
nadoknadu troškova zastupnika po službenoj dužnosti isplaćuje Poreska uprava, 
prema tarifi koju propisuje ministar nadležan za poslove finansija
(u 
daljem tekstu: ministar).

Poreska uprava 
ima pravo na povraćaj sredstava iz stava 5. ovog člana od poreskog obveznika. 
*Službeni 
glasnik RS, broj 61/2005

**Službeni 
glasnik RS, broj 61/2007


***Službenmglasnik Rs, broj 53/2010

****Službeni glasnik RS, broj 30/2018
Poreski 
savetnik

Član 17.

Poreski savetnik 
je lice koje obavlja poslove poreskog savetovanja poreskog obveznika u poreskom 
postupku.

Ako poreski 
savetnik nastupa i kao poreski punomoćnik poreskog obveznika, mora imati 
punomoćje za obavljanje poslova iz člana 14. ovog zakona.

Obavljanje 
delatnosti poreskog savetovanja uređuje se posebnim zakonom.
Glava četvrta
PORESКA OBAVEZA
Pojam i 
nastanak poreske obaveze

Član 18.

Obaveza plaćanja 
poreza iz člana 10. stav 1. tačka 1) ovog zakona (u daljem tekstu: poreska 
obaveza) predstavlja dužnost poreskog obveznika da plati utvrđeni porez, pod 
uslovima propisanim ovim zakonom ili drugim poreskim zakonom.

Poreski obveznik 
odgovara za ispunjenje poreske obaveze od momenta kada su nastale činjenice za koje 
je poreskim zakonom propisano da stvaraju poresku obavezu.

Odredbe o 
poreskoj obavezi primenjuju se i na obavezu plaćanja sporednih poreskih davanja, 
osim ako je ovim zakonom drukčije propisano.

Iznos utvrđenog poreza iz stava 1. ovog člana smatra se dugovanim porezom.

*Službeni glasnik RS, broj 68/2014
Ispunjenje 
poreske obaveze

Član 19.

Ispunjenje poreske 
obaveze sastoji se u plaćanju, o dospelosti, dugovanog iznosa poreza.
Poresku obavezu:
1) ispunjava poreski obveznik neposredno;
2) ispunjava drugo lice, kada je ovim zakonom ili 
drugim poreskim zakonom propisano da je odgovorno za ispunjenje poreske obaveze 
poreskog obveznika;
3) može da ispuni drugo lice koje prema poreskom 
zakonu nije odgovorno za ispunjenje poreske obaveze.

Poreski obveznici – pravna lica, preduzetnici ili fizička lica koja obavljaju 
delatnost, čiji su računi u trenutku plaćanja blokirani radi izvršenja prinudne 
naplate kod organizacije nadležne za prinudnu naplatu, mogu međusobne novčane 
obaveze izmirivati i ugovaranjem promene poverioca, odnosno dužnika u određenom 
obligacionom odnosu (asignacija, cesija i dr.), isključivo radi ispunjenja obaveza 
po osnovu javnih prihoda na koje se primenjuje ovaj zakon.

*Službeni glasnik RS, broj 101/2011
**Službeni 
glasnik RS, broj 68/2014
Ispunjenje 
poreske obaveze u slučaju likvidacije ili stečaja

Član 20.

Poresku obavezu 
pravnog lica u likvidaciji ispunjava likvidacioni upravnik iz novčanih sredstava 
pravnog lica, uključujući prihode od prodaje imovine. 

Poresku obavezu 
poslovne jedinice pravnog lica u likvidaciji neposredno ispunjava pravno lice 
čiji je deo ta jedinica, a ako je u likvidaciji i pravno lice, poresku obavezu 
ispunjava likvidacioni upravnik.

Ako pravno lice 
u likvidaciji nema dovoljno novčanih sredstava da ispuni poresku obavezu u 
celosti, uključujući i prihode od prodaje imovine, preostali poreski dug platiće 
osnivači, odnosno članovi pravnog lica, ako su, u skladu sa zakonom, statutom 
ili osnivačkim aktom pravnog lica solidarno odgovorni za obaveze pravnog lica.

Ispunjenje poreske 
obaveze u slučaju stečaja poreskog obveznika koji 
se sprovodi bankrotstvom uređeno je zakonom kojim se uređuje 
stečaj.

U slučaju stečaja poreskog obveznika koji se sprovodi reorganizacijom, način 
namirenja poreskog potraživanja i mere realizacije plana reorganizacije, odnosno 
unapred pripremljenog plana reorganizacije, ne mogu biti predviđeni suprotno 
odredbama ovog zakona i drugih poreskih propisa.
*Službeni glasnik RS, broj 86/2019

Ispunjenje 
poreske obaveze u slučaju statusnih promena

Član 21.

Poresku obavezu 
pravnog lica koje prestaje da postoji u statusnoj promeni ispunjava pravni 
sledbenik, bez obzira da li je pre okončanja postupka statusne promene znao da 
pravni prethodnik nije ispunio, delimično ili u potpunosti, svoju poresku 
obavezu.

Sporedna poreska 
davanja u vezi sa neispunjenom poreskom obavezom pravnog lica koje prestaje da 
postoji u statusnoj promeni padaju na teret pravnog sledbenika.

Rok za ispunjenje 
poreske obaveze pravnog lica koje prestaje da postoji u statusnoj promeni ne 
menja se ako je ispunjenje te obaveze prešlo na pravnog sledbenika.

Pravni sledbenik 
na kojeg je prešla poreska obaveza jednog ili više pravnih lica koja prestaju da 
postoje u statusnoj promeni je:

1) u slučaju 
spajanja – pravno lice koje je nastalo spajanjem dva ili više pravnih lica, 
poreskih obveznika;

2) u slučaju 
pripajanja – pravno lice kome se jedno ili više pravnih lica, poreskih obveznika 
pripojilo;

3) u slučaju 
podele – pravna lica nastala deobom poreskog obveznika.

Ako postoji više 
pravnih sledbenika, svi su oni neograničeno solidarno odgovorni za poresku 
obavezu pravnog prethodnika.

Promena 
organizacionog ili svojinskog oblika pravnog lica ne utiče na ispunjenje poreske 
obaveze.

Ispunjenje poreske 
obaveze u slučaju smrti fizičkog lica, poslovne nesposobnosti ili proglašenja 
fizičkog lica za nestalo

Član 22.

Poresku obavezu 
preminulog lica ispunjavaju naslednici, u okviru vrednosti nasleđene imovine i u 
srazmeri sa udelom pojedinog naslednika, u momentu prihvatanja nasledstva.

Ako ostavilac 
nema naslednika ili se nijedan od naslednika ne prihvati nasledstva, ostaviočeva 
poreska obaveza se otpisuje.

Poresku obavezu 
poslovno nesposobnog fizičkog lica ili odsutnog fizičkog lica kome se ne zna 
prebivalište ispunjava zastupnik iz imovine poreskog obveznika.

Ako imovina lica 
iz stava 3. ovog člana nije dovoljna da se namiri dug po osnovu poreza i 
sporednih poreskih davanja, nenamireni deo duga se otpisuje.

Ako prestanu 
razlozi iz stava 3. ovog člana zbog kojih je licu određen zastupnik, rešenje o 
otpisu poreskog duga će se ukinuti, ali se za period od dana kada je nenamireni 
poreski dug tog lica dospeo do dana kada su razlozi prestali, kamata ne 
obračunava.
*Službeni 
glasnik RS, broj 55/2004
Prestanak 
poreske obaveze

Član 23.

Poreska obaveza 
prestaje:

1) naplatom poreza ;

2) zastarelošću 
poreza;

3) otpisom 
poreza;

4) na drugi zakonom propisani način.

Neplaćena 
poreska obaveza 
poreskog obveznika – pravnog lica nad kojim je pravosnažnim rešenjem zaključen 
stečajni postupak bankrotstvom, prestaje, osim ako je radi njene naplate 
upisano založno pravo u javnim knjigama ili registrima, odnosno ako je, pored 
poreskog obveznika, drugo lice odgovorno za njeno ispunjenje.

U slučaju iz 
stava 1. tač. 2)–4) i stava 2. ovog člana, Poreska uprava 
donosi rešenje o prestanku poreske obaveze.

Brisan 
je raniji stav 3. (vidi član 6. Zakona - 47/2013-12)

*Službeni glasnik RS, broj 101/2011

**Službeni 
glasnik RS, broj 47/2013

***Službeni 
glasnik RS, broj 68/2014

****Službeni glasnik RS, broj 108/2016

*****Službeni glasnik RS, broj 30/2018
Glava peta
PRAVA I OBAVEZE 
PORESКIH OBVEZNIКA
Prava 
poreskih obveznika

Član 24.

Poreski 
obveznik, u skladu sa ovim zakonom, ima pravo da:

1) od Poreske uprave besplatno dobije informacije o poreskim propisima iz kojih 
proizlazi njegova poreska obaveza, a ako je neuk i osnovnu pravnu pomoć, što 
omogućuje da prijavi i plati porez i obračuna i plati sporedna poreska davanja, u 
skladu sa propisima;

2) u pismenom 
obliku dobije odgovor na pitanje koje je u takvom obliku postavio Poreskoj upravi
, a tiče se njegove poreske situacije;

3) zahteva da se Poreska uprava i njeni službenici ophode prema njemu sa poštovanjem i 
uvažavanjem;

4) se o njemu prikupljeni podaci u poreskom postupku od strane Poreske uprave
čuvaju 
kao tajni 
podatak i koriste, odnosno čine dostupnim drugim licima, odnosno 
organima ili organizacijama, na način uređen u članu 7. ovog zakona;

5) Poreska 
uprava poštuje njegovu privatnost;

6) ostvari uvid 
u podatke o utvrđivanju i naplati poreza koji se o njemu vode kod Poreske uprave
i zahteva izmenu nepotpunih ili netačnih podataka;

7) zastupa 
vlastite interese pred Poreskom upravom neposredno ili putem 
punomoćnika;

8) na propisan 
način koristi poreske olakšice;

9) na propisan 
način i u propisanim rokovima dobije refakciju, 
refundaciju, odnosno povraćaj 
više ili pogrešno naplaćenog poreza;

10) prisustvuje 
tokom poreske kontrole;

11) dobije 
obrazloženje akata donetih u postupku poreske kontrole;

12) daje 
obaveštenja poreskim organima u poreskom postupku;

13) koristi 
pravna sredstva u poreskom postupku;

14) koristi i 
druga prava utvrđena ovim zakonom i drugim poreskim zakonima. 

Poreski obveznik 
čija su prava iz stava 1. ovog člana povređena ima pravo na sudsku zaštitu.

Ako sud utvrdi 
da su prava poreskog obveznika povređena, naknada pretrpljene štete i sudski 
troškovi padaju na teret budžeta Republike, odnosno na teret budžeta jedinica 
lokalne samouprave.
*Službeni 
glasnik RS, broj 20/2009

**Službeni 
glasnik RS, broj 53/2010


***Službeni glasnik RS, broj 101/2011

****Službeni glasnik RS, broj 112/2015

*****Službeni glasnik RS, broj 30/2018
Obaveze 
poreskog obveznika

Član 25.

Poreski 
obveznik, u skladu sa ovim zakonom, obavezan je da:

1) u propisanom roku podnese prijavu za 
registraciju Poreskoj upravi, osim obveznika za čiju je registraciju, odnosno 
upis u registar, nadležna Agencija za privredne registre i prijavi sve kasnije 
izmene podataka u prijavi koji se ne prijavljuju Agenciji za privredne registre, 
uključujući i podatke o svim poslovnim prostorima i poslovnim prostorijama u 
kojima skladišti, odnosno smešta dobra, kao i o prostorima i prostorijama u 
kojima obavlja delatnost koju prijavljuje Poreskoj upravi, osim ako su u skladu sa 
ovim zakonom i drugim propisima ovi podaci već dostavljeni Poreskoj upravi;

2) podnese 
poresku prijavu Poreskoj upravi na propisanom obrascu, u roku i na način uređen 
poreskim propisima;

3) podnese 
dokumentaciju i pruži informacije koje zahteva Poreska uprava, u skladu sa 
poreskim propisima;

4) vodi 
propisane poslovne knjige i evidencije radi oporezivanja;

5) u zakonskim 
rokovima tačno obračunava porez, kada je po zakonu dužan da to sam čini;

6) plaća porez 
na način, pod uslovima i u roku propisanom zakonom; 

7) ne ometa i ne 
sprečava službena lica koja učestvuju u poreskom postupku u obavljanju zakonom 
utvrđene dužnosti;

8) obavesti 
Poresku upravu o otvaranju ili zatvaranju računa kod banke, druge finansijske 
organizacije, poštanske štedionice ili druge organizacije koja obavlja platni 
promet (u daljem tekstu: banka) u 
Autonomnoj pokrajini Кosovo i Metohija ili u inostranstvu – u roku od 
15 dana od dana otvaranja, odnosno zatvaranja računa;

9) bude prisutan 
tokom poreske kontrole;

10) izvršava 
druge obaveze utvrđene ovim zakonom i drugim poreskim zakonima.

Obaveza podnošenja poreskih prijava iz stava 1. tačka 2) ovog člana, odnosi se i 
na likvidacionog, odnosno stečajnog upravnika, koji je dužan da u postupku 
likvidacije, odnosno stečaja podnosi poreske prijave u skladu sa poreskim 
propisima, uključujući i poresku prijavu za poreski period za koji je rok za 
podnošenje prijave datum posle datuma otvaranja postupka likvidacije, odnosno 
stečaja.

Akt kojim se uređuju postupak, način, rokovi, sadržaj i oblik prijave kojom 
poreski obveznik prijavljuje poslovni prostor i poslovne prostorije, odnosno 
prostor i prostorije iz stava 1. tačka 1) ovog člana, donosi ministar, na 
predlog direktora Poreske uprave.
*Službeni 
glasnik RS, broj 55/2004

**Službeni glasnik RS, broj 61/200

***Službeni glasnik RS, broj 112/2015

****Službeni glasnik RS, broj 86/2019
Glava šesta
IDENTIFIКACIJA I 
REGISTRACIJA PORESКIH OBVEZNIКA
Poreski 
identifikacioni broj

Član 26.

U cilju 
identifikacije poreskih obveznika, Poreska uprava dodeljuje fizičkim 
licima,

preduzetnicima, pravnim licima i stalnim poslovnim jedinicama nerezidentnog 
pravnog lica 
PIB.
Ne može se dodeliti PIB:
1) pravnom licu čiji osnivač, 
odnosno član (u daljem tekstu: osnivač) – pravno lice, preduzetnik ili fizičko lice 
ima dospele, a neizmirene obaveze po osnovu javnih prihoda nastale u vezi sa 
obavljanjem delatnosti,
odnosno ako je pravnom licu ili preduzetniku privremeno oduzet PIB u skladu sa 
ovim zakonom. Ne može se dodeliti PIB ni 
pravnom licu čiji je osnivač – pravno lice, preduzetnik ili fizičko lice 
istovremeno osnivač lica kome je privremeno oduzet PIB, u skladu sa ovim zakonom;
2) pravnom licu čiji je osnivač fizičko lice koje je 
istovremeno osnivač i drugog privrednog subjekta koji ima neizmirenih obaveza po 
osnovu javnih prihoda u vezi sa obavljanjem delatnosti;
3) pravnom licu nastalom statusnom promenom izdvajanja uz osnivanje, odnosno 
mešovitog izdvajanja u skladu sa zakonom kojim se uređuju privredna društva, ako 
pravno lice koje je predmet podele ima 
neizmirene obaveze po osnovu javnih 
prihoda,
odnosno ako mu je privremeno oduzet PIB u skladu sa ovim zakonom;
4) preduzetniku koji ima dospele, a neizmirene obaveze po osnovu javnih 
prihoda, nastale u vezi sa obavljanjem delatnosti 
u drugim privrednim subjektima u kojima je 
istovremeno osnivač sa udelom većim od 5%,
odnosno ako mu je privremeno oduzet PIB u skladu sa ovim zakonom.

Izuzetno od stava 2. ovog člana, Poreska uprava dodeliće PIB ako su dospele a 
neizmirene obaveze po osnovu javnih prihoda do 100.000 dinara i ukoliko ove 
obaveze budu izmirene u roku od osam dana od dana podnošenja zahteva za dodelu 
PIB, odnosno u tom roku bude pružena neopoziva bankarska garancija ili menica 
avalirana od strane poslovne banke.

Pravnim licima, preduzetnicima i drugim subjektima za čiju registraciju je 
nadležna Agencija za privredne registre, PIB se dodeljuje preko te Agencije, u 
roku propisanom zakonom kojim se uređuje registracija privrednih subjekata.
Licima za čiju registraciju je nadležan organ jedinica lokalne samouprave, PIB 
se dodeljuje preko tog organa, u roku propisanom zakonom.

Za subjekte iz stava 4. ovog člana registraciona prijava za dodelu PIB podnosi 
se preko Agencije za privredne registre, u okviru registracione prijave 
osnivanja, odnosno preko drugog nadležnog organa u skladu sa zakonom.

Prilikom 
odlučivanja po zahtevu za dodelu PIB iz stava 4. ovog člana neće se utvrđivati 
postojanje smetnji za dodelu PIB iz 
stava 
2. 
ovog člana. Ako je pravno lice, preduzetnik 
ili fizičko lice osnivač zadruge, fonda, fondacije, udruženja, privredne komore, 
drugog pravnog lica, kao i privrednog društva sa udelom manjim od 5%, odnosno ako 
je osnivač privrednog društva ili pravnog lica istovremeno osnivač zadruge, 
fonda, fondacije, udruženja, privredne komore, drugog pravnog lica, kao i 
privrednog društva sa udelom manjim od 5%, Poreska uprava dodeliće PIB bez 
utvrđivanja dospelih a neizmirenih poreskih obaveza po osnovu javnih prihoda tih 
lica.

Ukoliko Poreska uprava u roku iz stava 4. ovog člana, na osnovu podataka iz 
svoje evidencije i evidencije drugih nadležnih organa utvrdi da prijava sadrži 
podatke koji nisu verodostojni ili su protiv osnivača subjekta iz tog stava 
izrečene zaštitne mere, odnosno mere bezbednosti zabrane vršenja delatnosti u 
prekršajnom ili krivičnom postupku, doneće u tom roku rešenje o odbijanju zahteva 
za dodelu PIB.

Ako Poreska uprava u postupku kontrole, 
odnosno u postupku provere na osnovu podataka iz službene evidencije, utvrdi da su 
u vreme dodele PIB postojale smetnje za dodelu PIB iz 
st. 2. i 7. 
ovog člana, Poreska uprava će rešenjem privremeno oduzeti dodeljeni PIB – do 
otklanjanja tih smetnji, a primerak rešenja dostaviće banci i 
organizaciji nadležnoj za prinudnu naplatu iz novčanih sredstava na računu 
obveznika.

Ministar, u sporazumu sa ministrom nadležnim za poslove
privrede, bliže će urediti sadržinu registracione prijave iz stava 5. ovog člana, 
kao i rok, način i postupak odlučivanja po zahtevu za dodelu PIB subjektima iz 
stava 4. ovog člana.

U svemu ostalom što nije uređeno odredbama ovog člana u pogledu dodele i 
oduzimanja PIB subjektima iz stava 4. ovog člana, primenjivaće se odredbe ovog 
zakona kojim je uređena dodela i oduzimanje PIB ostalim subjektima.

PIB je jedinstveni i jedini broj fizičkog lica, preduzetnika i pravnog lica za 
sve javne prihode i zadržava se do prestanka postojanja, odnosno smrti 
tog lica.

PIB se koristi u 
poreskom postupku i obavezno se unosi u:

1) akt koji 
poreski obveznik podnosi Poreskoj upravi, organizacijama obaveznog socijalnog 
osiguranja, drugim državnim organima i organizacijama i organima teritorijalne 
autonomije i lokalne samouprave;

2) akt koji 
Poreska uprava dostavlja poreskom obvezniku;

3) dokument 
kojim poreski obveznik plaća porez i sporedna poreska davanja;

4) nalog kojim se banci nalaže plaćanje poreza i sporednih poreskih davanja;

5) akt koji 
poreski obveznik podnosi organima i organizacijama nadležnim za vođenje registra 
i računa, u smislu čl. 29. i 30. ovog zakona.

Ako poreski obveznik ne prijavi sve kasnije izmene podataka u prijavi za 
registraciju, odnosno ne podnese dokumentaciju i pruži informacije koje zahteva 
Poreska uprava u roku od pet dana od dana nastanka izmene podataka, odnosno od 
dana prijema zahteva za dostavljanje dokumentacije i informacija, Poreska uprava 
rešenjem oduzima poreskom obvezniku dodeljeni PIB do ispunjenja obaveze iz člana 25. 
tač. 1) i 3) ovog zakona, a primerak rešenja dostavlja banci i organizaciji 
nadležnoj za prinudnu naplatu iz novčanih sredstava na računu obveznika.
Poreska uprava rešenjem oduzima dodeljeni PIB i u slučajevima kada je 
poreskom obvezniku naložena zabrana raspolaganja novčanim sredstvima preko računa 
poreskog obveznika otvorenog kod banke shodno čl. 66. i 87. ovog zakona i kada 
ta zabrana traje duže od godinu dana.

U slučaju iz 
stava 13. ovog člana, kao i u 
drugim slučajevima oduzimanja PIB, banka je dužna da obustavi 
izvršenje naloga poreskog obveznika za prenos sredstava sa računa obveznika od 
momenta prijema rešenja, osim u svrhu izmirivanja obaveza po osnovu poreza i 
sporednih poreskih davanja.

Pri osnivanju privrednih subjekata u postupku statusne promene kod koje privredni 
subjekt nastavlja da postoji primenjuju se odredbe st. 2. i 3. ovog člana.

PIB su dužni da 
koriste i organi i organizacije koji, u skladu sa propisom, vode evidenciju o 
pravnim i fizičkim licima i na osnovu te evidencije izdaju javne isprave.

Ministar je 
ovlašćen da propiše i druge akte od značaja za poreski postupak u koje se unosi 
PIB.

U slučaju iz stava 13. ovog člana, poreskim obveznicima prema kojima je otvoren 
postupak stečaja, na zahtev stečajnog sudije Poreska uprava može vratiti 
privremeno oduzeti PIB, za vreme trajanja postupka stečaja.

Brisan je raniji stav 19. (vidi član 5. Zakona - 
108/2016-14)
U slučajevima privremenog oduzimanja PIB, Poreska 
uprava može rešenjem izreći privremenu meru zabrane registrovanja sticanja udela 
ili akcija u privrednim subjektima, odnosno osnivanja novih privrednih subjekata, 
osnivačima sa udelom većim od 5% u privrednim subjektima kojima je privremeno 
oduzet PIB, za vreme dok traje privremeno oduzimanje PIB, a primerak rešenja 
dostavlja Agenciji za privredne registre i Centralnom registru, depou i kliringu 
hartija od vrednosti.
Upis privremene mere iz stava 19. ovog člana u 
Agenciji za privredne registre, vrši se u skladu sa zakonom kojim se uređuje 
centralna evidencija privremenih ograničenja prava lica registrovanih u Agenciji 
za privredne registre.
*Službeni 
glasnik RS, broj 70/2003

**Službeni 
glasnik RS, broj 55/2004

***Službeni 
glasnik RS, broj 61/2005

****Službeni 
glasnik RS, broj 61/2007

*****Službeni 
glasnik RS, broj 20/2009

*6Službeni glasnik RS, broj 101/2011

*7Službeni glasnik RS, broj 
68/2014

*8Službeni glasnik RS, broj 
15/2016

*9Službeni glasnik RS, broj 108/2016

*10Službeni glasnik RS, broj 30/2018đ

*11Službeni glasnik RS, broj 86/2019
Opšte odredbe 
o registraciji

Član 27.

Registracija 
poreskih obveznika vrši se kod Poreske uprave.

PIB su dužni da 
imaju:

1) rezidentno 
pravno lice; 

2) državni organ 
i organizacija, organ i organizacija teritorijalne autonomije ili lokalne 
samouprave, bez svojstva pravnog lica;

3) rezidentni 
preduzetnik;

4) rezidentno 
fizičko lice ;

5) stalna 
poslovna jedinica nerezidentnog pravnog lica;

6) nerezidentno 
pravno lice koje određuje punomoćnika u skladu sa odredbom člana 14. stav 2. 
ovog zakona;

7) nerezidentno 
fizičko lice koje određuje punomoćnika u skladu sa odredbom člana 14. stav 2. 
ovog zakona.

Pod stalnom poslovnom jedinicom nerezidentnog 
pravnog lica iz stava 2. tačka 5) ovog člana, smatra se stalna poslovna jedinica 
nerezidentnog pravnog lica definisana odredbama zakona koji uređuje porez na 
dobit pravnih lica.

Na stalnu poslovnu jedinicu iz stava 3. ovog člana primenjuju se odredbe ovog 
zakona koje se odnose na pravna lica, ako ovim zakonom nije drukčije uređeno.

Postupak, način 
i rokovi određivanja PIB-a, sadržaj i način vođenja jedinstvenog registra poreskih 
obveznika, kao i sadržaj i oblik prijave za registraciju i dokaza o izvršenoj 
registraciji uređuju se aktom ministra.
*Službeni 
glasnik RS, broj 61/2007

**Službeni 
glasnik RS, broj 53/2010

***Službeni 
glasnik RS, broj 68/2014
Mesto i vreme 
registracije

Član 28.

Rezidentno 
pravno lice za čiju registraciju, odnosno upis u registar, nije nadležna 
Agencija za privredne registre i organ ili organizacija iz člana 27. stav 
2. tačka 2) ovog zakona podnose prijavu za registraciju Poreskoj upravi prema 
mestu sedišta.

Stalna poslovna 
jedinica nerezidentnog pravnog lica podnosi prijavu za registraciju Poreskoj 
upravi prema mestu sedišta te stalne poslovne jedinice.

Rezidentni preduzetnik za čiju registraciju nije nadležna Agencija za privredne 
registre, podnosi prijavu za registraciju Poreskoj upravi nadležnoj prema 
sedištu radnje.

Nerezidentno 
pravno lice i nerezidentno fizičko lice iz člana 27. stav 2. tač. 6) i 7) ovog 
zakona podnose prijavu za registraciju sedištu Poreske uprave.

Pravna lica koja su svrstana u velike poreske obveznike (u daljem tekstu: veliki 
poreski obveznici), vode se u registru organizacione jedinice Poreske uprave 
nadležne za velike poreske obveznike.

Кriterijume za 
određivanje velikih poreskih obveznika, na osnovu kojih Poreska uprava vrši 
identifikaciju i određuje status velikih poreskih obveznika, 
kao i vrste poreza za koje organizaciona jedinica iz stava 5. ovog člana 
izvršava poslove iz nadležnosti Poreske uprave, na predlog direktora 
Poreske uprave, propisuje ministar.

Pravno lice, 
stalna poslovna jedinica nerezidentnog pravnog lica i preduzetnik, podnose 
prijavu za registraciju u roku od pet dana od dana upisa u sudski ili drugi 
registar.

Brisan je 
raniji stav 8. (vidi član 11. Zakona - 68/2014-3)

Po izvršenoj 
registraciji, Poreska uprava izdaje poreskom obvezniku dokaz o izvršenoj 
registraciji. 

Ako poreski 
obveznik ne podnese prijavu za registraciju, Poreska uprava će po službenoj 
dužnosti dodeliti PIB, na osnovu raspoloživih podataka, odnosno faktičkih 
okolnosti.
*Službeni 
glasnik RS, broj 55/2004

**Službeni 
glasnik RS, broj 53/2010
Obaveze 
organa i organizacija nadležnih za upis u registar 

Član 29.

Agencija za privredne registre dostavlja obaveštenje Poreskoj upravi o izvršenom 
upisu u Registar privrednih subjekata (osnivanje, povezivanje i prestanak 
privrednog subjekta, statusne promene i promene oblika organizovanja tog 
subjekta, podaci o privrednom subjektu od značaja za pravni promet, podaci u 
vezi sa stečajnim postupkom i drugi podaci određeni zakonom), kao i o svakom 
drugom rešenju kojim se vrše promene osnivača, oblika organizovanja, naziva, 
delatnosti, visine osnovnog uloga i mesta sedišta, ili kojim se vrši bilo koja 
druga promena od značaja za utvrđivanje poreza.

Sud, organ 
lokalne samouprave, advokatska komora, profesionalna udruženja, kao i drugi organ 
ili organizacija nadležni za upis u odgovarajući registar lica koja obavljaju 
određenu delatnost dužni su da, u roku od pet dana od dana izvršenog upisa, 
Poreskoj upravi dostave obaveštenje o upisu, poništavanju upisa i brisanju iz 
registra, kao i o svakom drugom rešenju kojim se vrši promena od značaja za 
utvrđivanje poreza. 
Organ koji vodi evidencije o mestu prebivališta, 
odnosno boravišta fizičkog lica, dužan je da u roku od pet dana od dana prijave 
ili odjave prebivališta, odnosno boravišta dostavi podatke Poreskoj upravi o: 
jedinstvenom matičnom broju građana, evidencionom broju za strance, imenu, 
prezimenu, šifri opštine prebivališta, odnosno boravišta, adresi prebivališta, 
odnosno boravišta, mestu rođenja i statusu lica.
Organ koji vodi evidencije o rođenju ili smrti fizičkog 
lica, dužan je da u roku od pet dana od dana evidencije rođenja ili smrti, 
odnosno proglašenja nestalog lica za umrlo, o tome dostavi podatke Poreskoj 
upravi.
Podaci iz st. 1–4. ovog člana dostavljaju se u 
elektronskom obliku.
Postupak dostavljanja podataka iz stava 3. ovog člana 
sporazumno će bliže urediti ministar nadležan za poslove finansija i ministar 
nadležan za unutrašnje poslove.
Organ, organizacija ili drugo lice nadležno za upis u 
propisani registar lica koja obavljaju delatnost ne može brisati lice iz 
propisanog registra bez dokaza o prestanku poreskih obaveza, odnosno brisanju iz 
evidencije propisane poreskim zakonom koji izdaje nadležni poreski organ, ne 
starijeg od pet dana u momentu podnošenja zahteva za brisanje iz propisanog 
registra.
Organ, organizacija ili drugo lice nadležno za upis u 
propisani registar lica koja obavljaju delatnost, može brisati poreskog obveznika 
preduzetnika iz propisanog registra, pod uslovima propisanim u stavu 7. ovog 
člana, pa i u slučaju nepostojanja dokaza o prestanku obaveza po osnovu doprinosa 
za penzijsko i invalidsko osiguranje ukoliko su ta lica stekla pravo na penziju 
shodno odredbama zakona kojim se uređuje penzijsko i invalidsko osiguranje.
Agencija za privredne registre ne može izvršiti 
brisanje pravnog lica ili preduzetnika
iz propisanog registra, registrovati statusne 
promene i vršiti promene podataka koji se odnose na osnivača, odnosno člana, 
naziv, sedište, ulog i oblik organizovanja, prekid ili druge promene podataka u 
vezi obavljanja delatnosti preduzetnika, u periodu od dobijanja obaveštenja Poreske 
uprave da će se kod pravnog lica ili 
preduzetnika vršiti poreska kontrola, uključujući i 
radnje Poreske policije u cilju otkrivanja poreskih krivičnih dela, do dobijanja 
obaveštenja da je poreska kontrola završena, odnosno okončane radnje Poreske 
policije, kao i u periodu od dobijanja obaveštenja da je
pravnom licu ili preduzetniku, u 
skladu sa ovim zakonom, privremeno oduzet PIB, do dobijanja obaveštenja da je tom 
subjektu vraćen PIB. Agencija za privredne registre može vršiti promene podataka 
u vezi obavljanja delatnosti preduzetnika u slučajevima određivanja, odnosno 
promene poslovođe preduzetnika, u skladu sa zakonom.
Akt kojim se uređuju način i postupak dostavljanja i 
sadržina obaveštenja iz stava 9. ovog člana donosi ministar, na predlog direktora 
Poreske uprave.
U pogledu zaštite podataka o ličnosti Poreska uprava 
dužna je da postupa na isti način kao i organ koji joj je te podatke dostavio, 
odnosno u skladu sa zakonom kojim se uređuje zaštita podataka o ličnosti.

*Službeni 
glasnik RS, broj 61/2005

**Službeni 
glasnik RS, broj 68/2014

***Službeni glasnik RS, broj 112/2015

****Službeni glasnik RS, broj 30/2018

*****Službeni glasnik RS, broj 86/2019
Obaveze 
banaka prilikom otvaranja računa
*Službeni 
glasnik RS, broj 55/2004

Član 30.

Banka 
može otvoriti račun pravnom licu, preduzetniku i fizičkom licu, pod uslovom da, 
uz zahtev za otvaranje računa, podnesu dokaz o izvršenoj registraciji.

Za otvaranje 
privremenog računa, koji se koristi u postupku osnivanja pravnog lica, dokaz o 
izvršenoj registraciji se ne traži.

Banka 
dužna je da, radi povezivanja privremenog računa sa kasnije otvorenim računom iz 
stava 1. ovog člana, vodi evidenciju privremenih računa u elektronskoj formi, 
koju propisuje ministar.
*Službeni 
glasnik RS, broj 55/2004
Član 30a
Banka će dozvoliti isplatu zarada, naknada zarada, kao 
i drugih prihoda fizičkih lica po osnovu kojih postoji obaveza plaćanja poreza po 
odbitku samo ako nalog kojim se banci nalaže isplata tih prihoda, kao i plaćanje 
poreza po odbitku sadrži poziv na broj odobrenja za plaćanje ukupne obaveze po tom 
osnovu, koji dodeljuje Poreska uprava, na način iz člana 41. ovog zakona.
Izuzetno od stava 1. ovog člana, banka kao isplatilac 
prihoda može izvršiti isplatu kamate, uključujući i pripisivanje kamate (u daljem 
tekstu: isplata kamate) na štedne uloge svojim deponentima bez poziva na broj 
odobrenja iz stava 1. ovog člana.
*Službeni 
glasnik RS, broj 108/2013
Član 30b
Banka je dužna da Poreskoj upravi dostavi u 
elektronskom obliku podatke o:
1) izvršenim platnim nalozima za isplatu, odnosno 
nalozima za prenos po isplatiocima prihoda i šiframa plaćanja do 5-og u mesecu za 
prethodni mesec;
2) uplaćenim novčanim sredstvima na devizne račune 
fizičkih lica, u roku od 30 dana od dana uplate;
3) o uplatama na račun obveznika poreza na dohodak 
građana po osnovu prihoda od samostalnih delatnosti u kalendarskom mesecu, u 
roku od 15 dana po isteku kalendarskog meseca.
Banka je dužna da na zahtev Poreske uprave i u 
razumnom roku koji ona odredi, u elektronskom obliku dostavi podatke o stanju i 
prometu na tekućim računima i štednim ulozima poreskih obveznika – pravnih lica, 
preduzetnika i fizičkih lica, depozitima poreskih obveznika – pravnih lica, 
odnosno o brojevima tekućih računa i štednih uloga poreskih obveznika – fizičkih 
lica i nazivu banaka koje ih vode.
Vrste šifri plaćanja za koje se dostavljaju podaci iz 
stava 1. tačka 1) ovog člana i način i postupak dostavljanja podataka iz stava 1. 
ovog člana bliže uređuje ministar.
U pogledu zaštite podataka o ličnosti Poreska uprava 
dužna je da postupa na isti način kao i organ koji joj je te podatke dostavio, 
odnosno u skladu sa zakonom kojim se uređuje zaštita podataka o ličnosti.
*Službeni 
glasnik RS, broj 68/2014
**Službeni glasnik RS, broj 86/2019
Glava sedma
OSTALE OSNOVNE 
ODREDBE
Sekundarna 
poreska obaveza

Član 31.

Sekundarna 
poreska obaveza nastaje kada je neko lice odgovorno za dospelu poresku obavezu 
drugog poreskog obveznika ili za dospelu sekundarnu poresku obavezu drugog 
poreskog obveznika.

Sekundarna 
poreska obaveza odnosi se na:

1) zakonske 
zastupnike koji su svesno ili bez dužne pažnje propustili da ispune svoju obavezu 
da realizuju plaćanje poreza za poreskog obveznika, iako je ovaj bio u mogućnosti 
da to uradi – za iznos neplaćenog poreza;

2) lica koja 
doprinose ili pomažu u izbegavanju plaćanja poreza drugog lica – za poreski dug 
tog drugog lica čije je plaćanje izbegnuto;

3) lica 
odgovorna za obračunavanje i plaćanje poreza – za iznos tog poreza
koji nije plaćen, u slučajevima kada 
se utvrdi da to lice nije postupalo sa dužnom pažnjom; 

4) fizičko lice 
koje je odgovorno lice u pravnom licu, koje obračunava i plaća porez
i propusti da uplati porez – za iznos tog poreza
koji nije 
plaćen, u slučajevima kada se utvrdi da to lice 
nije postupalo sa dužnom pažnjom;

5) lice koje je 
primilo novčana sredstva, stvari ili prava iz imovine poreskog obveznika (u 
daljem tekstu: imovina) putem transakcije bez naknade ili uz naknadu koja je niža 
od cene koja bi se mogla postići na tržištu, u periodu od 
pet godina pre 
dospelosti poreske obaveze koja nije plaćena za poreskog obveznika – za iznos 
neplaćenog poreza, a najviše do vrednosti primljene imovine, umanjene za iznos 
koji je to lice za nju platilo.

Odredba iz stava 
2. tačka 5) ovog člana primenjuje se u slučaju kada je lice primilo imovinu od 
poreskog obveznika – pravnog lica samo ako posredno ili 
neposredno 
učešće tog lica u kapitalu poreskog obveznika iznosi ili je iznosilo najmanje 
10%.

Ukoliko drukčije 
nije propisano, sekundarna poreska obaveza obuhvata 
i 
kamatu i troškove prinudne naplate.
*Službeni 
glasnik RS, broj 84/2002
**Službeni 
glasnik RS, broj 93/2012
***Službeni glasnik RS, broj 30/2018
Кonverzija 
iznosa iz strane valute u dinar

Član 32.

Transakcije u 
stranoj valuti iz kojih proizlazi oporezivanje konvertuju se u dinar:

1) po zvaničnom
srednjem kursu Narodne banke Srbije, 
na dan kada je transakcija obavljena,
osim ako 
je poreskim zakonom drukčije uređeno;

2) po tržišnom 
kursu zasnovanom na objavljenim podacima o odnosu strane valute i američkog 
dolara, na dan kada je transakcija obavljena, ako Narodna banka Srbije 
ne raspolaže 
srednjim kursom te valute 
prema dinaru.


Brisan je raniji stav 2. (vidi član 12. Zakona - 101/2011-266)

*Službeni glasnik RS, broj 101/2011
Deo drugi
OPŠTE O 
PORESКOM POSTUPКU I PRVOSTEPENI POSTUPAК UTVRĐIVANJA I NAPLATE POREZA
Glava prva
OPŠTE O PORESКOM 
POSTUPКU
Pokretanje 
poreskog postupka

Član 33.

Poreski postupak 
pokreće Poreska uprava po službenoj dužnosti, a izuzetno po zahtevu stranke.

Poreski postupak 
se pokreće kad Poreska uprava izvrši ma koju radnju u cilju vođenja postupka.

Ako Poreska 
uprava po zahtevu stranke utvrdi da nema uslova za pokretanje poreskog postupka, 
u skladu sa zakonom, doneće o tome zaključak, protiv kojeg je žalba dopuštena.
Poreski akt i 
poreski upravni akt

Član 34.

Poreski akt je 
poresko rešenje, zaključak, nalog za poresku kontrolu, zapisnik o poreskoj 
kontroli i drugi akt kojim se pokreće, dopunjuje, menja ili dovršava neka radnja u 
poreskom postupku.

Poreski upravni 
akt, kojim Poreska uprava rešava o pojedinačnim pravima i obavezama poreskog 
dužnika iz poreskopravnog odnosa, je poresko rešenje i zaključak.

Protiv poreskog 
rešenja donetog u prvostepenom poreskom postupku dopuštena je žalba.

Protiv zaključka 
dopuštena je žalba, ako ovim zakonom nije drukčije propisano.
Oblik i 
sadržaj poreskog akta

Član 35.

Poreski upravni 
akt donosi se u pismenom obliku, odnosno u obliku 
elektronskog dokumenta u smislu propisa kojima se uređuje elektronski dokument.

Ostali poreski 
akti donose se u pismenom obliku kada je to propisano ovim zakonom ili na zahtev 
poreskog obveznika, odnosno u obliku elektronskog 
dokumenta u smislu propisa kojima se uređuje elektronski dokument.

Izuzetno, 
ovlašćeno lice Poreske uprave može doneti poreski akt, koji se donosi u pismenom 
obliku, u usmenom obliku i narediti njegovo izvršenje bez odlaganja, ako je ugrožen 
postupak naplate ili kontrole poreza.

Usmeni poreski 
akt iz stava 3. ovog člana mora se izdati u pismenom obliku najkasnije u roku od 
tri dana od dana njegovog donošenja.
*Službeni glasnik RS, broj 30/2018
Dostavljanje
Član 36.
Poreski akt iz člana 34. ovog zakona, kao i akta iz 
člana 2a ovog zakona dostavljaju se poreskom obvezniku slanjem preporučene 
pošiljke, obične pošiljke ili preko službenog lica poreskog organa, odnosno na 
adresu elektronske pošte poreskog obveznika, preko portala Poreske uprave, na 
način propisan ovim zakonom, odnosno preko jedinstvenog elektronskog sandučića.
Poreski akt smatra se dostavljenim poreskom obvezniku 
kada se uruči poreskom obvezniku, njegovom zakonskom zastupniku, njegovom 
punomoćniku, njegovom poreskom punomoćniku ili njegovom zastupniku po službenoj 
dužnosti.
Ako se dostavljanje poreskog akta vrši slanjem 
preporučene pošiljke, poreski akt smatra se dostavljenim danom uručenja, a ako 
uručenje nije bilo moguće, poreski akt smatra se dostavljenim 15-og dana od dana 
predaje poreskog akta pošti.
Ako se dostavljanje poreskog akta vrši slanjem obične 
pošiljke, poreski akt smatra se dostavljenim po isteku roka od 15 dana od dana 
predaje poreskog akta pošti.
Dostavljanje poreskog akta poreskom obvezniku – pravnom 
licu i preduzetniku vrši se na adresu njegovog sedišta upisanu u propisanom 
registru, odnosno na posebnu adresu za prijem pošte koja je registrovana kod 
Agencije za privredne registre.
Dostavljanje poreskog akta poreskom obvezniku – fizičkom 
licu vrši se na adresu njegovog prebivališta, odnosno boravišta.
Ako je poreski obveznik pravno lice, poreski akt 
smatra se dostavljenim i kada se uruči 
odgovornom licu, odnosno licu zaposlenom kod pravnog lica.
Ako je poreski obveznik fizičko lice, uključujući i 
preduzetnika, poreski akt smatra se dostavljenim i kada se uruči punoletnom članu 
njegovog domaćinstva u smislu zakona kojim se uređuje porez na dohodak građana, 
odnosno licu zaposlenom kod preduzetnika.
Dostavljanje se, u smislu ovog zakona, smatra urednim i 
kada lica iz st. 7. i 8. ovog člana odbiju da prime poreski akt ili odbiju da 
potpišu prijem poreskog akta, ako lice koje vrši dostavljanje o tome sačini 
službenu belešku.
Brisan je raniji stav 10. 
(vidi član 5. Zakona - 112/2015-5)
Poreskom obvezniku poreski akt se može dostaviti u 
elektronskom obliku preko portala Poreske uprave, kao i radi informisanja 
poreskog obveznika preko jedinstvenog elektronskog sandučića u skladu sa zakonom 
kojim se uređuje elektronska uprava.
Fizičkom licu poreski akt se dostavlja u elektronskom 
obliku, ako se isti saglasi sa tim načinom dostavljanja.
U slučaju dostavljanja poreskog akta u elektronskom 
obliku preko portala Poreske uprave isti se smatra dostavljenim danom postavljanja 
na portal Poreske uprave.
Poreski akt koji donosi nadležni organ jedinice 
lokalne samouprave može se dostaviti u elektronskom obliku preko jedinstvenog 
elektronskog sandučića u skladu sa zakonom kojim se uređuje elektronska uprava.
Odredbe ovog člana shodno se primenjuju i na dostavljanje 
poreskog akta drugom učesniku u poreskom postupku.
Poreska uprava određuje način dostavljanja akata 
iz st. 1–12. 
ovog člana.
Postupanje sa elektronskim dokumentima obavlja se 
u skladu sa zakonom kojim se uređuje elektronski dokument, 
odnosno zakonom kojim se uređuje elektronska uprava.
*Službeni 
glasnik RS, broj 68/2014
**Službeni glasnik RS, broj 30/2018
***Službeni glasnik RS, broj 86/2019
Poslovne 
knjige i evidencije

Član 37.

Poreski 
obveznici – pravna lica, stalne poslovne jedinice nerezidentnih pravnih lica i 
preduzetnici, dužni su da vode poslovne knjige i evidencije radi oporezivanja, u 
skladu sa poreskim zakonom.

Obaveza iz stava 
1. ovog člana obuhvata i stalne poslovne jedinice rezidentnog poreskog obveznika
u inostranstvu.

Poreski obveznik 
– pravno lice dužan je da, na zahtev Poreske uprave i u roku koji ona odredi, 
dostavi poslovne knjige i evidencije koje u 
inostranstvu ili Autonomnoj pokrajini Кosovo i Metohija
vode lica nad kojima poreski obveznik ima kontrolu ili uticaj, koji mu omogućuju 
da obezbedi dostavu tih poslovnih knjiga i evidencija. 

Ako inostrani propisi ili propisi Autonomne 
pokrajine Кosovo i Metohija ne dozvoljavaju dostavljanje poslovnih knjiga i 
evidencija iz stava 3. ovog člana, poreski obveznik iz stava 3. ovog člana dužan 
je da dostavi overene prepise.

Ako poslovne 
knjige i evidencije iz stava 3. ovog člana nisu vođene na srpskom jeziku, na 
zahtev Poreske uprave prilaže se i overeni prevod, čiji trošak snosi poreski 
obveznik.

Poreski obveznik 
koji podatke obrađuje sredstvima za automatsku obradu podataka, dužan je da, na 
zahtev Poreske uprave, obezbedi izvod podataka na mediju koji Poreska uprava 
naznači, kao i da omogući Poreskoj upravi potpuni uvid u računovodstveni sistem 
kroz dokumentaciju, a kada je neophodno i kroz pristup hardveru i softveru.
*Službeni 
glasnik RS, broj 61/2007

Član 37a

Poreski 
obveznici – pravna lica koji vrše obradu i unos 
podataka u poslovne knjige na računaru dužni su da na zahtev poreskog organa 
obezbede:

1) izvod podataka iz svojih elektronski vođenih poslovnih knjiga i evidencija, u 
uređenim strukturiranim kompjuterskim datotekama, u standardnom obliku koji 
omogućava jednostavnu dalju elektronsku obradu podataka;

2) pristup i uvid u podatke u svojim elektronsko vođenim poslovnim knjigama i 
evidencijama;

3) pristup i uvid u softversku i hardversku opremu, kao i bazu podataka koji se 
koriste u okviru sistema za elektronsko vođenje poslovnih knjiga i evidencija i 
omoguće test pravilnosti elektronskih programa i elektronske obrade podataka.

Podaci i način uvida u podatke iz stava 1. ovog člana moraju biti obezbeđeni na 
jedan od sledećih načina:

1) na elektronskim medijima;

2) upotrebom savremenih telekomunikacijskih usluga;

3) neposrednim uključenjem poreskog organa u sistem poreskog obveznika (lokalni 
priključak);

4) posrednim uključenjem poreskog organa u sistem poreskog obveznika preko 
telekomunikacijskih veza (daljinsko priključenje).

U slučajevima iz stava 2. ovog člana, potrebno je obezbediti odgovarajući stepen 
zaštite, čuvanja tajnosti i celovitosti podataka.

Obveznici iz stava 1. ovog člana koji elektronski obrađuju podatke dužni su da:

1) podatke koji su izrađeni ili primljeni u elektronskoj formi čuvaju u 
elektronskoj formi i omoguće dostupnost do njih u elektronskoj formi;

2) omoguće čitljivost originalnih podataka;

3) omoguće uredno čuvanje podataka u zakonom propisanom periodu;

4) omoguće pristup do elektronsko vođenih poslovnih knjiga i evidencija, čak i 
kada su čuvane u elektronskom obliku kod drugih lica ili u drugoj državi;

5) čuvaju podatke u odgovarajućem obliku koji omogućava inspekcijski pregled u 
razumnom vremenu;

6) obezbede autentičnost izdatih dokumenata i onoga koji ih je izdao, kao i 
integritet sadržaja izdatih dokumenata.

Poreski 
obveznik – pravno lice mora poreskom organu, na 
njegov zahtev, dati na raspolaganje dokumentaciju iz koje se vidi pun opis 
elektronskog sistema za vođenje poslovnih knjiga i evidencija. Dokumentacija mora 
posedovati sledeće opise:

1) elektronska rešenja (osnova, građenje i delovanje);

2) podsistem i datoteku (sadržaj, struktura, odnosi);

3) funkcionalne postupke u okviru elektronskih rešenja;

4) kontrolu koja obezbeđuje pravilno i sigurno delovanje elektronskih rešenja;

5) kontrolu koja sprečava neovlašćeno dodavanje, promenu ili brisanje unetih 
elektronskih zapisa.

Svaka promena elektronskih rešenja (elektronskih programa postupaka i datoteka) 
mora biti dokumentovana po vremenskom nastanku promene, zajedno sa uzrokom, 
vrstom, posledicom i datumom promene.

Akt za izvršavanje ovog člana doneće ministar.
*Službeni 
glasnik RS, broj 61/2007

**Službeni 
glasnik RS, broj 20/2009
Glava druga
PORESКA PRIJAVA
Pojam poreske 
prijave

Član 38.

Poreska prijava 
predstavlja izveštaj poreskog obveznika Poreskoj upravi o ostvarenim prihodima, 
izvršenim rashodima, dobiti, imovini, prometu dobara i usluga i drugim 
transakcijama od značaja za utvrđivanje poreza. 

Poreska prijava 
podnosi se na obrascu, koji propisuje ministar, uz koji se prilažu odgovarajući 
dokazi. 

Poreski obveznik, poreski punomoćnik ili drugo lice koje je poreski obveznik 
ovlastio za podnošenje poreske prijave, zakonski zastupnik i zastupnik po 
službenoj dužnosti dužan je da potpiše poresku prijavu, osim ako je drukčije 
uređeno poreskim propisom.

Brisani su raniji st. 4. i 5. (vidi član 10. Zakona - 47/2013-12)

Ako je poresku 
prijavu, odnosno neki njen deo pripremio poreski savetnik, i on je obavezan da 
potpiše poresku prijavu, uz unošenje svog PIB-a. 

Poreska prijava podnosi se Poreskoj upravi u roku od 15 dana od dana nastanka 
poreske obaveze, osim ako nije drukčije propisano ovim ili drugim poreskim 
zakonom.

Izuzetno od stava 5. 
ovog člana, veliki poreski obveznici podnose poresku prijavu organizacionoj 
jedinici Poreske uprave iz člana 28. stav 5. 
ovog zakona, za sve vrste poreza za koje ta 
organizaciona jedinica izvršava poslove iz nadležnosti Poreske uprave.
Poreska prijava podnosi se
u elektronskom obliku za poreze koji se plaćaju po odbitku u skladu sa 
zakonom kojim se uređuje porez na dohodak građana i zakonom kojim se uređuju 
doprinosi za obavezno socijalno osiguranje (u daljem tekstu: porez po odbitku), za 
porez na dodatu vrednost, kao i za:
1) porez na dobit pravnih 
lica, osim poreza na dobit pravnih lica po odbitku – od 1. aprila 2015. godine;
2) godišnji porez na dohodak građana – od 1. aprila 
2015. godine;

3) porez na dobit pravnih lica po odbitku, kao i porez na dobit pravnih lica po 
rešenju saglasno odgovarajućim odredbama zakona koji uređuje porez na dobit 
pravnih lica – od 1. marta 2016. godine;
4) akcize – od 1. januara 
2017. godine;
5) porez na prihod od samostalnih delatnosti za 
preduzetnike koji vode poslovne knjige – od 1. januara 
2017. godine;
6) porez na premije neživotnog osiguranja – od 1. 
marta 2016. godine;

7) ostale poreske oblike, i to za:

(1) poresku prijavu o obračunatim i plaćenim doprinosima za obavezno socijalno 
osiguranje za osnivače, odnosno članove privrednog društva – od 1. marta 2016. 
godine;

(2) poresku prijavu o obračunatom i plaćenom porezu samooporezivanjem i 
pripadajućim doprinosima na zaradu, odnosno drugu vrstu prihoda od strane 
fizičkog lica kao poreskog obveznika – od 1. marta 2016. godine;

(3) poresku prijavu za akontaciono – konačno utvrđivanje poreza na prihode od 
samostalne delatnosti za paušalno oporezivanje – od 1. januara 2018. godine;

(4) poresku prijavu za utvrđivanje poreza na kapitalne dobitke (fizičkih lica, 
uključujući i preduzetnike) – od 1. januara 2018. godine;

(5) poresku prijavu za utvrđivanje poreza na nasleđe i poklon – od 1. januara 
2018. godine;
(6) poresku prijavu za utvrđivanje poreza na 
prenos apsolutnih prava – od 1. januara 2018. godine;
(7) poresku prijavu za porez na imovinu – od 1. januara 2019. godine.Do dana 
prelaska na podnošenje poreske prijave isključivo u elektronskom obliku u skladu 
sa stavom 7. ovog člana, poreska prijava se može podneti neposredno ili putem 
pošte.

Izuzetno od 
stava 7. ovog člana, poreski obveznici – fizička lica koja su dužna da podnesu 
poresku prijavu koja nije u vezi sa obavljanjem delatnosti, mogu tu prijavu da 
podnesu u elektronskom obliku ili u pismenom obliku – neposredno ili putem 
pošte.
Poresku prijavu podnosi Poreska uprava umesto poreskog 
obveznika po službenoj dužnosti, odnosno u slučaju kada poreski obveznik 
propusti da je podnese po nalogu kontrole, kao i u drugim slučajevima propisanim 
ovim zakonom.
Poreski obveznik može podneti poresku prijavu 
elektronskim putem ili u pismenom obliku – neposredno ili putem pošte i preko 
ovlašćenog lica, u skladu sa zakonom, kao i preko javnog beležnika za poreske 
obaveze po osnovu poreza na imovinu nastale u vezi sa prometom nepokretnosti, u 
skladu sa zakonom.
Način podnošenja prijave preko javnog beležnika bliže 
se uređuje aktom koji zajednički donose ministar i ministar nadležan za poslove 
pravosuđa.
Način podnošenja poreske prijave u elektronskom obliku 
bliže uređuje ministar.
*Službeni 
glasnik RS, broj 55/2004

**Službeni 
glasnik RS, broj 61/2007


***Službeni glasnik RS, broj 
47/2013


****Službeni glasnik RS, broj 

68/2014

*****Službeni glasnik RS, 
broj 105/2014

*6Službeni glasnik RS, broj 112/2015
*7Službeni glasnik RS, broj 30/2018
Produženje 
roka za podnošenje poreske prijave

Član 39.

Poreska uprava 
može poreskom obvezniku, na njegov pismeni zahtev, podnet pre isteka roka za 
podnošenje poreske prijave, da odobri produženje roka podnošenja iz opravdanih 
razloga (bolest, odsustvovanje iz zemlje, nesrećni slučaj, elementarna nepogoda 
većih razmera i sl.), dok ti razlozi ne prestanu, a najduže za šest meseci od 
dana isteka zakonskog roka za podnošenje prijave.

O zahtevu za 
produženje roka za podnošenje poreske prijave rešava zaključkom Poreska uprava u 
mestu u kojem se podnosi poreska prijava, u roku od pet dana od dana prijema 
zahteva.

Ako je istekao 
zakonski rok za podnošenje poreske prijave i zahtev iz stava 1. ovog člana je 
odbijen, poreska prijava se mora podneti u roku od pet dana od dana dostavljanja 
zaključka o odbijanju.

Protiv zaključka 
iz stava 2. ovog člana nije dozvoljena žalba.
Izmenjena 
poreska prijava

Član 40.

Ako poreski 
obveznik ustanovi da poreska prijava, koju je podneo Poreskoj upravi, 
sadrži grešku koja za posledicu ima pogrešno 
utvrđenu visinu poreske obaveze, odnosno propust druge vrste, dužan je da odmah, a najkasnije do isteka roka 
zastarelosti, podnese poresku prijavu u 
kojoj su greška ili propust otklonjeni (u daljem tekstu: izmenjena poreska prijava).

Prvobitno 
podneta poreska prijava ne vraća se poreskom obvezniku.

Brisan je 

raniji 
stav 3. (vidi član 10. Zakona – 53/2010-15)

Podnetu poresku prijavu poreski obveznik može da izmeni najviše dva puta 
podnošenjem izmenjene poreske prijave.

Pod uslovom iz st. 1. i 3. ovog člana, smatraće se 
da greškom ili propustom u prvobitnoj poreskoj prijavi iz stava 2. ovog člana 
nije učinjeno krivično delo ili prekršaj iz ovog zakona.

Izuzetno od st. 1. i 3. 
ovog člana, poreski obveznik ne može podneti izmenjenu poresku prijavu 
posle pokretanja postupka poreske kontrole za 
kontrolisani poreski period, odnosno nakon 
donošenja rešenja o utvrđivanju poreza iz člana 54. stav 2. tačka 2) podtačka (2) 
ovog zakona, kao i nakon pokretanja radnji 
poreske policije u cilju otkrivanja poreskih krivičnih dela.

Brisan je raniji stav 6. (vidi član 16. Zakona - 68/2014-3)

Poreski obveznik ne može podneti izmenjenu poresku prijavu za porez na dodatu 
vrednost, za poreski period za koji je podneo poresku prijavu, u kome se vrši 
promena opredeljenja za povraćaj, bez obzira na visinu iznosa za povraćaj.
*Službeni 
glasnik RS, broj 61/2005

**Službeni 
glasnik RS, broj 61/2007

***Službeni 
glasnik RS, broj 20/2009

****Službeni 
glasnik RS, broj 53/2010

*****Službeni 
glasnik RS, broj 101/2011

*6Službeni 
glasnik RS, broj 47/2013

*7Službeni glasnik RS, broj 30/2018
Poreska 
prijava za porez po odbitku
Član 41
Poreska prijava za 
porez po odbitku je izveštaj koji poreski 
obveznik, odnosno poreski platac, podnosi Poreskoj upravi (u daljem tekstu: 
pojedinačna poreska prijava).
Pojedinačna poreska prijava sadrži:
1) zbirne podatke o obračunatom porezu po odbitku od 
strane jednog poreskog placa za sve primaoce prihoda;
2) pojedinačne podatke o obračunatom porezu po odbitku 
od strane jednog poreskog placa za svakog primaoca prihoda.
Pojedinačna poreska prijava podnosi se pre svake 
isplate prihoda na koji se obračunava i plaća porez po odbitku u skladu sa 
zakonom kojim se uređuje porez na dohodak građana, kao i pre svakog plaćanja 
doprinosa za obavezno socijalno osiguranje kada se ti doprinosi plaćaju bez 
isplate zarade, odnosno u drugim slučajevima kada postoji obaveza obračunavanja i 
plaćanja doprinosa za obavezno socijalno osiguranje u skladu sa zakonom kojim se 
uređuju doprinosi za obavezno socijalno osiguranje.
Izuzetno od stava 3. ovog člana, kod isplate kamate na 
štedne uloge svojim deponentima, banka je dužna da podnese pojedinačnu poresku 
prijavu, obračuna i plati porez po odbitku na dan isplate kamate, a najkasnije 
prvog narednog dana kada radi platni promet, ako u momentu isplate kamate platni 
promet nije radio.
Pojedinačna poreska prijava i izmenjena pojedinačna 
poreska prijava podnose se isključivo u elektronskom obliku.
Ako pojedinačna poreska prijava sadrži nedostatke u 
pogledu formalne ispravnosti i matematičke tačnosti, Poreska uprava u 
elektronskom obliku obaveštava podnosioca pojedinačne poreske prijave o tim 
nedostacima.
Ponovno dostavljanje pojedinačne poreske prijave sa 
otklonjenim nedostacima iz stava 6. ovog člana, ne smatra se podnošenjem izmenjene 
poreske prijave.
Pojedinačna poreska prijava smatra se podnetom kada 
Poreska uprava potvrdi formalnu ispravnost i matematičku tačnost iskazanih 
podataka, dodeli broj prijave, broj odobrenja za plaćanje ukupnog iznosa obaveze 
po tom osnovu i u elektronskom obliku dostavi te informacije podnosiocu 
pojedinačne poreske prijave.
Pojedinačnu poresku prijavu po službenoj dužnosti 
podnosi Poreska uprava umesto poreskog obveznika, odnosno poreskog placa, u 
slučaju kada poreski obveznik, odnosno poreski platac propusti da je podnese u 
roku propisanom zakonom kojim se uređuju doprinosi za obavezno socijalno 
osiguranje.
Na zahtev Poreske uprave Centralni registar obaveznog 
socijalnog osiguranja (u daljem tekstu: Centralni registar), u elektronskom obliku 
dostavlja poreskoj upravi podatke potrebne za utvrđivanje obaveze i podnošenje 
pojedinačne poreske prijave po službenoj dužnosti iz stava 9. ovog člana, u roku 
od tri dana od dana dostavljanja zahteva.
Poreski platac iz stava 1. ovog člana dužan je da licu 
za koje je platio porez po odbitku izda potvrdu koja sadrži podatke o plaćenom 
porezu po odbitku najkasnije do 31. januara godine koja sledi godini u kojoj je 
plaćen porez po odbitku.
Poreska uprava je dužna da Centralnom registru u 
elektronskom obliku dostavlja pojedinačne podatke o obračunatim, odnosno plaćenim 
doprinosima za obavezno socijalno osiguranje od strane jednog poreskog placa za 
svakog primaoca prihoda, kao i zbirne podatke po isplatiocima, na mesečnom 
nivou, do kraja tekućeg meseca za prethodni mesec za koji je izvršen obračun, 
odnosno isplata.
Akt za izvršavanje ovog člana doneće ministar.
*Službeni 
glasnik RS, broj 108/2013

**Službeni 
glasnik RS, broj 68/2014

***Službeni glasnik RS, broj 91/2015 (Autentično 
tumačenje)
Član 41a

Ako je drugim propisom predviđeno podnošenje izveštaja sa podacima o porezu po 
odbitku uređeno na drukčiji način, primenjuju se odredbe ovog zakona.

Ako se poreskim zakonom promeni oporezivanje prihoda porezom po odbitku, do 
usklađivanja sa članom 41. ovog zakona, način utvrđivanja, plaćanje i podnošenje 
poreske prijave za porez po odbitku bliže će urediti ministar.
*Službeni 
glasnik RS, broj 47/2013

**Službeni 
glasnik RS, broj 108/2013
Informativna poreska prijava

Član 42.

Informativna 
poreska prijava je izveštaj koji sadrži podatke 
od značaja za utvrđivanje poreske obaveze podnosioca te prijave.

Podacima iz stava 1. 
ovog člana smatraju se naročito podaci o imovini u vrednosti većoj od 35.000.000 
dinara, o statusnim promenama, poslovnim aktivnostima i novčanim transakcijama 
lica koje podnosi informativnu poresku prijavu.

Podatke iz stava 
2. ovog člana, lica koja su dužna da dostavljaju 
podatke, kao i način i rokove podnošenja informativne poreske 
prijave, utvrđuje ministar.
*Službeni 
glasnik RS, broj 55/2004

**Službeni 
glasnik RS, broj 47/2013
Glava treća
UTVRĐIVANJE 
ČINJENICA
Izvođenje i 
ocena dokaza

Član 43.

Činjenice u 
poreskom postupku utvrđuju se na osnovu dokaza.

Кao dokaz u 
poreskom postupku mogu se upotrebiti poreska prijava, poreski bilans, poslovne 
knjige i evidencije, računovodstveni iskazi, poslovna dokumentacija i druge 
isprave i informacije kojima raspolaže Poreska uprava, prikupljene od poreskog 
obveznika ili trećih lica, iskaz svedoka, nalaz veštaka, uviđaj i svako drugo 
sredstvo kojim se činjenice mogu utvrditi.

Utvrđivanje 
činjenica u postupku poreske kontrole vrši se i prema odredbama 
čl. 117–139. ovog 
zakona.
*Službeni glasnik RS, broj 86/2019
Dostavljanje na 
uvid i proveru isprava

Član 44.

Poreska uprava 
može zahtevati od poreskog obveznika i trećih lica da, u roku koji ona odredi, 
dostave na uvid i proveru poslovne knjige i evidencije, računovodstvene iskaze, 
poslovnu dokumentaciju i druge isprave i dokaze, radi utvrđivanja činjeničnog 
stanja. 

Poreska uprava 
odlučuje da li će se isprave iz stava 1. ovog člana dostaviti na uvid i proveru 
u njenim službenim prostorijama, odnosno elektronskim putem, ili će se uvid i 
provera obaviti kod lica koje je dužno da ih dostavi.
Davanje 
informacija

Član 45.

Poreski obveznik dužan je da, na zahtev Poreske uprave i u razumnom roku koji 
ona odredi, pruži sve raspoložive informacije, neophodne za utvrđivanje 
činjeničnog stanja od značaja za oporezivanje. Poreska uprava može da zahteva od 
drugih lica, privrednih subjekata, banaka, državnih organa i organizacija, 
organa teritorijalne autonomije i lokalne samouprave da, u razumnom roku koji 
ona odredi, pruže raspoložive informacije, kao i podatke od značaja za 
preduzimanje aktivnosti iz delokruga nadležnosti Poreske uprave.

U zahtevu za davanje informacija navodi se na koga se i na šta se one odnose, 
kao i upozorenje na posledice uskraćivanja davanja informacija, odnosno davanja 
neistinitih informacija.

Zahtev za davanje 
informacija Poreska uprava je, na traženje poreskog obveznika, odnosno drugog 
lica iz stava 1. ovog člana, dužna da dostavi u pismenom obliku.

Poreski obveznik 
i drugo lice iz stava 1. ovog člana dužni su da daju informacije u pismenom 
obliku.

Izuzetno, 
Poreska uprava će narediti licu dužnom da ispuni obavezu iz stava 1. ovog člana 
da to učini usmeno, na službenom mestu, ako informacija nije data kada je 
zahtevana ili je data u pismenom obliku, a nije razjasnila činjenično stanje.

O usmenoj 
informaciji, datoj na službenom mestu, sastavlja se zapisnik.

Zapisnik iz 
stava 6. ovog člana sadrži imena prisutnih lica, mesto, datum i sadržinu 
informacije, a potpisuju ga službeno lice Poreske uprave i lice koje je dalo 
informaciju.

Licu koje je dalo 
usmenu informaciju izdaje se, na lični zahtev, kopija zapisnika.

Dostavljanje informacije i podatke iz stava 1. ovog člana, Poreska uprava neće 
zahtevati ako su dostupne putem službenih evidencija i registara.
*Službeni 
glasnik RS, broj 61/2007

**Službeni glasnik RS, broj 30/2018
Uskraćivanje 
informacija

Član 46.

Informacije o 
činjenicama od značaja za oporezivanje mogu uskratiti:

1) članovi 
porodice poreskog obveznika, u smislu zakona kojim se uređuje porez na dohodak 
građana;

2) sveštenik, 
advokat, poreski savetnik, revizor i lekar, o onome što im je poreski obveznik 
poverio ili su u tom svojstvu saznali, a odnosi se na poresku obavezu poreskog 
obveznika.

Informacije o 
činjenicama od značaja za oporezivanje mogu uskratiti i pomoćnici lica iz stava 1.

tačka 2) 
ovog člana, kao 
i lica koja učestvuju u profesionalnoj delatnosti radi pripreme za zvanje.

O pravu na 
uskraćivanje informacija odlučuju lica iz stava 1.
ovog člana.
*Službeni 
glasnik RS, broj 61/2007
Uskraćivanje 
davanja stručnog mišljenja i predočavanja isprava

Član 47.

Slučajevi i 
uslovi pod kojima se može uskratiti davanje informacija, u skladu sa ovim 
zakonom, odnose se i na uskraćivanje stručnih mišljenja i predočavanje isprava ili 
stvari.

Lice koje u ime 
poreskog obveznika čuva isprave, poslovne knjige, ostale evidencije i druge 
stvari, ne može uskratiti njihovo predočavanje, ako bi poreski obveznik bio dužan 
da ih predoči da ih sam čuva.
Veštačenje

Član 48.

Poreska uprava 
odlučuje o potrebi veštačenja.

Ako ne postoji 
opasnost od odlaganja, Poreska uprava će obavestiti stranke u poreskom postupku o 
licu koje će imenovati za veštaka.

Veštaci se 
imenuju iz reda poreskih savetnika a, po potrebi, iz reda sudskih veštaka 
odgovarajuće struke.

Za veštaka u 
određenom poreskom postupku ne može biti imenovano lice koje je, u skladu sa 
zakonom kojim se uređuje porez na dohodak građana, odnosno zakonom kojim se 
uređuje porez na dobit pravnih lica, 
povezano sa poreskim obveznikom.

Stranke u 
poreskom postupku mogu tražiti izuzeće veštaka ako postoji opravdana sumnja u 
njegovu nepristrasnost ili ako bi zbog njegovog veštačenja moglo doći do povrede 
poslovne tajne ili štete za poslovnu delatnost stranke.

Obrazložen 
zahtev za izuzeće veštaka podnosi se Poreskoj upravi u roku od tri dana od dana 
prijema obaveštenja o imenovanju veštaka.

O izuzeću 
odlučuje rukovodilac organizacione jedinice Poreske uprave koja je imenovala 
veštaka.

O veštačenju se 
sastavlja nalaz u pismenom obliku.

Veštak može biti 
pozvan da usmeno obrazloži svoj nalaz.

Nalaz veštaka 
prilaže se spisu.

*Službeni glasnik RS, broj 93/2012
Uviđaj

Član 49.

Uviđaj se obavlja 
kada je za utvrđivanje ili razjašnjenje činjenica od značaja za oporezivanje potrebno 
neposredno opažanje službenog lica Poreske uprave. 

Poreski obveznik može prisustvovati uviđaju.

Uviđaj se obavlja 
bez prisustva poreskog obveznika, ako bi odlaganje uviđaja moglo da 
ugrozi utvrđivanje činjenica ili bi za posledicu imalo uništenje dokaza od značaja 
za oporezivanje.

Uviđaj se može 
obaviti i uz učestvovanje veštaka.

Nalazi utvrđeni 
uviđajem unose se u zapisnik o obavljenom uviđaju, koji potpisuju učesnici.

U zapisnik iz 
stava 5. ovog člana obavezno se unose i primedbe poreskog obveznika, odnosno 
drugog poreskog dužnika, kao i razlozi odbijanja potpisivanja zapisnika.

Zapisnik o 
uviđaju prilaže se spisu.
*Službeni 
glasnik RS, broj 23/2003
Ulazak na 
zemljište i u prostorije

Član 50.

Vlasnik ili 
držalac stvari, prostorija ili zemljišta koje je predmet uviđaja, kao i vlasnik 
ili držalac prostorija ili zemljišta, na kojima se nalaze predmeti uviđaja, 
odnosno kroz koje je ili preko kojih je potrebno preći, dužan je da omogući da 
se obavi uviđaj i druge radnje u poreskom postupku, u skladu sa odredbom člana 
125. ovog zakona.
Dokazivanje u 
poreskom postupku

Član 51.

U poreskom 
postupku teret dokaza snosi:

1) Poreska 
uprava – za činjenice na kojima se zasniva postojanje poreske obaveze;

2) poreski 
obveznik – za činjenice od uticaja na smanjenje ili ukidanje poreza.

Stav 1. tačka 1) 
ovog člana ne odnosi se na postupak uređen čl. 58-60. ovog zakona.

Sumnja koja 
proistekne zbog uskraćivanja informacija, odnosno nedostavljanja dokaza od strane 
poreskog obveznika koji je, u skladu sa ovim zakonom, dužan da ih dostavi 
Poreskoj upravi, može u postupku utvrđivanja poreske obaveze biti na njegovu 
štetu.
*Službeni 
glasnik RS, broj 23/2003
Dokazivanje da 
se stvar drži u svojstvu založnog poverioca

Član 52.

Кo tvrdi da 
prava koja glase na njegovo ime ili stvari koje se nalaze u njegovoj državini 
poseduje ili drži samo kao zastupnik drugog lica, založni poverilac ili 
fiducijar, dužan je da u poreskom postupku dokaže ko je vlasnik tih prava, 
odnosno stvari ili će se smatrati da su njegovo vlasništvo.
Povraćaj u 
pređašnje stanje

Član 53.

Ako je poreski 
obveznik iz opravdanih razloga propustio da izvrši neku radnju u zakonskom roku 
ili u roku koji je odredila Poreska uprava i zbog propuštanja trpi posledicu, na 
njegov zahtev dozvoliće se povraćaj u pređašnje stanje. 

Propuštanje roka 
od strane poreskog zastupnika ide na teret poreskog obveznika.

Zahtev za 
povraćaj u pređašnje stanje podnosi se u roku od osam dana od dana kada je prestao 
razlog koji je prouzrokovao propuštanje, odnosno od dana kada je poreski obveznik 
saznao za uzrok.

Razlozi kojima 
se obrazlaže zahtev iz stava 3. ovog člana moraju biti opravdani.

O zahtevu za 
povraćaj u pređašnje stanje Poreska uprava odlučuje zaključkom.

Protiv zaključka 
iz stava 5. ovog člana nije dopuštena žalba, osim ako je zahtev za povraćaj u 
pređašnje stanje podnet zbog propuštenog roka za žalbu na poresko rešenje.

Po proteku roka 
od tri meseca od propuštenog roka, poreski obveznik ne može da podnese zahtev za 
povraćaj u pređašnje stanje.

Izuzetno od 
odredbe stava 7. ovog člana, poreski obveznik može podneti zahtev za povraćaj u 
pređašnje stanje i izvršiti propuštenu radnju i po proteku tri meseca od 
propuštenog roka, ako zahtev nije mogao da podnese blagovremeno zbog više sile.
Glava četvrta
UTVRĐIVANJE 
POREZA
Pojam 
utvrđivanja poreza

Član 54.

Utvrđivanje 
poreza je delatnost Poreske uprave, odnosno poreskog obveznika, koja se sastoji 
u izdavanju upravnih akata, odnosno u preduzimanju zakonom propisanih radnji, 
kojima se ustanovljava postojanje pojedinačne poreske obaveze i određuju poreski 
obveznik, poreska osnovica i iznos poreske obaveze.

Utvrđivanje 
poreza obavlja: 

1) sam poreski 
obveznik (samooporezivanje);

2) Poreska 
uprava, donošenjem poreskog rešenja, i to:

(1) u postupku 
poreske kontrole – ako poreski obveznik, suprotno zakonu, ne obavi utvrđivanje 
poreske obaveze ili ga izvrši netačno ili nepotpuno;

(2) u 
slučajevima kada je zakonom propisano da se ne sprovodi samooporezivanje ili kada 
je zakonom propisano da se, uprkos samooporezivanju, poresko rešenje mora doneti.

Poresko rešenje o 
utvrđivanju poreza iz stava 2. tačka 2) ovog člana, pored elemenata uređenih 
zakonom, sadrži nalog poreskom obvezniku da porez plati u propisanom roku na propisane uplatne račune javnih prihoda.

Odredbe o 
utvrđivanju poreza primenjuju se i na utvrđivanje sporednih poreskih davanja, osim 
ako je ovim zakonom drukčije propisano.
*Službeni 
glasnik RS, broj 61/2007
Način 
donošenja poreskog rešenja o utvrđivanju poreza

Član 55.

Poresko rešenje o utvrđivanju poreza iz člana 54. stav 2. tačka 2) podtačka (1) 
ovog zakona Poreska uprava donosi na osnovu podataka iz poslovnih knjiga i 
evidencija poreskog obveznika, i činjeničnog stanja utvrđenog u postupku kontrole, 
u skladu sa odredbom člana 129. ovog zakona. 

Poresko rešenje o 
utvrđivanju poreza iz člana 54. stav 2. tačka 2) podtačka (2) ovog zakona Poreska 
uprava donosi na osnovu podataka iz evidencija nadležnih organa, podataka iz 
poreske prijave, odnosno izmenjene poreske prijave a, po potrebi, i na osnovu 
podataka iz poslovnih knjiga i evidencija poreskog obveznika.

Ako poreski obveznik ne podnese poresku prijavu, poresko rešenje o utvrđivanju 
poreza doneće se na osnovu podataka iz poslovnih knjiga i evidencija poreskog 
obveznika i činjeničnog stanja utvrđenog u postupku kontrole.

Izuzetno od stava 2. ovog člana, ako poreski obveznik ne podnese poresku 
prijavu, poresko rešenje o utvrđivanju poreza iz člana 54. stav 2. tačka 2) 
podtačka 2) ovog zakona, Poreska uprava donosi bez prethodnog izjašnjenja 
obveznika o činjenicama koje su od značaja za odlučivanje, kada se utvrđivanje 
poreza vrši na osnovu podataka iz evidencija nadležnih organa, odnosno 
dokumentacije izdate od strane nadležnih organa i javnih beležnika.

Ako se u postupku donošenja rešenja iz st. 1–3. ovog člana utvrdi da podaci iz 
poreske prijave, poslovnih knjiga i evidencija ne odgovaraju stvarnom stanju, 
poresko rešenje o utvrđivanju poreza doneće se na osnovu procene poreske osnovice, 
na način uređen u odredbama čl. 58–60. ovog zakona.

Izuzetno, rešenje o utvrđivanju poreza Poreska uprava može doneti neposrednim 
odlučivanjem, kada je osnov za utvrđivanje poreza uvid u podatke iz evidencija 
nadležnih organa, bez prethodnog izjašnjavanja obveznika o činjenicama koje su od 
značaja za odlučivanje.
*Službeni 
glasnik RS, broj 61/2007
**Službeni glasnik RS, broj 108/2016

***Službeni glasnik RS, broj 30/2018

****Službeni glasnik RS, broj 95/2018
Nedonošenje 
rešenja o utvrđivanju poreza u slučaju revalorizacije poreske obaveze

Član 56.

Izuzetno, na 
predlog Vlade Republike Srbije (u daljem tekstu: Vlada), Narodna skupština 
Republike Srbije može odlučiti da se za pojedine vrste poreza utvrđeni iznosi iz 
prethodne godine za tekuću godinu zadrže na istom nivou ili revalorizuju na 
višem ili nižem nivou, primenom odgovarajuće formule, u skladu sa propisom.

Na način iz stava 1. ovog člana, na predlog opštinskog, 
odnosno gradskog veća, može postupiti i skupština 
jedinice lokalne samouprave, u vezi javnog prihoda za čije je uvođenje zakonom 
ovlašćena.

U slučaju iz st. 1. i 2. ovog člana, Poreska uprava 
ne donosi rešenje o utvrđivanju poreza, već javnim oglasom 
i objavljivanjem na internet strani Poreske uprave, obaveštava poreske 
obveznike o indeksu revalorizacije i danu kada, u skladu sa zakonom, porez 
dospeva i evidentira revalorizovane iznose, u skladu s odredbom člana 62. ovog 
zakona.
*Službeni 
glasnik RS, broj 55/2004

**Službeni 
glasnik RS, broj 101/2011

***Službeni glasnik RS, broj 30/2018
Slučaj 
neisplativosti donošenja poreskog rešenja

Član 57.

U slučaju kada 
je porez pogrešno utvrđen u manjem iznosu, neće se donositi novo poresko rešenje 
ako bi povećani iznos poreza bio nesrazmeran troškovima postupka izmene rešenja.
Metode procene poreske osnovice
*Službeni 
glasnik RS, broj 61/2007

Član 58.

Procena poreske osnovice može se utvrditi primenom jednog od sledećih metoda:

1) metodom parifikacije;

2) metodom unakrsne procene.
*Službeni 
glasnik RS, broj 61/2007
Procena poreske osnovice metodom parifikacije
*Službeni 
glasnik RS, broj 61/2007

Član 58a

Procena poreske osnovice metodom parifikacije vrši se na jedan od sledećih 
načina:

1) procenom na bazi raspoložive uredne poslovne dokumentacije o poslovanju u 
određenom periodu kraćem od perioda oporezivanja (dnevnom, nedeljnom ili 
mesečnom), tako što se na osnovu podataka o tom delu poslovanja procenjuje poreska 
osnovica za period za koji se utvrđuje porez;

2) procenom na bazi podataka i činjenica o ostvarenom prometu (dnevnom, nedeljnom 
ili mesečnom) utvrđenim uviđajem ili kontrolom, tako što se na osnovu tih 
podataka i činjenica procenjuje poreska osnovica za period za koji se utvrđuje 
porez;

3) upoređivanjem sa podacima drugih poreskih obveznika koji obavljaju istu ili 
sličnu delatnost na istoj ili sličnoj lokaciji, pod približno jednakim uslovima.
*Službeni 
glasnik RS, broj 61/2007
Unakrsna 
procena poreske osnovice

Član 59.

Metoda unakrsne procene poreske osnovice koristi se za utvrđivanje osnovice 
poreza na dohodak građana.

Osnovica poreza iz stava 1. ovog člana utvrđuje se kao razlika između vrednosti 
imovine na kraju i na početku kalendarske godine umanjena za iznos prijavljenog 
dohotka i za vrednost imovine pribavljene sredstvima stečenim nasleđem, poklonom 
ili na drugi zakonit besteretan način, kao i za iznos prihoda koji podležu 
oporezivanju porezom na dohodak građana a koji ne ulaze u oporezivanje godišnjim 
porezom na dohodak građana, za koju to poreski obveznik, odnosno drugo lice 
ističe i o tome pruži odgovarajuće materijalne dokaze.

Imovinu, u smislu stava 2. ovog člana, čine:

1) nepokretnosti (stan, kuća, poslovna zgrada i prostorije, garaža, zemljište i 
dr.);

2) akcije i udeli u pravnom licu;

3) oprema za obavljanje samostalne delatnosti;

4) motorna vozila, plovni objekti i vazduhoplovi;

5) štedni ulozi i gotov novac;

6) druga imovinska prava.

Vrednost imovine na početku kalendarske godine čini zbir ukupne vrednosti 
imovine iz stava 3. ovog člana sa stanjem na dan 1. januara kalendarske godine.

Vrednost 
imovine na kraju kalendarske godine čini zbir ukupne vrednosti imovine iz stava 
3. ovog člana sa stanjem na dan 31. decembra kalendarske godine, uvećana za 
vrednost imovine koja je u kalendarskoj godini stečena teretno i otuđena teretno 
ili besteretno, kao i za sredstva koja je poreski obveznik upotrebio za 
kupovinu imovine iz stava 3. ovog člana na ime trećih lica u kalendarskoj 
godini.

Ukoliko poreski obveznik, odnosno drugo lice ističe da su određena imovina, 
odnosno sredstva stečena nasleđem, poklonom ili na drugi zakonit besteretan 
način, dužni su da o tome pruže odgovarajuće materijalne dokaze.

Poreska osnovica utvrđena na način iz st. 2–6. ovog člana jeste neprijavljeni 
prihod.

Neprijavljeni prihod iz stava 7. ovog člana oporezuje se kao drugi prihod, u 
smislu zakona kojim se uređuje porez na dohodak građana, bez priznavanja 
normiranih troškova.
*Službeni 
glasnik RS, broj 61/2007

**Službeni 
glasnik RS, broj 20/2009
Izbor metode 
procene poreske osnovice

Član 60.

Poreska uprava odlučuje koje će metode i načine iz
čl. 58, 
58a i 59. ovog 
zakona koristiti za procenu poreske osnovice. 

Brisan je

raniji stav 2. (vidi član 3. Zakona – 70/2003-1).

Ministar bliže 
uređuje način i postupak procene poreske osnovice.
*Službeni 
glasnik RS, broj 61/2007
**Službeni 
glasnik RS, broj 93/2012
Indicijarna 
metoda za utvrđivanje minimalnog poreza na dohodak građana

Član 61.

Porez na dohodak 
građana ne može biti manji od iznosa izračunatog na osnovu formule po kojoj se 
određeni indeksi primenjuju na faktore koji predstavljaju indicije luksuznog 
životnog stila poreskog obveznika.

Vlada, na 
predlog ministra, bliže uređuje primenu metode iz stava 1. ovog člana.
Evidentiranje 
iznosa poreske obaveze

Član 62.
Ako je porez utvrđen na način iz člana 54. stav 2. 
ovog zakona, Poreska uprava evidentira iznos poreske obaveze za svakog poreskog 
obveznika.
Poreska uprava evidentira iznos utvrđenog poreza na 
osnovu:
1) podnete poreske prijave, uključujući i izmenjenu 
poresku prijavu, odnosno poreske prijave podnete po nalazu kontrole ili po 
službenoj dužnosti;
2) dostavljenog rešenja o utvrđivanju poreza u slučaju:
(1) kada je izvršeno usklađivanje iznosa poreske 
obaveze iskazane u nepotpunoj ili netačno popunjenoj poreskoj prijavi i kada 
poreska prijava nije podneta;
(2) kada je zakonom propisano da se ne sprovodi 
samooporezivanje ili kada je zakonom propisano da se, i pored samooporezivanja, 
poresko rešenje mora doneti;
3) javnog oglasa iz člana 56. stav 3. ovog zakona.
Ako se u postupku kontrole pokrenutom po zahtevu 
poreskog obveznika, odnosno po službenoj dužnosti utvrdi da je greškom 
evidentiran netačan iznos poreza i sporednih poreskih davanja, Poreska uprava 
vrši ispravku u svojim evidencijama.
Način i postupak ispravke iz stava 3. ovog člana bliže 
uređuje ministar.
*Službeni 
glasnik RS, broj 68/2014
Privremeno 
utvrđivanje poreza

Član 63.

Ako Poreska 
uprava, do isteka zakonskog roka za donošenje poreskog rešenja, ne može da utvrdi 
porez na osnovu potpuno utvrđenog činjeničnog stanja doneće privremeno poresko 
rešenje, na osnovu do tada utvrđenog činjeničnog stanja.

Rešenje kojim se 
konačno utvrđuje porez ukida rešenje iz stava 1. ovog člana.

Кrajnji rok za 
donošenje rešenja kojim se konačno utvrđuje porez je tri godine od dana donošenja 
privremenog rešenja.

Glava peta
NAPLATA POREZA
Poglavlje prvo
OPŠTE O 
NAPLATI POREZA
Vrste naplate 
poreza

Član 64. 


Naplata poreza 
je, u smislu ovog zakona, redovna ili prinudna.

Redovna naplata 
poreza vrši se o dospelosti poreske obaveze.

Prinudna naplata 
preduzima se kad dospela poreska obaveza nije namirena do isteka roka iz stava 
2. ovog člana.

Odredbe o 
naplati poreza primenjuju se i na naplatu sporednih poreskih davanja, osim ako je 
ovim zakonom drukčije propisano.
Dospelost

Član 65.

Porez utvrđen na 
način iz člana 54. stav 2. ovog zakona dospeva za plaćanje u roku propisanom 
zakonom.

Brisan je 
raniji 
stav 2. (vidi član 11. Zakona – 53/2010-15)

Izuzetno od stava 1. ovog člana, porez po odbitku dospeva za plaćanje na dan koji 
je u pojedinačnoj poreskoj prijavi naveden kao datum plaćanja ako je taj dan 
raniji od roka propisanog zakonom.

Obaveza plaćanja novčane kazne dospeva u roku od 15 dana od dana pravosnažnosti 
rešenja o izricanju novčane kazne.

Pravo na povraćaj više ili pogrešno naplaćenog poreza i 
sporednih poreskih davanja, na poresku 
refakciju, odnosno na refundaciju poreza, kao i na namirenje dospelih obaveza 
po drugom osnovu putem preknjižavanja poreza, dospeva istekom roka iz člana 
75. 
st. 8–11. 
ovog zakona, ako poreskim zakonom nije drukčije uređeno.
*Službeni 
glasnik RS, broj 61/2007

**Službeni 
glasnik RS, broj 101/2011


***Službeni glasnik RS, broj 93/2012


****Službeni glasnik RS, broj 
47/2013
Privremene 
mere obezbeđenja naplate poreza

Član 66.

Radi obezbeđenja 
naplate poreza koji nije dospeo za naplatu ili koji nije utvrđen, ali je 
pokrenut postupak utvrđivanja ili kontrole, a postoji opasnost da poreski 
obveznik osujeti, onemogući, odnosno učini neefikasnom njegovu naplatu, Poreska 
uprava može rešenjem ustanoviti privremene mere za obezbeđenje naplate.

Rešenje iz stava 1. ovog člana sadrži i obrazloženje zbog čega Poreska uprava 
smatra da postoji opasnost da poreski obveznik osujeti, odnosno onemogući 
naplatu nedospelog poreza, 
a isto se istovremeno dostavlja poreskom obvezniku i nadležnim registrima, čime 
postaje izvršno.

Privremene mere 
su, u smislu ovog zakona, založna prava na pokretnim stvarima, nepokretnostima, 
novčanim sredstvima i potraživanjima poreskog dužnika.

Postupak 
ustanovljavanja založnih prava iz stava 3. ovog člana sprovodi se 
shodnom primenom člana 87. ovog zakona.

Privremene mere 
traju do naplate poreza radi čijeg su obezbeđenja ustanovljene ili do momenta kada 
poreski obveznik pruži odgovarajuće obezbeđenje poreske obaveze, u smislu člana 
74. stav 2. ovog zakona.

Кada je, radi obezbeđenja naplate poreza i sporednih poreskih davanja iz stava 1. 
ovog člana, ustanovljena privremena mera zabrane prenosa novčanih sredstava preko 
računa poreskog obveznika i upisana u registru blokiranih računa koji vodi 
nadležna organizacija, banka je dužna da porez i sporedna poreska davanja po tom 
osnovu, na osnovu poreskog rešenja prenese sa računa poreskog obveznika, do 
visine raspoloživih sredstava na tom računu, na propisani uplatni račun javnih 
prihoda.
Radi obezbeđenja naplate poreza Poreska uprava može 
rešenjem ustanoviti prethodnu meru obezbeđenja naplate poreza, i to:
zabranu raspolaganja i opterećenja na novčanim 
sredstvima na poslovnim računima poreskog obveznika, novčanim i nenovčanim 
potraživanjima, zabranu raspolaganja i opterećenja sredstava na tekućim računima i 
štednim ulozima, zabranu 
raspolaganja, otuđenja i opterećenja pokretnih stvari, zabranu raspolaganja, otuđenja 
i opterećenja nepokretnosti ili stvarnih prava na nepokretnosti upisanih u javnu 
knjigu.
Rešenje o ustanovljavanju prethodne mere obezbeđenja 
naplate poreza istovremeno se dostavlja poreskom obvezniku i nadležnim 
registrima, čime postaje izvršno. 
Prethodna mera obezbeđenja naplate poreza traje do 
upisa založnog prava u registar pokretnih stvari, odnosno registar 
nepokretnosti, odnosno do naplate poreza u celosti.

Protiv rešenja iz 
st. 1. i 7. ovog člana poreski obveznik može izjaviti žalbu. 

Žalba iz stava 10. ovog člana ne odlaže izvršenje.

*Službeni 
glasnik RS, broj 61/2005

**Službeni 
glasnik RS, broj 101/2011

***Službeni glasnik RS, broj 30/2018

****Službeni glasnik RS, broj 86/2019
Poglavlje drugo
REDOVNA 
NAPLATA POREZA
Oblici 
redovne naplate poreza

Član 67. 


Naplata poreza 
vrši se, po pravilu, plaćanjem novčanog iznosa o dospelosti poreza na propisane 
uplatne račune javnih prihoda, u rokovima propisanim zakonom.

Ministar može 
propisati plaćanje pojedinih poreza preko poreske blagajne.

Porez se može 
platiti i kupovinom vrednosnog papira (taksene marke, doplatne poštanske marke, 
fiskalne akcizne markice i sl.) u slučajevima propisanim zakonom.

Izuzetno od 
odredbi st. 1–3. ovog člana, poreska obaveza se može namiriti:

1) putem 
kompenzacije, na način i pod uslovima koje, u skladu sa poreskim zakonom, bliže 
uređuje ministar;

2) brisana je 
(vidi član 4. Zakona – 70/2003-1)

3) konverzijom 
potraživanja po osnovu poreza u trajni ulog Republike u kapitalu poreskog 
obveznika , na način i pod uslovima koje 
propiše Vlada.

4) 
brisana 
je (vidi član 4. Zakona – 70/2003-1)
*Službeni 
glasnik RS, broj 70/2003

**Službeni 
glasnik RS, broj 61/2007
Dan plaćanja 
poreza

Član 68.

Dan plaćanja 
poreza je dan kada je: 

1) dugovani iznos poreza i sporednih poreskih davanja poreskog dužnika prenet na 
propisani uplatni račun javnih prihoda;

2) brisana je 
(vidi član 23. Zakona – 61/2007-8)

3) dugovani iznos poreza za koji je poreski obveznik – fizičko lice, a koji se 
utvrđuje samooporezivanjem, odnosno po rešenju, osim po osnovu prihoda od 
samostalne delatnosti, uplaćen na poreskoj blagajni;

4) na propisani način poništen, odnosno kupljen vrednosni papir iz člana 67. stav 
3. ovog zakona;

5) zaplenjeni novac i prihod od prodaje pokretnih 
stvari i nepokretnosti prenet 
na odgovarajući račun javnih prihoda;

6) doneto rešenje Poreske uprave o prenosu stvari u 
svojinu Republike u skladu sa članom 104. 
stav 18. ovog zakona;

7) doneto rešenje Poreske uprave o prenosu 
nepokretnosti u svojinu Republike u skladu sa članom 110. stav 5. ovog zakona;

8) iznos ostvaren prodajom pokretnih stvari i nepokretnosti u postupku prinudne 
naplate poreza i sporednih poreskih davanja uplaćen na propisani uplatni račun 
javnih prihoda.

Brisan je 
raniji 
stav 2. (vidi član 23. Zakona – 61/2007-8)

Danom namirenja 
poreske obaveze putem kompenzacije smatra se dan kada je dokument o kompenzaciji realizovan na način i pod uslovima iz člana 67. stav 4. tačka 1) 
ovog zakona.

Danom namirenja 
poreske obaveze putem konverzije poreskog potraživanja u trajni ulog Republike u 
kapitalu poreskog obveznika smatra se dan kada je Vlada donela akt o konverziji.

Brisani su 
 
raniji 
st. 4. i 6. (vidi član 5. Zakona – 70/2003-1)
Ako poreski obveznik podnese zahtev za plaćanje poreza 
putem preknjižavanja, danom plaćanja poreza smatra se:
1) dan na koji je dospeo porez koji se plaća putem 
preknjižavanja, ako na taj dan postoji više plaćeni porez po drugom osnovu, ili
2) dan na koji je porez po drugom osnovu plaćen u 
iznosu većem od dugovanog, ako je porez koji se plaća putem preknjižavanja ranije 
dospeo.
Dan plaćanja poreza iz stava 4. ovog člana određuje se 
na osnovu činjeničnog stanja na dan odlučivanja po zahtevu.
Dan na koji je porez na dodatu vrednost plaćen u 
iznosu većem od dugovanog u smislu stava 4. ovog člana je dan na koji poreski 
obveznik ima pravo da podnese zahtev za povraćaj neiskorišćenog iznosa poreskog 
kredita u skladu sa zakonom kojim se uređuje porez na dodatu vrednost.
*Službeni 
glasnik RS, broj 70/2003

**Službeni 
glasnik RS, broj 55/2004

***Službeni 
glasnik RS, broj 61/2007

****Službeni 
glasnik RS, broj 101/2011

*****Službeni 
glasnik RS, broj 
68/2014
Brisan 
je naslov 
iznad člana 69.
(vidi 
član 24. Zakona – 61/2007-8)

Član 
69.  


Brisan je 
(vidi član 24. 
Zakona – 61/2007-8)
Redosled 
namirenja

Član 70. 


Poreski obveznik određuje
prilikom uplate vrstu dugovanog poreza koje plaća.

Raspored uplaćenog iznosa vrši se po sledećem redosledu:

1) iznos glavne poreske obaveze;

2) kamata;
3) troškovi naplate.
Ako poreski 
obveznik duguje plaćanje više vrsta poreza, a uplaćeni iznos nije dovoljan za 
plaćanje ukupnog poreskog duga, pojedine vrste poreza naplaćuju se po redosledu 
njihovog dospevanja.

Кod poreza iz 
stava 3. ovog člana koji dospevaju istovremeno, naplata se vrši srazmerno učešću 
pojedinog poreza u ukupno dospelom poreskom dugu.

Ako je iznos 
uplate po osnovu poreza veći od dugovanog iznosa, iznos preplate može da
se koristi za namirenje obaveza po istom osnovu koje kasnije dospevaju.
U slučaju iz stava 5. ovog člana, na zahtev poreskog 
obveznika:
1) namiruje se dugovani porez po drugom osnovu;
2) vrši se povraćaj, ako nema dospelih obaveza po 
drugom osnovu.

Zahtevom iz stava 6. ovog člana ne smatra se opredeljenje poreskog obveznika da mu 
se izvrši povraćaj poreza na dodatu vrednost iz poreske prijave za porez na 
dodatu vrednost.

U slučaju kada se u skladu sa zakonom kojim se uređuje porez na dodatu vrednost 
vrši povraćaj poreza, poreskom obvezniku se vrši povraćaj umanjen za iznos 
dugovanog poreza dospelog po drugom osnovu.
*Službeni 
glasnik RS, broj 23/2003

**Službeni 
glasnik RS, broj 20/2009

***Službeni 
glasnik RS, broj 68/2014

****Službeni glasnik RS, broj 112/2015

*****Službeni glasnik RS, broj 30/2018

 
Opomena za 
plaćanje poreza

Član 71. 


Poreska uprava može, pre dospelosti poreske obaveze, odnosno pre izdavanja 
opomene, poreskom obvezniku da pošalje podsetnik pisanim ili elektronskim putem, 
kao i sms porukom, odnosno na drugi način, kada je to moguće, da poresku obavezu 
plati o dospelosti, odnosno da dospelu, a neplaćenu poresku obavezu, sa kamatom 
obračunatom u skladu sa zakonom, plati u roku od pet dana od dana dostavljanja 
podsetnika za dospelu poresku obavezu.

Poreska uprava 
će poreskom obvezniku koji, u celosti ili delimično, nije o dospelosti platio 
porez, odnosno sporedno poresko davanje, kao i u 
roku iz stava 1. ovog člana, osim u 
slučaju iz člana 74. stav 7. tačka 1) ovog zakona, poslati 
opomenu o vrsti i iznosu poreza, odnosno sporednih poreskih davanja dospelih za 
naplatu, u roku od 30 dana od dana dospelosti, kojom mu nalaže da dospeli iznos plati odmah, a najkasnije u roku od 
pet dana od dana prijema opomene,
sa obračunatom kamatom od dana izdavanja opomene do 
dana uplate dospelog poreza, odnosno sporednih poreskih davanja.

Opomena iz stava 
2. ovog člana sadrži i pouku poreskom obvezniku da u roku od 
pet dana može sa Poreskom upravom da raspravi sporna pitanja u vezi vrste i 
iznosa poreza, odnosno sporednih poreskih davanja dospelih za naplatu.

Opomena iz stava 2. ovog člana dostavlja se na način iz člana 36. ovog zakona, a u cilju 
efikasnosti šalje se, kada je moguće, i elektronskom poštom, telefaksom, telefonom ili po 
kuriru.

Ako se opomena 
za plaćanje poreza šalje telefonom, službeno lice Poreske uprave o tome sastavlja 
službenu belešku i ulaže je u spise predmeta.
*Službeni 
glasnik RS, broj 61/2005

**Službeni 
glasnik RS, broj 101/2011

***Službeni 
glasnik RS, broj 68/2014

****Službeni glasnik RS, broj 30/2018
Ustanovljavanje zaloge pre prinudne naplate poreza 
i sporednih poreskih davanja
*Službeni 
glasnik RS, broj 61/2007

Član 72. 


Poreska uprava 
može, odmah po dospelosti poreza i sporednih 
poreskih davanja, upisati založno pravo u registre založnih prava iz 
člana 87. stav 5. ovog zakona.
*Službeni 
glasnik RS, broj 61/2007
Odlaganje 
plaćanja dugovanog poreza
*Službeni glasnik RS, broj 
68/2014

Član 73.

Poreska uprava 
može, na  obrazloženi zahtev poreskog obveznika, u celosti ili 
delimično, odložiti plaćanje dugovanog poreza,
pod uslovom da plaćanje dugovanog poreza:

1) za poreskog 
obveznika predstavlja neprimereno veliko opterećenje;

2) nanosi bitnu ekonomsku štetu poreskom obvezniku.

Uslove iz stava 
1. ovog člana bliže uređuje Vlada.

O odlaganju 
plaćanja dugovanog poreza, po ispunjenju uslova iz st. 1. i 2. ovog člana, odlučuje:

1) ministar 
ili lice koje on ovlasti – na osnovu pismenog predloga rukovodioca organizacione 
jedinice Poreske uprave prema glavnom mestu poslovanja, odnosno mestu 
prebivališta poreskog obveznika – osim za izvorne javne prihode jedinica lokalne 
samouprave;

2) gradonačelnik, odnosno predsednik opštine, odnosno lice koje on ovlasti, 
jedinice lokalne samouprave kojoj pripadaju izvorni javni prihodi čija naplata 
se odlaže u skladu sa ovim zakonom.

Odlukom iz stava 3. ovog člana može se odobriti odlaganje plaćanja dugovanog 
poreza na rate, ali najduže do 60 meseci, uz 
mogućnost korišćenja odloženog plaćanja do 12 meseci.

Odluka iz stava 
3. ovog člana mora da sadrži obrazložene razloge zbog kojih se odlaganje 
odobrava.

Odlaganje plaćanja dugovanog poreza iz st. 1. do 3. ovog člana vrši se potpisivanjem sporazuma 
između Poreske uprave i poreskog obveznika, odnosno rešenjem Poreske uprave.

Izuzetno, ako podnosilac zahteva za odlaganje plaćanja dugovanog poreza, koji ne 
ispunjava uslove iz st. 1. i 2. ovog člana, kao sredstvo obezbeđenja naplate 
ponudi 
neopozivu bankarsku garanciju ili menicu avaliranu 
od strane poslovne banke, na iznos koji ne može biti manji od visine 
dugovanog poreza čije se plaćanje odlaže, lice iz stava 3. ovog člana, 
može odlučiti da se poreskom obvezniku odobri odlaganje plaćanja 
dugovanog poreza na 
način iz stava 4. ovog člana.

Brisan je raniji stav 8. (vidi član 23. Zakona - 68/2014-3)
Zahtev iz stava 1. ovog člana poreski obveznik može 
podneti elektronskim putem ili u pismenom obliku – neposredno ili putem pošte.
Ako poreski obveznik zahtev iz stava 8. ovog člana 
podnese elektronskim putem, Poreska uprava akt iz stava 6. ovog člana donet u 
elektronskom obliku, može da dostavi na adresu elektronske pošte poreskog 
obveznika.
*Službeni 
glasnik RS, broj 61/2005

**Službeni 
glasnik RS, broj 53/2010

***Službeni 
glasnik RS, broj 101/2011

****Službeni glasnik RS, broj 
68/2014

*****Službeni 
glasnik RS ,broj 15/2016

*6Službeni glasnik RS, broj 30/2018
Obezbeđenje 
naplate dugovanog poreza
*Službeni glasnik RS, broj 
68/2014

Član 74. 


U postupku 
odlučivanja o odlaganju plaćanja dugovanog poreza iz člana 73. stav 3. ovog zakona, 
od poreskog obveznika se zahteva davanje sredstava obezbeđenja naplate, koja ne 
mogu biti manja od visine dugovanog poreza čije se plaćanje odlaže.

Sredstva 
obezbeđenja naplate iz stava 1. ovog člana su:

1) hipoteka na 
nepokretnosti poreskog obveznika;

2) zaloga na 
pokretnim stvarima poreskog obveznika;

3) neopoziva 
bankarska garancija;

4) jemstvo drugog lica koje je vlasnik imovine
 ;

5) trasirana menica, akceptirana od strane dva žiranta, iz čijih se zarada, na 
kojima se ustanovljava administrativna zabrana, poreski dug može naplatiti;

6) menica avalirana od strane poslovne banke.
Ako se dugovani porez obezbeđuje sredstvima iz stava 
2. tač. 1), 2) i 4) ovog člana, sredstva obezbeđenja ne mogu biti manja od 120% 
visine dugovanog poreza čija se naplata obezbeđuje.
U postupku odlučivanja o odlaganju plaćanja dugovanog 
poreza iz člana 73. stav 3. ovog zakona, Poreska uprava odlučuje iz kojih od 
predloženih, odnosno od drugih, poreskom obvezniku dostupnih sredstava 
obezbeđenja, iz stava 2. ovog člana, će se najefikasnije naplatiti dugovani porez 
i o tome obaveštava poreskog obveznika.
Dokaz da je obezbedio sredstva obezbeđenja iz stava 4. 
ovog člana poreski obveznik dostavlja Poreskoj upravi kao uslov za potpisivanje 
sporazuma, odnosno donošenje rešenja iz člana 73. stav 6. ovog zakona.
Izuzetno od st. 1–5. ovog člana, od poreskog obveznika 
ne zahteva se ispunjenje uslova koje je propisala Vlada aktom iz člana 73. stav 2. 
ovog zakona, kao ni davanje sredstava obezbeđenja naplate – ako dugovani porez iz 
člana 73. stav 3. ovog zakona, po osnovu svih javnih prihoda koje naplaćuje 
Poreska uprava, na dan podnošenja zahteva za odlaganje njegovog plaćanja, iznosi, i 
to:

1) za pravno lice i preduzetnika – do 1.500.000 dinara;

2) za fizičko lice – do 200.000 dinara.
Ako se poreski obveznik ne pridržava rokova iz 
sporazuma, odnosno rešenja o odlaganju plaćanja dugovanog poreza, ili ukoliko u 
periodu za koji je odloženo plaćanje dugovanog poreza ne izmiri tekuću obavezu, 
osim u slučaju ako je podneo zahtev za odlaganje plaćanja te tekuće obaveze, 
Poreska uprava će po službenoj dužnosti poništiti sporazum, odnosno ukinuti 
rešenje i dospeli, a neplaćeni poreski dug, vodeći računa o efikasnosti naplate, 
naplatiti:
1) iz sredstava obezbeđenja;
2) u postupku prinudne naplate poreskog duga.

Ako se dospeli, a neplaćeni poreski dug u slučaju iz stava 7. ovog člana, 
naplaćuje iz sredstava obezbeđenja, Poreska uprava ne donosi rešenje o prinudnoj 
naplati, već samo obaveštava poreskog obveznika da će pristupiti prinudnoj 
naplati dospelog, a neplaćenog duga iz datih sredstava obezbeđenja naplate u 
skladu sa zakonom.

Ako se poreski obveznik iz stava 6. ovog člana ne 
pridržava rokova iz sporazuma, odnosno rešenja o odlaganju plaćanja dugovanog 
poreza, ili ukoliko u periodu za koji je odloženo plaćanje dugovanog poreza ne 
izmiri tekuću obavezu, osim u slučaju ako je podneo zahtev za odlaganje plaćanja 
te tekuće obaveze, Poreska uprava će po službenoj dužnosti poništiti sporazum, 
odnosno ukinuti rešenje i dospeli, a neplaćeni dugovani porez naplatiti u 
postupku prinudne naplate nad obveznikom.

Poreski obveznik za koga je Poreska uprava po službenoj dužnosti poništila 
sporazum, odnosno ukinula rešenje iz st. 7. i 9. ovog člana, nema pravo da 
ponovo podnese zahtev za odlaganje plaćanja tog dugovanog poreza.
Zahtev za odlaganje plaćanja tekuće obaveze iz st. 7. i 
9. ovog člana, poreski obveznik može da podnese najkasnije u roku od dva dana od 
dana dospelosti te tekuće obaveze.
Кada Poreska uprava u postupku odlučivanja ne prihvati 
zahtev za odlaganje plaćanja tekuće obaveze iz st. 7, 9. i 11. ovog člana, poreski 
obveznik je dužan da tu tekuću obavezu, sa pripadajućom kamatom obračunatom u 
skladu sa ovim zakonom, plati u roku od pet dana od dana dostavljanja akta kojim 
Poreska uprava odbija navedeni zahtev. Ako poreski obveznik u naloženom roku ne 
plati tekuću obavezu, sa pripadajućom kamatom obračunatom u skladu sa ovim 
zakonom, smatra se da su ispunjeni uslovi za primenu st. 7. i 9. ovog člana.
*Službeni 
glasnik RS, broj 23/2003

**Službeni 
glasnik RS, broj 61/2005

***Službeni 
glasnik RS, broj 101/2011

****Službeni 
glasnik RS, broj 
68/2014

*****Službeni glasnik RS, broj 15/2016

*6Službeni glasnik RS, broj 108/2016

*7Službeni glasnik RS, broj 30/2018

Član 74a
Izuzetno od člana 73. stav 4. ovog zakona, nadležni 
organ može, na zahtev poreskog obveznika za davanje saglasnosti na predloženi 
plan reorganizacije u smislu zakona kojim se uređuje stečaj, dati saglasnost za 
odlaganje plaćanja dugovanog poreza, čije je izmirivanje sastavni deo tog plana, u 
jednakim ratama do 60 meseci, uz mogućnost korišćenja odloženog plaćanja za prvih 
24 meseca.
Saglasnost za odlaganje plaćanja dugovanog poreza u 
skladu sa stavom 1. ovog člana daje lice iz člana 73. stav 3. ovog zakona.
*Službeni 
glasnik RS, broj 68/2014

**Službeni glasnik RS, broj 30/2018

Član 74b

Izuzetno od člana 73. stav 4. ovog zakona, nadležni 
organ može, na pismeni i obrazloženi zahtev poreskog obveznika koji je zaključio 
ugovor o finansijskom restrukturiranju, u skladu sa zakonom kojim se uređuje 
sporazumno finansijsko restrukturiranje privrednih društava, odobriti odlaganje 
plaćanja dugovanog poreza 
u jednakim ratama do 60 meseci, uz mogućnost korišćenja odloženog plaćanja za 
prvih 24 meseca.

U postupku odlučivanja o odlaganju plaćanja 
dugovanog poreza obveznika koji je zaključio 
ugovor o finansijskom restrukturiranju, u skladu sa zakonom kojim se uređuje 
sporazumno finansijsko restrukturiranje privrednih društava, ne zahteva se davanje 
sredstava obezbeđenja naplate kada je iznos duga čije se plaćanje odlaže do visine 
iz člana 74. stav 6. ovog zakona.

Brisan je raniji stav 3. (vidi član 5. Zakona - 15/2016-24)

O odlaganju plaćanja 
dugovanog poreza u skladu sa 
st. 1. i 2. ovog člana odlučuje lice iz 
člana 73. stav 3. ovog zakona.
*Službeni glasnik RS, broj 101/2011
**Službeni 
glasnik RS, broj 15/2016
***Službeni glasnik RS, broj 30/2018
Poglavlje treće
КAMATA
Opšte odredbe 
o kamati

Član 75.

Na iznos manje ili više plaćenog poreza i sporednih poreskih davanja, 
osim kamate, obračunava se i plaća 
kamata po stopi jednakoj godišnjoj referentnoj stopi 
Narodne banke 
Srbije, uvećanoj za deset procentnih poena, primenom prostog interesnog računa 
od sto.

Na dugovani 
porez i sporedna poreska davanja, 
osim kamate, kamata se obračunava počev od narednog dana od 
dana dospelosti.

Кamata se obračunava za kalendarski broj dana perioda docnje u izmirenju obaveza u 
odnosu na kalendarski broj dana u godini (365, odnosno 366 dana) dekurzivnim 
načinom obračuna, bez pripisa kamate glavnici istekom obračunskog perioda.

Кamata se u smislu stava 3. ovog člana obračunava za sve kalendarske dane u 
obračunskom periodu.

Pod obračunskim periodom podrazumeva se period od prvog dana docnje, odnosno 
promene iznosa duga i/ili promene stope iz stava 1. ovog člana i/ili isteka 
svake kalendarske godine u periodu docnje za koji se vrši obračun.

Ukupan iznos kamate predstavlja zbir obračunate kamate za pojedine obračunske 
periode iz stava 5. ovog člana.

Ako se u toku 
kontrole utvrdi razlika poreske obaveze, kamata se obračunava od dana kada je 
poresku obavezu poreski obveznik bio dužan da plati.

Na iznos više 
plaćenog poreza i sporednih poreskih davanja, 
osim kamate, kamata se obračunava po isteku roka 
od 30 dana od dana prijema zahteva za povraćaj.

Ako je osnov za 
povraćaj poništeno ili izmenjeno rešenje ili drugi akt o zaduženju, kamata 
se obračunava od dana uplate poreza.

Ako se obvezniku poreza na dodatu vrednost, u roku propisanom zakonom kojim se 
uređuje porez na dodatu vrednost, ne izvrši povraćaj tog poreza, kamata se 
obračunava od narednog dana od dana isteka tog roka.

Obvezniku koji je podneo zahtev za refakciju, odnosno za refundaciju poreza, 
kamata se obračunava po isteku roka od 30 dana od dana donošenja rešenja kojim mu 
je utvrđeno pravo na refakciju, odnosno za refundaciju.

Brisan je raniji stav 12. (vidi član 8. Zakona - 112/2015-5)
*Službeni 
glasnik RS, broj 53/2010
**Službeni 
glasnik RS, broj 93/2012


***Službeni glasnik RS, broj 
47/2013


****Službeni glasnik RS, broj 

68/2014

*****Službeni glasnik RS, broj 112/2015
Кamata na 
poreski dug čija je naplata odložena

Član 76. 


Ako je, u skladu 
sa 
članom 147. stav 2. ovog zakona naplata dugovanog poreza 
privremeno odložena zbog obustave izvršenja konačnog poreskog akta (u toku 
upravnog spora i sl.), kamata se obračunava i za vreme dok traje odlaganje, 
odnosno obustava, po stopi iz člana 75. stav 1. ovog zakona.

Brisan je raniji stav 2. (vidi član 27. Zakona - 68/2014-3)

Ako je, u skladu sa odredbama čl. 73, 74, 74a i 74b ovog zakona, plaćanje 
dugovanog poreza odloženo, kamata se obračunava i za vreme dok traje odlaganje, 
po stopi jednakoj godišnjoj referentnoj stopi Narodne banke Srbije.

Poreskom obvezniku kome je u skladu sa odredbama čl. 73, 74, 74a i 74b ovog 
zakona, plaćanje dugovanog poreza odloženo, a koji redovno izmiruje rate dospelih 
obaveza koje su odložene, uključujući i tekuće obaveze u skladu sa zakonom, 
otpisuje se 50% kamate koja se odnosi na taj dug plaćen u tom periodu, po isteku 
svakih 12 meseci, do izmirenja tog duga u potpunosti. 
Pravo na otpis 50% kamate se ne ostvaruje za odlaganje plaćanja dugovanog poreza, 
kada je obaveza utvrđena rešenjem u postupku poreske kontrole.

Кada poreski obveznik i pre isteka roka plaćanja dugovanog poreza na rate u 
skladu sa ovim zakonom isplati dugovani porez u potpunosti, poreskom obvezniku 
se otpisuje 50% kamate na taj dug.

*Službeni 
glasnik RS, broj 15/2016
**Službeni glasnik RS, broj 30/2018

Poglavlje četvrto
PRINUDNA 
NAPLATA POREZA
I. OPŠTE O 
PRINUDNOJ NAPLATI POREZA
Početak 
postupka prinudne naplate poreza

Član 77. 


Poreska uprava može, poreskom obvezniku koji nije 
platio porez, a koji je dospeo za plaćanje, odnosno sporedno poresko davanje u 
roku iz opomene, da pošalje upozorenje pisanim ili elektronskim putem, kao i sms 
porukom, odnosno na drugi način, kada je to moguće, da dospelu a neplaćenu 
poresku obavezu, sa kamatom obračunatom u skladu sa zakonom, plati u roku od pet 
dana od dana dostavljanja upozorenja.

Ako poreski obveznik nije platio porez, odnosno sporedno poresko davanje, u roku 
iz člana 71. stav 2. ovog zakona, odnosno u roku iz stava 1. ovog člana, Poreska 
uprava počinje postupak prinudne naplate poreza, odnosno sporednih poreskih 
davanja, donošenjem rešenja o prinudnoj naplati poreza.

U rešenju iz 
stava 2. ovog člana navodi se osnov poreskog duga, njegov preostali 
neplaćeni iznos iz opomene iz člana 71. ovog zakona dostavljene poreskom 
obvezniku, sa obračunatom kamatom od dana izdavanja opomene do dana donošenja 
rešenja, a poreski obveznik se obaveštava o svojim pravima u postupku prinudne 
naplate.

Rešenje iz stava 2. ovog člana istovremeno se dostavlja poreskom obvezniku i 
organizaciji nadležnoj za prinudnu naplatu, odnosno drugim registrima, čime 
postaje izvršno.

Protiv rešenja o 
prinudnoj naplati poreza može se izjaviti žalba u roku od osam dana od dana 
dostavljanja rešenja.

Poreska uprava 
neće doneti rešenje o prinudnoj naplati poreza ako je zahtev za odlaganje plaćanja 
poreza iz čl. 73, 74a, odnosno člana 74b ovog zakona podnet u roku iz 
člana 71. stav 2. ovog zakona – dok se ne odluči po tom zahtevu.
*Službeni 
glasnik RS, broj 61/2005

**Službeni 
glasnik RS, broj 101/2011
***Službeni glasnik RS, broj 30/2018
Pravne 
posledice početka postupka prinudne naplate poreza

Član 78. 


Pokretanje 
postupka prinudne naplate poreza ima za posledicu:

1) naplatu iz 
celokupne imovine poreskog obveznika, osim iz dela određenog u članu 82. ovog 
zakona; 

2) plaćanje troškova iz člana 83. ovog zakona;

3) uvećanje poreskog duga, koji u sebi ne sadrži kamatu i koji je predmet 
prinudne naplate za 5% na dan početka postupka prinudne naplate na koji se 
obračunava kamata (u daljem tekstu: uvećanje poreskog duga).

Iznos uvećanja poreskog duga je prihod budžeta Republike, osim iznosa uvećanja 
poreskog duga koji je pravna posledica prinudne naplate izvornih prihoda 
jedinice lokalne samouprave, koji pripada budžetu jedinice lokalne samouprave.
*Službeni 
glasnik RS, broj 68/2014
**Službeni 
glasnik RS, broj 112/2015
Prekid 
postupka prinudne naplate poreza

Član 79.

Postupak 
prinudne naplate prekida se:

1) ako Poreska 
uprava pokrene stečajni postupak protiv poreskog obveznika u smislu člana 112. 
ovog zakona;

2) ako Poreska uprava odobri odlaganje plaćanja poreza iz 
člana 73, odnosno člana 74b 
ovog zakona;

3) ako se utvrdi postojanje greške kod obračuna poreske obaveze koja ima za 
rezultat niži porez, do ispravke utvrđivanja;

4) u slučaju iz 
člana 147. st. 2. i 6. ovog zakona.

Postupak prinudne naplate može se prekinuti ako, po isteku roka iz člana 71. 
stav 2. ovog zakona, poreski obveznik podnese zahtev za odlaganje naplate, pod 
uslovima iz člana 73, odnosno člana 74b ovog zakona.

U slučaju iz st. 
1. i 2. ovog člana, Poreska uprava donosi zaključak o prekidu postupka prinudne 
naplate, koji se dostavlja i organizaciji koja sprovodi prinudnu naplatu sa 
računa.

Prekid iz st. 1. i 2. ovog člana ne utiče na založno pravo, ni na
uvećanje poreskog duga.
*Službeni 
glasnik RS, broj 61/2007

**Službeni 
glasnik RS, broj 101/2011

***Službeni 
glasnik RS, broj 68/2014

****Službeni glasnik RS, broj 30/2018
Obustava 
postupka prinudne naplate

Član 80.

Postupak 
prinudne naplate obustavlja se:

1) ako je 
poreska obaveza poništena;

2) ako poreski 
obveznik naknadno plati dugovanu obavezu, uključujući nastale troškove i iznos uvećanja poreskog duga.

U slučaju iz 
stava 1. ovog člana založno pravo prestaje, u skladu sa ovim zakonom, mere 
unovčavanja se ukidaju i imovina vraća poreskom obvezniku.

U slučaju iz 
stava 1. ovog člana Poreska uprava izdaje rešenje o obustavi postupka prinudne 
naplate, koje se dostavlja i organizaciji koja sprovodi prinudnu naplatu sa 
računa. 
*Službeni 
glasnik RS, broj 68/2014
Načela 
postupka prinudne naplate poreza

Član 81. 


U postupku 
prinudne naplate poreza Poreska uprava primenjuje radnje uređene ovim zakonom, 
vodeći računa o ekonomičnosti postupka.

Postupak 
prinudne naplate neće biti pokrenut ako je očigledno da poreski obveznik nema 
imovinu iz koje naplata može da bude izvršena, što ne isključuje mogućnost 
prinudne naplate od drugih poreskih obveznika ili poreskih dužnika.

Naplata se ne 
vrši iz predmeta prinudne naplate ako su troškovi prinudne naplate veći od 
vrednosti predmeta prinudne naplate.

Prinudna naplata 
se vrši u onoj meri u kojoj se pokriva dugovani 
iznos poreza i sporedna poreska davanja.

U izvršavanju 
prinudne naplate poreza Poreska uprava je obavezna da poštuje dostojanstvo 
poreskog obveznika.
*Službeni 
glasnik RS, broj 55/2004
Izuzimanje od prinudne naplate 
*Službeni 
glasnik RS, broj 61/2007

Član 82.

Predmet prinudne naplate ne mogu biti imovina i prihodi poreskog obveznika koji 
su zakonom izuzeti od izvršenja.

*Službeni glasnik RS, broj 101/2011
Troškovi postupka prinudne naplate poreza

*Službeni 
glasnik RS, broj 55/2004

**Službeni 
glasnik RS, broj 53/2010


***Službeni glasnik RS, broj 
68/2014

Član 83. 


Brisan je 
raniji stav 1. (vidi član 31. Zakona - 68/2014-3)

Troškovi 
prinudne naplate padaju na teret poreskog obveznika.

Visinu troškova 
prinudne naplate iz stava 1. ovog zakona propisuje Vlada, na predlog ministra.

Ako poreski 
obveznik plati poresku obavezu po otpočinjanju postupka prinudne naplate, ne 
oslobađa se plaćanja nastalih troškova prinudne naplate iz 
stava 1. ovog člana.

Troškovi, u 
smislu stava 1. ovog člana, ne uključuju troškove nastale greškom Poreske uprave.

Brisani su

raniji st. 6. i 7. (vidi član 31. Zakona – 68/2014-3)
*Službeni 
glasnik RS, broj 68/2014
Predmeti 
prinudne naplate

Član 84.

Naplata poreza
i sporednih poreskih davanja, u postupku 
prinudne naplate, sprovodi se na:

1) novčanim 
sredstvima poreskog obveznika;

2) novčanim 
potraživanjima poreskog obveznika;

2a) zaradi, odnosno naknadi zarade, odnosno penziji, 
kao i na drugim vrstama prihoda na tekućim računima fizičkih lica, u delu koji nije izuzet od 
izvršenja prema zakonu kojim se uređuje izvršenje i obezbeđenje;

3) nenovčanim 
potraživanjima i drugim pravima poreskog obveznika;

4) gotovom novcu 
i hartijama od vrednosti;

4a) štednim ulozima;

5) pokretnim 
stvarima;

6) 
nepokretnostima.

Prinudna naplata 
se može sprovesti na jednom ili više predmeta u isto vreme.

Predmeti 
prinudne naplate određuju se rešenjem.
*Službeni 
glasnik RS, broj 61/2007

**Službeni 
glasnik RS, broj 101/2011

***Službeni glasnik RS, broj 30/2018
Prava trećih 
lica

Član 85.

Treće lice, osim 
člana domaćinstva poreskog obveznika, koje tvrdi da ima pravo na stvari koja je 
predmet postupka prinudne naplate a koje bi sprečilo prodaju imovine, 
može podneti nadležnom sudu izlučnu tužbu.

Sud može da 
naloži prekid ili obustavljanje sprovođenja određene mere u toku postupka prinudne 
naplate na stvari iz stava 1. ovog člana.

Ako lice iz 
stava 1. ovog člana pruži dokaz da ima pravo na stvari koja je predmet prinudne 
naplate , Poreska uprava može da prekine, odnosno obustavi primenu mera 
prinudne naplate nad tim predmetom.
*Službeni 
glasnik RS, broj 61/2007
Član 85a
Radi obezbeđenja naplate poreza koji je dospeo za 
naplatu, Poreska uprava može rešenjem ustanoviti prethodnu meru obezbeđenja 
naplate poreza, i to: zabranu raspolaganja novčanim sredstvima,
zabranu raspolaganja i opterećenja na novčanim 
sredstvima na poslovnim računima poreskog obveznika, novčanim i nenovčanim 
potraživanjima, zabranu raspolaganja i opterećenja sredstava na tekućim računima i 
štednim ulozima, zabranu 
raspolaganja, otuđenja i opterećenja pokretnih stvari, zabranu raspolaganja, otuđenja 
i opterećenja nepokretnosti ili stvarnih prava na nepokretnosti upisanih u javnu 
knjigu, kao i zabranu izvršenja od strane trećih lica. 
Rešenje o ustanovljavanju prethodne mere obezbeđenja 
naplate poreza istovremeno se dostavlja poreskom obvezniku i nadležnim 
registrima, čime postaje izvršno. 
Prethodna mera obezbeđenja naplate poreza traje do 
donošenja rešenja o prinudnoj naplati iz novčanih sredstva poreskog obveznika i 
upisa u registar blokiranih računa koji vodi nadležna organizacija, upisa 
založnog prava u registar pokretnih stvari, odnosno registar nepokretnosti, 
odnosno do naplate poreza u celosti. 
Protiv rešenja iz stava 1. ovog člana poreski obveznik 
može izjaviti žalbu, koja ne odlaže izvršenje.

*Službeni glasnik RS, broj 30/2018

**Službeni glasnik RS, broj 86/2019
II. ZALOGA
Obezbeđenje 
poreskog potraživanja u prinudnoj naplati

Član 86. 


Radi obezbeđenja 
poreskog potraživanja u prinudnoj naplati poreza na stvarima, odnosno imovinskim 
pravima poreskog obveznika, ustanovljava se zakonsko založno pravo u korist 
poreskog poverioca.

Poreski 
poverilac je, u smislu ovog zakona, Republika, odnosno jedinica lokalne 
samouprave – za izvorne javne prihode koje utvrđuje, naplaćuje i kontroliše u 
javnopravnom odnosu.

Zaloga traje do 
namirenja poreskog duga ili poništenja poreskog rešenja.

*Službeni glasnik RS, broj 101/2011
Postupak 
ustanovljavanja zaloge

Član 87. 


Poreska uprava 
rešenjem nalaže:

1) popis 
pokretnih stvari;

2) popis 
nepokretnosti; 

3) zabranu prenosa novčanih sredstava preko računa poreskog obveznika otvorenog 
kod banke, osim u svrhu izmirenja obaveza po osnovu poreza i upis zabrane u 
registar blokiranih računa koji vodi nadležna organizacija;
3a) zabranu isplate ili prenosa drugih vrsta prihoda 
sa tekućih računa fizičkih lica do prenosa sredstava u svrhu izmirenja obaveze po 
osnovu poreza;
3b) zabranu isplate štednog uloga do prenosa sredstava 
u svrhu izmirenja obaveze po osnovu poreza;

4) zabranu 
dužnicima poreskog obveznika da poreskom obvezniku plate gotovinske dugove i 
upis zabrane u odgovarajući registar;

5) zabranu 
dužnicima poreskog obveznika da ispune druge obaveze prema njemu i upis zabrane u 
registar pokretnih stvari.

Rešenje iz stava 
1. ovog člana istovremeno se dostavlja poreskom obvezniku i odgovarajućim registrima, 
dužnicima poreskog obveznika, odnosno banci, 
čime postaje izvršno. 

Po izvršenom 
popisu pokretnih stvari ili nepokretnosti, Poreska uprava rešenjem nalaže 
odgovarajućem organu da izvrši upis založnog prava u registar pokretnih stvari, 
odnosno nepokretnosti.

Uz rešenje iz 
stava 3. ovog člana, Poreska uprava dostavlja zapisnik o popisu pokretnih stvari 
ili nepokretnosti iz čl. 89. i 90. ovog zakona.

Rešenje iz stava 
1. tač. 3), 4) i 5) i stava 3. ovog člana upisuje se odmah po dostavljanju, kod 
nadležnog organa, u založni registar pokretnih stvari, u registar nepokretnosti, 
odnosno u registar blokiranih računa, sa datumom i tačnim vremenom prijema.


Brisan je raniji stav 6. (vidi član 32. Zakona - 
30/2018-17)

Zakonsko založno 
pravo u korist Republike ustanovljava se upisom u odgovarajući registar.
*Službeni 
glasnik RS, broj 55/2004

**Službeni glasnik RS, broj 30/2018
Brisan je raniji naziv 
člana 87a (vidi član 33. Zakona - 30/2018-17)

Član 87a

Brisan je (vidi član 33. Zakona - 30/2018-17)

Pravni efekti 
zaloge

Član 88.

Posle dostavljanja rešenja iz člana 87. stav 1. tač. 
1) i 2) 
ovog zakona, poreskom obvezniku nije dozvoljeno da raspolaže predmetima prinudne 
naplate na kojima je zaloga, odnosno hipoteka uspostavljena .

Rešenjem o 
prinudnoj naplati poreza iz novčanih sredstava poreskog obveznika obustavljaju se 
sve finansijske transakcije preko računa poreskog obveznika, osim transakcija 
koje se odnose na namirivanje poreza.

Rešenjem iz člana 
87. stav 1. tač. 4) i 5) ovog zakona zabranjuje se dužnicima da namiruju svoje 
obaveze prema poreskom obvezniku, od dana dostavljanja tog rešenja.

Republika stiče 
založno pravo na stvarima, kojim se obezbeđuje i potraživanje u odnosu na 
sporedna poreska davanja, čiji se prioritet određuje u skladu sa vremenom upisa u 
registar ili vremenom obaveštenja dužnika.
*Službeni glasnik RS, broj 61/2007
**Službeni glasnik RS, broj 108/2016
Popis 
pokretnih stvari

Član 89.

Službenik 
Poreske uprave ovlašćen za sprovođenje prinudne naplate (u daljem tekstu: poreski 
izvršitelj) ima pravo da, radi sastavljanja popisa, uđe na zemljište i u prostorije 
u kojima poreski obveznik obavlja svoju poslovnu delatnost
.

Ako poreski izvršitelj treba da uđe u stan ili drugu prostoriju radi vršenja 
popisa, procene i zaplene pokretnih stvari koje se nalaze u stanu ili drugoj 
prostoriji ili popisa i procene stana ili druge prostorije koje su predmet 
obezbeđenja naplate poreske obaveze ili prinudne naplate poreske obaveze u 
postupku ustanovljavanja privremene mere obezbeđenja naplate poreza, založnog prava 
ili u postupku prinudne naplate poreske obaveze, a njihov držalac ne dozvoljava 
ulazak u stan ili druge prostorije, Poreska uprava podnosi zahtev nadležnom sudu 
za donošenje rešenja kojim se poreskom izvršitelju dozvoljava ulazak u stan ili 
druge prostorije protiv volje njihovog držaoca, radi izvršenja radnji u postupku 
ustanovljavanja privremene mere obezbeđenja naplate poreske obaveze, založnog prava 
i drugih radnji u postupku prinudne naplate poreske obaveze u skladu sa ovim 
zakonom. Uz zahtev se prilaže izvršno rešenje Poreske uprave iz čl. 66, 77. i 87. 
ovog zakona.

Sud je dužan da rešenje po zahtevu iz stava 2. ovog člana donese najkasnije u 
roku od 15 dana od dana prijema urednog zahteva.

Pre pristupanja popisu, poreski izvršitelj će pokazati dokumente kojima potvrđuje 
svoja ovlašćenja i rešenje o prinudnoj naplati i pozvati poreskog obveznika da 
plati dugovani iznos poreza i sporednih poreskih 
davanja.

Popis pokretnih 
stvari iz stava 1. ovog člana sprovodi se u prisustvu dva punoletna svedoka.

Ako u toku 
popisa poreski obveznik istakne da je na pokretnoj stvari ustanovljeno založno 
pravo i upisano u registar založnih prava u korist privatnopravnog poverioca, 
poreski izvršitelj to uzima u obzir pri utvrđivanju prihoda koji se mogu 
realizovati.

Poreski 
izvršitelj može da, ako proceni da su osnovane tvrdnje poreskog obveznika ili 
drugih lica da na određenim stvarima postoje prava koja bi mogla sprečiti 
izvršenje, ne utvrdi prioritet prilikom popisa stvari.

Prvenstvo u 
popisu imaju stvari koje se najlakše mogu unovčiti.

Poreski 
izvršitelj je ovlašćen da udalji lice koje ometa sprovođenje prinudne naplate, kao 
i da zatraži pomoć policije ako se ometanje nastavi ili ako lice koje poseduje 
stvari odbije da ih učini dostupnim za potrebe sprovođenja prinudne naplate.

U slučaju iz stava 9. ovog člana, policija je dužna da pruži zatraženu pomoć u 
najkraćem roku od prijema poziva.
*Službeni 
glasnik RS, broj 61/2005

**Službeni 
glasnik RS, broj 61/2007
Popis 
nepokretnosti

Član 90.

Poreska uprava pribavlja, po službenoj dužnosti, dokaz o nepokretnostima koje su 
svojina poreskog obveznika, od organa 
nadležnog za vođenje registra nepokretnosti.

Brisan je

raniji stav 2. (vidi član 18. Zakona – 55/2004-32)

Organ nadležan 
za vođenje registra nepokretnosti dužan je da, u roku od tri dana od dana prijema 
zahteva iz stava 1. ovog člana, dostavi Poreskoj upravi tražene dokaze
.

Radi sastavljanja popisa, poreski izvršitelji imaju pravo da uđu na zemljište i u 
prostorije u kojima poreski obveznik obavlja svoju poslovnu delatnost, 
a na osnovu sudskog rešenja iz člana 89. stav 2. ovog zakona i u stan poreskog 
obveznika ili člana porodice sa kojim poreski obveznik živi u domaćinstvu.
*Službeni 
glasnik RS, broj 55/2004

**Službeni 
glasnik RS, broj 61/2005
Prestanak 
zaloge

Član 91.

Poreska uprava, 
u roku od dva dana od dana namirenja poreske obaveze, podnosi zahtev za brisanje 
zaloge, odnosno hipoteke i obaveštava banku i dužnika poreskog obveznika 
o prestanku važenja rešenja iz člana 87. stav 1. tač. 3)–5) i stav 3. ovog zakona.

U roku iz stava 
1. ovog člana Poreska uprava obaveštava i poreskog obveznika o prestanku važenja 
rešenja o prinudnoj naplati poreza.

Brisan je 
raniji stav 3. 
(vidi 
član 28. 
Zakona - 101/2011-266)
*Službeni 
glasnik RS, broj 55/2004
III. UNOVČAVANJE
Sredstva 
prinudne naplate

Član 92.

Prinudna naplata 
sprovodi se na:

1) novčanim 
sredstvima poreskog obveznika – prenosom sredstava sa računa poreskog obveznika, 
uključujući i sredstva na deviznom računu, na uplatni račun javnih prihoda;

2) novčanim 
potraživanjima poreskog obveznika – prenosom potraživanja na uplatni račun javnih 
prihoda;

2a) zaradi, odnosno naknadi zarade, odnosno penziji, kao i na drugim vrstama 
prihoda na tekućim računima fizičkih lica – zaplenom na određenom delu tog 
primanja i nalogom isplatiocu, odnosno banci, da novčani iznos za koji je 
određeno izvršenje, obustavlja i uplaćuje, odnosno prenosi na propisani uplatni 
račun javnih prihoda do potpune isplate;

3) nenovčanim 
potraživanjima poreskog obveznika – zabranom, prenosom potraživanja i popisom sa 
procenom, zaplenom i prodajom predmeta potraživanja;

4) gotovom novcu 
i hartijama od vrednosti – popisom i zaplenom;

4a) štednim ulozima – plenidbom i prenosom sredstava na uplatni račun javnih 
prihoda;

5) pokretnim 
stvarima – zaplenom i prodajom;

6) 
nepokretnostima – zaplenom, utvrđivanjem početne vrednosti i prodajom.

Poreska uprava 
može na osnovu rešenja, po bilo kojem redosledu, primenjivati jedno ili više 
sredstava prinudne naplate iz stava 1. ovog člana.

Rešenje iz stava 
2. ovog člana dostavlja se poreskom obvezniku i njegovim dužnicima, odnosno organizaciji nadležnoj za prinudnu naplatu, odnosno 
banci.
*Službeni 
glasnik RS, broj 84/2002

**Službeni 
glasnik RS, broj 55/2004

***Službeni glasnik RS, broj 30/2018
Prihodi od 
unovčavanja

Član 93.

Zaplenjeni novac 
i prihode od prodaje pokretnih stvari i 
nepokretnosti Poreska uprava

uplaćuje na odgovarajući 
uplatni račun javnih prihoda.

Ako je prodajom 
ostvarena veća cena od iznosa poreske obaveze, razlika se vraća poreskom 
obvezniku u roku od 30 dana, a kamata se obračunava u korist poreskog obveznika 
po isteku tog roka, u skladu sa članom 75. ovog zakona.

U slučaju da je 
u roku iz stava 2. ovog člana poreskom obvezniku dospela nova poreska obaveza 
koja nije plaćena, razlika ostvarena prodajom pokretnih stvari, odnosno 
nepokretnosti po većoj ceni koristi se za namirenje te obaveze.

Prihodi od unovčavanja predmeta prinudne naplate iz člana 84. ovog zakona 
raspoređuju se rešenjem Poreske uprave prema redosledu namirenja iz člana 70. ovog 
zakona.
*Službeni 
glasnik RS, broj 70/2003

**Službeni 
glasnik RS, broj 55/2004
Prihodi od 
stvari prenetih u imovinu Republike

Član 94.

U slučaju da se 
prodaja realizuje na način iz člana 104. stav 18. i člana 110. stav 5. 
ovog zakona, smatraće se da procenjena vrednost pokretnih stvari, odnosno trećina 
utvrđene početne vrednosti nepokretnosti predstavlja cenu koja je uplaćena na 
odgovarajući uplatni račun javnih prihoda.

Ako na pokretnoj 
stvari, odnosno nepokretnosti iz stava 1. ovog člana postoji prioritetno založno 
pravo drugog poverioca koje mora da bude namireno, u okviru iznosa iz stava 1. 
ovog člana prvo će se namiriti taj poverilac.

Ako je procenjena vrednost pokretnih stvari, odnosno 
trećina utvrđene početne vrednosti nepokretnosti 
na kojoj nije postojalo prioritetno založno pravo drugog poverioca iz stava 2. 
ovog člana, veća od iznosa poreske obaveze, 
razlika se vraća poreskom obvezniku
.

Ako je na pokretnoj stvari, odnosno nepokretnosti, postojalo prioritetno založno 
pravo drugog poverioca koje je namireno u okviru iznosa iz stava 1. ovog člana, 
poreskom obvezniku vraća se razlika između procenjene vrednosti pokretne stvari, 
odnosno trećine utvrđene vrednosti nepokretnosti, i zbira iznosa za koji je 
namireno prioritetno založno pravo drugog poverioca i iznosa za koji je namirena 
poreska obaveza.

Način i postupak povraćaja razlike iz st. 3. i 4. ovog člana propisuje ministar.
*Službeni 
glasnik RS, broj 20/2009

**Službeni 
glasnik RS, broj 53/2010

***Službeni 
glasnik RS, broj 101/2011
Prinudna 
naplata iz novčanih sredstava

Član 95.

Prinudna naplata 
poreza i sporednih poreskih davanja iz novčanih sredstava poreskog obveznika, na 
osnovu rešenja iz člana 92. stav 2. ovog zakona, je prenos sredstava sa računa 
poreskog obveznika otvorenog kod banke na odgovarajući uplatni račun 
javnih prihoda, na osnovu rešenja o prinudnoj naplati poreza.

Rešenje iz stava 1. ovog člana sadrži i nalog organizaciji za poslove prinudne 
naplate da obračuna kamatu na način propisan ovim zakonom, od dana donošenja 
rešenja do dana prenosa celokupnog iznosa poreza i sporednih poreskih davanja i da 
iznos obračunate kamate prenese na odgovarajuće račune javnih prihoda.

Rešenje iz stava 
1. ovog člana izvršava se na način uređen zakonom 
kojim se uređuje platni promet,
odnosno na način uređen 
odredbama drugih zakona, a koje se odnose na prinudnu naplatu sa računa 
klijenata.

Ako na računu poreskog obveznika privremeno nema dovoljno sredstava, organizacija 
nadležna za prinudnu naplatu, odnosno banka izvršava rešenje sukcesivno, prema 
raspoloživim sredstvima na računu, dok se rešenje u celini ne izvrši.

Ako banka
ne postupi na način uređen u stavu 2. ovog člana, naplata dugovanog iznosa 
poreza i sporednih poreskih davanja vrši se neposredno iz sredstava koja se 
nalaze na računu banke.

Rešenje o 
prinudnoj naplati poreza iz novčanih sredstava poreskog obveznika proizvodi 
pravno dejstvo od dana dostavljanja organizaciji 
nadležnoj za prinudnu naplatu do dana namirenja obaveza, odnosno dana 
poništenja rešenja.
Rešenjem iz člana 92. stav 2. ovog zakona, radi 
obezbeđenja naplate poreza i sporednih poreskih davanja posle početka postupka 
prinudne naplate iz novčanih sredstava poreskog obveznika na njegovim računima, 
Poreska uprava može da ustanovi i privremenu meru obezbeđenja naplate poreskog 
potraživanja.
Privremena mera iz stava 7. ovog člana je zabrana 
poreskom obvezniku da novčane obaveze koje ima prema trećim licima izmiruje 
ugovaranjem promene poverilaca, odnosno dužnika u određenom obligacionom odnosu 
(asignacija, cesija i dr.), prebijanjem (kompenzacija) i na drugi način u skladu 
sa zakonom.
Banka je dužna da po prijemu naloga od strane 
organizacije nadležne za prinudnu naplatu, izdatog na osnovu rešenja iz stava 2. 
ovog člana, odmah obustavi izmirenje novčanih obaveza koje poreski obveznik ima 
prema trećim licima na osnovu ugovora o promeni poverilaca, odnosno dužnika u 
određenom obligacionom odnosu (asignacija, cesija i dr.), po osnovu prebijanja 
(kompenzacija) i po drugom osnovu u skladu sa zakonom, osim za plaćanja po osnovu 
isplata zarada i naknada troškova (za dolazak na rad i odlazak s rada i za vreme 
provedeno na službenom putu u zemlji i inostranstvu), kao i po osnovu drugih 
primanja (otpremnina pri odlasku u penziju, solidarna pomoć i pomoć u slučaju 
smrti zaposlenog ili člana njegove uže porodice) i novčanih naknada iz socijalnog 
programa za zaposlene kojima prestaje radni odnos u procesu restrukturiranja 
preduzeća i pripreme za privatizaciju, stečaja i likvidacije.
*Službeni 
glasnik RS, broj 55/2004

**Službeni 
glasnik RS, broj 61/2005

***Službeni glasnik RS, broj 112/2015

****Službeni glasnik RS, broj 30/2018
Prinudna 
naplata iz novčanih potraživanja

Član 96.

Prinudna naplata 
iz novčanih potraživanja poreskog obveznika izvršava se na osnovu rešenja iz člana 
92. stav 2. ovog zakona.

Rešenjem iz stava 
1. ovog člana nalaže se dužniku poreskog obveznika da svoj dug namiri uplatom na 
uplatni račun javnih prihoda po dospelosti potraživanja.

Ako dužnik iz stava 2. ovog člana ne izvrši plaćanje, po dospelosti, Poreska 
uprava vrši prinudnu naplatu iz novčanih sredstava sa računa dužnika poreskog 
obveznika, u skladu sa članom 95. ovog zakona.
*Službeni 
glasnik RS, broj 70/2003

Član 96a

Prinudna naplata poreza i sporednih poreskih davanja iz zarade, naknade zarade, 
odnosno penzije, kao i na drugim vrstama 
prihoda na tekućim računima poreskog obveznika izvršava se na osnovu rešenja iz člana 92. 
stav 2. ovog zakona.

Rešenjem iz stava 1. ovog člana određuje se zaplena na određenom delu zarade, 
naknade zarade, odnosno penzije, i nalaže isplatiocu ovih prihoda da prilikom 
svake isplate tih prihoda, počev od prve naredne isplate od prijema rešenja iz 
stava 1. ovog člana, pa sve do potpune naplate poreza i sporednih poreskih 
davanja, vrši obustavu na zaradi, naknadi zarade, odnosno penziji i uplatu 
obustavljenog iznosa na propisani uplatni račun javnih prihoda.

Isplatilac zarade, naknade zarade, odnosno penzije, je dužan da postupa po 
nalogu iz rešenja iz stava 2. ovog člana.

Isplatilac zarade, naknade zarade, odnosno penzije, je dužan da obavesti 
nadležni poreski organ o promenama od uticaja na izvršenje rešenja iz stava 2. 
ovog člana, najkasnije u roku od pet dana od dana nastanka promene.

Ako isplatilac zarade, naknade zarade, odnosno penzije, ne obustavi i ne uplati 
iznos zarade, naknade zarade, odnosno penzije, na kome se sprovodi prinudna 
naplata, na propisani uplatni račun javnih prihoda, u roku iz stava 2. ovog 
člana, Poreska uprava vrši prinudnu naplatu iz novčanih sredstava sa računa 
isplatioca, u skladu sa članom 95. ovog zakona.
Prinudna naplata poreza i sporednih poreskih davanja iz 
drugih prihoda na tekućim računima, na osnovu rešenja iz člana 92. stav 2. ovog 
zakona, je zaplena i prenos sredstava sa tekućeg računa otvorenog kod banke na 
odgovarajući uplatni račun javnih prihoda, na osnovu rešenja o prinudnoj naplati.
Rešenje iz stava 1. ovog člana sadrži i nalog banci kod 
koje se vodi tekući račun da obračuna kamatu na način propisan ovim zakonom, od 
dana donošenja rešenja do dana prenosa celokupnog iznosa poreza i sporednih 
poreskih davanja i da iznos obračunate kamate prenese na odgovarajuće uplatne 
račune javnih prihoda.
Ako na tekućem računu nema dovoljno sredstava, banka 
izvršava rešenje sukcesivno, prema raspoloživim sredstvima na tekućem računu, dok 
se rešenje u celini ne izvrši.
Ako banka ne postupi na način uređen u st. 7. i 8. 
ovog člana, naplata dugovanog iznosa poreza i sporednih poreskih davanja vrši se 
neposredno iz sredstava koja se nalaze na računu banke.
Rešenje o prinudnoj naplati iz drugih prihoda na 
tekućim računima proizvodi pravno dejstvo od dana dostavljanja banci.

Ako ovim zakonom nije drukčije propisano, na prinudnu naplatu poreza i sporednih 
poreskih davanja iz zarade, naknade zarade, odnosno penzije, 
kao i na drugim vrstama prihoda na tekućim računima poreskog obveznika, 
shodno se primenjuju odredbe zakona kojim se uređuje izvršenje i obezbeđenje.

*Službeni glasnik RS, broj 101/2011

**Službeni glasnik RS, broj 30/2018
Prinudna 
naplata iz nenovčanih potraživanja

Član 97.

Prinudna naplata 
iz nenovčanih potraživanja poreskog obveznika kada potraživanje glasi na predaju 
stvari ili prenos prava svojine na poreskog obveznika, izvršava se na osnovu 
rešenja iz člana 92. stav 2. ovog zakona. 

Rešenjem iz stava 1. ovog člana nalaže se dužniku poreskog obveznika da, po 
dospelosti, preda dugovanu pokretnu stvar ili nepokretnost Poreskoj upravi
.

Ako dužnik iz stava 2. ovog člana ne izvrši plaćanje, po dospelosti, Poreska 
uprava vrši prinudnu naplatu iz nenovčanog potraživanja dužnika poreskog 
obveznika, u skladu sa čl. 99 – 111. ovog zakona.

Кada Poreska 
uprava dođe u posed stvari, njihova prodaja vrši se u skladu sa 
čl. 99–104, odnosno čl. 105–111. ovog zakona.

Prinudna naplata 
iz drugih nenovčanih potraživanja vrši se shodnom primenom odredaba st. 2. i 3. 
ovog člana.
*Službeni 
glasnik RS, broj 70/2003

**Službeni 
glasnik RS, broj 101/2011
Prinudna 
naplata iz gotovog novca i hartija od vrednosti

Član 98.

Prinudna naplata 
poreza i sporednih poreskih davanja iz gotovog novca izvršava se na osnovu rešenja 
iz člana 92. stav 2. ovog zakona, u skladu sa odredbama čl. 89. i 99. i čl. 
101–103. ovog zakona.

Rešenje o 
prinudnoj naplati iz hartija od vrednosti Poreska uprava dostavlja banci ili 
drugom pravnom licu kod koga se hartije od vrednosti čuvaju, kao i poreskom 
obvezniku.

Banka, odnosno 
drugo pravno lice kod koga se hartije od vrednosti čuvaju, dostavlja Poreskoj 
upravi podatke o hartijama od vrednosti, uključujući i procenu njihove vrednosti u 
roku od pet dana od dana prijema rešenja.

U roku od 
narednih osam dana banka, odnosno drugo pravno lice iz stava 3. ovog člana, 
dužni su da prodaju hartije od vrednosti pod najboljim uslovima na tržištu.

Ostvarena cena, 
od koje se odbija provizija i troškovi prodaje, uplaćuje se na račun Poreske 
uprave i najkasnije narednog radnog dana uplaćuje na odgovarajući uplatni račun 
javnih prihoda.
Prinudna naplata iz štednih uloga
*Službeni glasnik RS, broj 30/2018
Član 98a
Prinudna naplata poreza i sporednih poreskih davanja iz 
štednih uloga, na osnovu rešenja iz člana 92. stav 2. ovog zakona, je plenidba i 
prenos sredstava sa štednog uloga otvorenog kod banke na odgovarajući uplatni 
račun javnih prihoda, na osnovu rešenja o prinudnoj naplati.
Rešenje iz stava 1. ovog člana sadrži i nalog banci kod 
koje se vodi štedni ulog da obračuna kamatu na način propisan ovim zakonom, od 
dana donošenja rešenja do dana prenosa celokupnog iznosa poreza i sporednih 
poreskih davanja i da iznos obračunate kamate prenese na odgovarajuće uplatne 
račune javnih prihoda.
Ako na štednom ulogu nema dovoljno sredstava, banka 
izvršava rešenje sukcesivno, prema raspoloživim sredstvima na štednom ulogu, dok 
se rešenje u celini ne izvrši.
Ako banka ne postupi na način uređen u st. 2. i 3. 
ovog člana, naplata dugovanog iznosa poreza i sporednih poreskih davanja vrši se 
neposredno iz sredstava koja se nalaze na računu banke.
Rešenje o prinudnoj naplati iz štednih uloga proizvodi 
pravno dejstvo od dana dostavljanja banci.
Ako ovim zakonom nije drukčije propisano, na prinudnu 
naplatu poreza i sporednih poreskih davanja iz štednih uloga, shodno se primenjuju 
odredbe zakona kojim se uređuje izvršenje i obezbeđenje.
*Službeni glasnik RS, broj 30/2018
Prinudna 
naplata iz pokretnih stvari
Popis 
pokretnih stvari

Član 99.

Pokretne stvari 
popisuje, procenjuje, pleni i prodaje poreski izvršitelj, na osnovu rešenja iz 
člana 92. stav 2. ovog zakona.

Ako su pokretne stvari popisane u postupku ustanovljavanja založenog prava u 
skladu sa ovim zakonom, postupak prinudne naplate počinje procenom popisanih 
pokretnih stvari.
*Službeni 
glasnik RS, broj 61/2005
Procena 
pokretnih stvari

Član 100. 


Procenu 
popisanih stvari vrši poreski izvršitelj tokom popisa.

Poreska uprava 
može odrediti drugo stručno lice kao procenitelja ili pribaviti izveštaj o ceni 
stvari od stručnih institucija ili organizacija.

O izvršenom 
popisu i proceni sastavlja se zapisnik.

Zapisnik iz 
stava 3. ovog člana dostavlja se poreskom obvezniku na način iz člana 36. ovog 
zakona.

Na procenu 
popisanih stvari poreski obveznik može izjaviti prigovor u roku od tri dana od 
dana dostavljanja zapisnika.

Postupak 
prinudne naplate prekida se do donošenja zaključka po prigovoru.

Zaključak po 
prigovoru iz stava 6. ovog člana ne može se pobijati pravnim lekom.
Zaplena 
pokretnih stvari

Član 101.

Popisana pokretna stvar, na kojoj je upisana zaloga u korist Republike ili je 
pokrenut postupak ustanovljavanja založnog prava u korist Republike, ne oduzima se 
od poreskog obveznika u momentu popisa.

Brisan je 
raniji 
stav 2. (vidi član 10. Zakona – 70/2003-1)

Popisana 
pokretna stvar oduzima se od poreskog obveznika po isteku roka iz člana 104. 
st. 4. i 7. ovog zakona, o čemu se sastavlja 
zapisnik.

Izuzetno, ako postoje osnovi sumnje da će poreski obveznik ugroziti prinudnu 
naplatu poreza tako što će sakriti, otuđiti, uništiti ili učiniti neupotrebljivom 
popisanu pokretnu stvar, uključujući i popisanu pokretnu stvar na kojoj je, u 
skladu sa zakonom, ustanovljeno založeno pravo Republike, pre ili u postupku 
prinudne naplate, stvar će se oduzeti u momentu popisa.

Poreski izvršitelj je dužan da obrazloži postojanje osnova sumnje iz 
stava 3. 
ovog člana.

U slučaju iz stava 3. ovog člana, sastavlja se zapisnik o popisu, proceni i 
zapleni pokretnih stvari.
*Službeni 
glasnik RS, broj 70/2003

**Službeni 
glasnik RS, broj 61/2005

***Službeni 
glasnik RS, broj 101/2011

****Službeni 
glasnik RS, broj 47/2013
Obaveštavanje 
potencijalnih vlasnika

Član 102. 


Poreski 
izvršitelj je dužan da o izvršenom popisu obavesti sva lica, izuzev članova 
domaćinstva poreskog obveznika, za koja je ukazano da im pripadaju popisane 
stvari i da ih uputi da u roku od osam dana od dana prijema obaveštenja mogu 
podneti nadležnom sudu izlučnu tužbu.

Obaveštenje iz 
stava 1. ovog člana daje se usmeno, ako su ta lica prisutna popisu i to se unosi 
u zapisnik o popisu i proceni pokretnih stvari, koji se dostavlja tim licima, a 
odsutna lica se obaveštavaju pismeno.

U slučaju 
prekida iz člana 85. stav 3. ovog zakona, stvar se može ostaviti na čuvanje 
poreskom obvezniku ili trećem licu.

Poreski 
obveznik, odnosno treće lice dužni su da stvar iz stava 3. ovog člana sačuvaju u 
nepromenjenom stanju do okončanja spora po izlučnoj tužbi.

Do prekida prinudne naplate neće doći ako je stvar podložna kvarenju ili ako njeno 
čuvanje iziskuje velike troškove.

U slučaju iz stava 5. ovog člana, Poreska uprava stvar prodaje neposrednom 
pogodbom, bez odlaganja.

Ako se po 
izlučnoj tužbi utvrdi da podnosilac tužbe nije vlasnik popisane stvari, a 
poreski obveznik je otuđi, uništi ili ošteti i time ugrozi naplatu poreske 
obaveze, Poreska uprava je dužna da u roku od pet dana od dana saznanja za ovakav 
postupak poreskog obveznika podnese krivičnu prijavu 
javnom tužiocu, a 
prinudna naplata će se bez odlaganja dovršiti primenom sredstava i u odnosu na 
predmete izvršenja iz člana 92. stav 1. ovog zakona.
*Službeni 
glasnik RS, broj 55/2004

**Službeni 
glasnik RS, broj 101/2011
Prinudna 
naplata kada je stvar u posedu drugog lica

Član 103.

Ako se određena 
stvar poreskog obveznika nalazi kod drugog lica, ono je dužno da je, na zahtev 
poreskog izvršitelja, preda za svrhu prinudne naplate ili da plati poresku 
obavezu poreskom izvršitelju.

U slučaju iz 
stava 1. ovog člana, smatraće se da su radnje drugog lica izvršene po nalogu 
poreskog obveznika.

Poreski 
izvršitelj dužan je da licu iz stava 1. ovog člana izda potvrdu o predaji stvari, 
odnosno o uplati dugovanog poreza.
Prodaja 
pokretnih stvari

Član 104. 


Prodaja pokretnih stvari vrši se putem usmenog javnog nadmetanja ili neposrednom 
pogodbom između kupca i Poreske uprave, o čemu se 
donosi zaključak.

Usmenim javnim nadmetanjem, u smislu ovog zakona, 
smatra se usmeno javno nadmetanje na kome učestvuju najmanje dva ponuđača.


Ako na nekom usmenom javnom nadmetanju ne učestvuju najmanje dva ponuđača, usmeno 
javno nadmetanje se ponovo oglašava u roku od osam dana od dana za koji je bilo 
oglašeno usmeno javno nadmetanje na kome nije bilo najmanje dva ponuđača.

Ako je pokretna stvar podložna kvarenju ili ako njeno čuvanje iziskuje velike 
troškove, Poreska uprava tu stvar prodaje neposrednom pogodbom, bez odlaganja.

Prodaja putem 
usmenog javnog nadmetanja odrediće se kod stvari veće vrednosti, kada se može 
očekivati da će se prodati po ceni većoj od iznosa koji bi se dobio prodajom 
putem neposredne pogodbe.

Na usmenom javnom nadmetanju na kome se prodaju pokretne stvari čija je 
pojedinačna vrednost preko 200.000 dinara, mogu učestvovati samo lica koja 
polože depozit u visini od 10% od procenjene vrednosti pokretne stvari. U slučaju 
da kupac pokretne stvari u roku od osam dana od dana kada mu je dostavljen 
zapisnik o prodaji pokretne stvari ne uplati iznos za koji mu je pokretna stvar 
prodata, prodaja se u odnosu na tog kupca oglašava nevažećom, a kupac gubi pravo 
na povraćaj položenog depozita i ne može biti ponuđač u daljem postupku prodaje 
te stvari.

Prodaji 
zaplenjenih pokretnih stvari pristupa se po isteku roka od 
osam dana od dana popisa.

Brisan je

raniji stav 5. (vidi član 24. Zakona – 55/2004-32)

Poreska uprava 
će, u roku od pet dana od dana zaplene, oglasiti prodaju stvari na 
internet strani i oglasnoj 
tabli. Oglašavanje prodaje stvari vrši se i u 
dnevnom listu koji se prodaje na teritoriji cele Republike, ako je procenjena 
vrednost pokretnih stvari koje se prodaju putem usmenog javnog nadmetanja veća od 
1.000.000 dinara.

Poreski 
obveznik, lica zaposlena u Poreskoj upravi i sa njima povezana lica ne mogu biti 
kupci stvari iz stava 1. ovog člana.

Zabrana za lica 
iz stava 9. ovog člana odnosi se i na preprodaju kupljenih stvari, 
njihovo davanje u zakup, na poklon ili na korišćenje tim licima, u periodu od 
godinu dana po izvršenoj prodaji.

Na prvom usmenom 
javnom nadmetanju, kao i u roku određenom za prodaju neposrednom pogodbom, 
pokretna stvar se ne može prodati po ceni nižoj od 60% procenjene vrednosti.

Ako se pokretna 
stvar ne proda na prvom usmenom javnom nadmetanju, zaključkom se određuje i 
zakazuje drugo, u roku od osam dana od dana održavanja prvog javnog nadmetanja.

Na drugom 
usmenom javnom nadmetanju pokretna stvar se ne može prodati po ceni nižoj od 30% 
utvrđene procenjene vrednosti.

Ako pokretna stvar ne bude prodata ni na drugom usmenom javnom 
nadmetanju, javna nadmetanja se ponavljaju na način iz stava 12. ovog člana, sa 
najnižom cenom od jedne trećine procenjene vrednosti, sve do prodaje stvari, 
odnosno isteka roka od tri meseca od dana donošenja zaključka o određivanju prodaje 
putem usmenog javnog nadmetanja.

Pokretne stvari koje nisu prodate neposrednom pogodbom u roku iz stava 11. ovog 
člana prodaju se po pravilima koja važe za drugo i naredna usmena javna 
nadmetanja. Pokretne stvari se mogu prodati na prvom usmenom javnom nadmetanju za 
iznos koji je manji od 60% od utvrđene početne vrednosti, odnosno po ceni nižoj 
od 30% utvrđene početne vrednosti, na drugom usmenom javnom nadmetanju, ako se sa 
tim pismeno saglasi poreski obveznik.

Brisan je raniji stav 15 (vidi član 18. Zakona - 47/2013-12)

Кada su 
zaplenjene stvari prodate, Poreska uprava će kupcu, 
posle izvršene uplate iznosa za koji mu je pokretna stvar prodata, izdati dokument o prodaji imovine kojim se kupcu potvrđuje da je na njega 
preneto pravo svojine i da je pravni osnov sticanja prava svojine kupovina stvari 
u postupku prinudne naplate poreza.

Postupak prodaje 
zaplenjenih stvari prekida se kada postignuta cena dostigne visinu dugovanog 
poreza i sporednih poreskih davanja, a preostale stvari vraćaju se poreskom 
obvezniku.

Ako prodaja 
zaplenjenih stvari nije uspela na prvom usmenom javnom nadmetanju, kao i na 
narednim javnim nadmetanjima, odnosno putem neposredne pogodbe, u roku od tri 
meseca od dana donošenja zaključka o određivanju prodaje putem usmenog javnog 
nadmetanja, odnosno neposredne pogodbe, stvari se prenose u svojinu Republike rešenjem 
Poreske uprave, odnosno u svojinu jedinice lokalne samouprave rešenjem nadležnog 
organa jedinice lokalne samouprave, po ceni koja će se utvrditi 
naknadnom procenom njihove vrednosti .

Organ nadležan za evidenciju pokretnih stvari u državnoj svojini dužan je da, u 
roku od 30 dana od dana pravosnažnosti rešenja iz stava 18. ovog člana, pokretne 
stvari prenete u svojinu Republike preuzme u državinu.

Za materijalne i pravne nedostatke pokretne stvari koji nastanu na pokretnoj 
stvari nakon dostave rešenja iz stava 18. ovog člana i izvršene zapisničke 
primopredaje stvari nadležnom organu za evidenciju pokretnih stvari u državnoj 
svojini, kao i za štetu koja nastane usled istih, odgovara nadležni organ za 
evidenciju pokretnih stvari u državnoj svojini.

Vlada bliže uređuje način i postupak sa stvarima iz stava 19. ovog člana.

Pokretne stvari 
na usmenom javnom nadmetanju ili neposrednom pogodbom kupuju se u viđenom stanju.

O izvršenoj 
prodaji pokretnih stvari sastavlja se zapisnik.
*Službeni 
glasnik RS, broj 70/2003

**Službeni 
glasnik RS, broj 55/2004

***Službeni 
glasnik RS, broj 61/2005

****Službeni 
glasnik RS, broj 20/2009

*****Službeni 
glasnik RS, broj 53/2010

*6Službeni 
glasnik RS, broj 47/2013

*7Službeni glasnik RS, broj 112/2015
Prinudna 
naplata iz nepokretnosti
Popis 
nepokretnosti

Član 105. 


Nepokretnost se 
popisuje, određuje njena početna vrednost i prodaje od strane poreskog izvršitelja 
u postupku prinudne naplate, na osnovu rešenja o prinudnoj naplati iz člana 92. 
stav 2. ovog zakona.
Od dana popisa nepokretnosti, poreskom obvezniku nije 
dozvoljeno da raspolaže predmetom prinudne naplate.
Zabrana iz stava 2. ovog člana se upisuje u propisani 
registar nepokretnosti.

*Službeni glasnik RS, broj 108/2016
Zaplena nepokretnosti koja nije upisana u odgovarajući 
registar
*Službeni 
glasnik RS, broj 70/2003

Član 106. 


Zaplenu nepokretnosti koja nije upisana u odgovarajući registar vrši poreski 
izvršitelj u momentu popisa.

Pre pristupanja 
zapleni, poreski izvršitelj će pokazati dokument kojim potvrđuje svoja ovlašćenja 
i rešenje o prinudnoj naplati i pozvati poreskog obveznika da plati dugovani 
iznos.

Zaplena 
nepokretnosti iz stava 1. ovog člana sprovodi se u prisustvu dva punoletna 
svedoka.

Poreski 
izvršitelj ovlašćen je da udalji lice koje ometa sprovođenje prinudne naplate, kao 
i da zatraži pomoć policije ako se ometanje nastavi ili ako lice koje poseduje 
nepokretnost odbije da je učini dostupnom radi sprovođenja prinudne naplate.

Brisani su 
raniji st. 
5. i 6. (vidi član 12. Zakona – 70/2003-1)

U slučaju iz stava 4. ovog člana, policija je dužna da pruži zatraženu pomoć u 
najkraćem roku od prijema poziva.

O izvršenoj 
zapleni nepokretnosti iz stava 1. ovog člana
sastavlja se zapisnik.
*Službeni 
glasnik RS, broj 70/2003

**Službeni 
glasnik RS, broj 61/2005
Utvrđivanje 
početne vrednosti nepokretnosti

Član 107. 


U roku od tri 
dana od konačnosti rešenja o prinudnoj naplati, Poreska uprava utvrđuje početnu 
vrednost nepokretnosti .

Način utvrđivanja 
početne vrednosti nepokretnosti uređuje ministar.

Početna vrednost 
nepokretnosti iz stava 1. ovog člana utvrđuje se rešenjem.

Prilikom 
utvrđivanja početne vrednosti nepokretnosti vodi se računa i o tome koliko 
nepokretnost manje vredi zbog toga što na njoj ostaju određena prava i tereti 
posle prodaje.

Protiv rešenja o 
utvrđivanju početne vrednosti nepokretnosti poreski obveznik može izjaviti 
prigovor u roku od tri dana od dana prijema.

Protiv rešenja po 
prigovoru žalba nije dopuštena.
*Službeni 
glasnik RS, broj 61/2005
Opšte o 
prodaji nepokretnosti

Član 108.

Prodaji nepokretnosti pristupa se po isteku roka
od osam 
dana od dana konačnosti rešenja iz člana 107. stav 3, odnosno dostavljanja 
rešenja donetog po prigovoru iz člana 107. stav 5. ovog zakona, a do 
prodaje može doći i u kraćem roku, ako poreski obveznik na to pristane.

Poreska uprava, 
narednog dana po isteku roka iz stava 1. ovog člana, donosi zaključak o 
određivanju prodaje nepokretnosti putem usmenog javnog nadmetanja.

Oglas o prodaji 
nepokretnosti objavljuje se na oglasnoj tabli organizacione jedinice Poreske 
uprave na čijoj teritoriji se nalazi nepokretnost i istovremeno se dostavlja, 
radi oglašavanja, dnevnom listu koji pokriva celu teritoriju Republike, kao i 
poreskom obvezniku, založnim poveriocima i licima koja imaju zakonsko pravo 
preče kupovine na toj nepokretnosti.

Oglas o 
određivanju prodaje nepokretnosti sadrži naročito: 

1) opis i adresu 
zaplenjene nepokretnosti koja se prodaje; 

2) utvrđenu 
početnu vrednost nepokretnosti;

3) naznačenje 
službenosti i tereta koje preuzima kupac;

4) način, mesto, 
datum i sat prodaje;

5) iznos 
depozita koji polažu lica koja učestvuju na usmenom javnom nadmetanju;

6) rok u kojem 
je kupac nepokretnosti dužan da uplati iznos za koji mu je nepokretnost prodata.

Na nepokretnosti 
prodatoj javnim nadmetanjem ili na drugi način ne postoji pravo reklamacije.
*Službeni 
glasnik RS, broj 70/2003

**Službeni 
glasnik RS, broj 61/2005
Prodaja 
nepokretnosti putem usmenog javnog nadmetanja

Član 109. 


Prodaja 
nepokretnosti vrši se u sedištu organizacione jedinice Poreske uprave koja tu 
prodaju sprovodi.

Na usmenom 
javnom nadmetanju mogu učestvovati samo lica koja su položila depozit.

Depozit iz stava 
2. ovog člana polaže se na račun Poreske uprave u visini od 5% utvrđene početne 
vrednosti nepokretnosti.

Ponuđačima čija 
ponuda nije prihvaćena depozit se vraća odmah po zaključenju javnog nadmetanja.

Zainteresovani 
ponuđači imaju pravo da najkasnije do dana održavanja javne prodaje razgledaju 
nepokretnost koja je predmet javne prodaje.

Na prvom usmenom 
javnom nadmetanju nepokretnost se ne može prodati po ceni nižoj od 75% utvrđene 
početne vrednosti.

Ako se 
nepokretnost ne proda na prvom usmenom javnom nadmetanju, zaključkom se određuje i 
zakazuje drugo u roku od osam dana od dana održavanja prvog javnog nadmetanja.

Na drugom 
usmenom javnom nadmetanju nepokretnost se ne može prodati po ceni nižoj od 50% 
utvrđene početne vrednosti.

Ako nepokretnost 
ne bude prodata ni na drugom usmenom javnom nadmetanju, javna nadmetanja se 
ponavljaju na način iz stava 7. ovog člana, sa najnižom cenom od jedne trećine 
utvrđene početne vrednosti, sve do prodaje nepokretnosti, odnosno isteka roka iz 
člana 110. stav 1. ovog zakona.

Nepokretnost se može prodati na prvom usmenom javnom nadmetanju za iznos manji od 
75% od utvrđene početne vrednosti, odnosno po ceni nižoj od 50% od utvrđene 
početne vrednosti, na drugom usmenom javnom nadmetanju, ako se sa tim pismeno 
saglasi poreski obveznik.

O toku usmenog 
javnog nadmetanja sastavlja se zapisnik.

Po okončanju 
prodaje nepokretnosti putem usmenog javnog nadmetanja, Poreska uprava donosi 
rešenje o prodaji nepokretnosti.

Lice koje ima zakonsko pravo preče kupovine nepokretnosti koja je predmet 
prinudne naplate poreza ima prvenstvo nad najpovoljnijim ponuđačem na usmenom 
javnom nadmetanju, ako po zaključenju usmenog javnog nadmetanja izjavi na zapisnik o 
prodaji nepokretnosti da nepokretnost kupuje pod istim uslovima.
*Službeni 
glasnik RS, broj 61/2005

**Službeni 
glasnik RS, broj 20/2009
Prodaja 
nepokretnosti neposrednom pogodbom

Član 110.

Ako nepokretnost 
ne bude prodata po pravilima o usmenom javnom nadmetanju u roku od tri meseca od 
dana donošenja zaključka o određivanju javne prodaje usmenim javnim nadmetanjem, 
direktor Poreske uprave ili lice u Poreskoj upravi 
koje on za to ovlasti, zaključkom određuje prodaju nepokretnosti 
neposrednom pogodbom.

U slučaju iz 
stava 1. ovog člana, nepokretnost se ne može prodati po ceni nižoj od jedne 
trećine utvrđene početne vrednosti.

O toku 
neposredne pogodbe sastavlja se zapisnik.

Po okončanju 
prodaje nepokretnosti neposrednom pogodbom, Poreska uprava donosi rešenje o 
prodaji nepokretnosti.

Ako se nepokretnost ne može prodati ni putem neposredne pogodbe u roku od šest 
meseci od dana donošenja zaključka iz člana 108. stav 2. ovog zakona, Poreska 
uprava će doneti rešenje kojim nepokretnost prenosi u svojinu Republike, 
odnosno nadležni organ jedinice lokalne samouprave će doneti rešenje kojim 
nepokretnost prenosi u svojinu jedinice lokalne samouprave, u vrednosti jedne trećine 
utvrđene početne vrednosti. 

Rešenje iz stava 
5. ovog člana dostavlja se poreskom obvezniku i organu nadležnom za registar 
nepokretnosti.

Poreska uprava 
namiruje prioritetno hipotekarno potraživanje do jedne trećine utvrđene početne 
vrednosti nepokretnosti.

Po namirenju 
potraživanja prioritetnih poverilaca, Poreska uprava dostavlja dokaz o namirenju 
organu nadležnom za vođenje registra, sa nalogom da se hipoteka briše.

Кupci ne mogu 
biti, po osnovu javnog nadmetanja ili po osnovu neposredne pogodbe, poreski 
obveznik i lica zaposlena u Poreskoj upravi, kao ni sa njima povezana lica.

Zabrana za lica 
iz stava 9. ovog člana odnosi se i na preprodaju kupljene nepokretnosti, njeno 
davanje u zakup, na poklon ili na korišćenje tim licima, u periodu od godinu dana 
po izvršenoj prodaji.

Organ nadležan za evidenciju nepokretnosti u državnoj svojini dužan je da, u 
roku od 30 dana od dana pravosnažnosti rešenja iz stava 5. ovog člana, 
nepokretnosti prenete u svojinu Republike preuzme u državinu.

Za materijalne i pravne nedostatke nepokretnosti koji nastanu na nepokretnosti 
nakon dostave rešenja iz stava 6. ovog člana i izvršene zapisničke primopredaje 
nepokretnosti oslobođene od lica i stvari nadležnom organu za evidenciju 
nepokretnosti u državnoj svojini, kao i za štetu koja nastane usled istih, 
odgovara nadležni organ za evidenciju nepokretnosti u državnoj svojini.

Vlada bliže uređuje način i postupak sa nepokretnostima iz stava 11. ovog člana.
*Službeni 
glasnik RS, broj 55/2004

**Službeni 
glasnik RS, broj 53/2010

***Službeni 
glasnik RS, broj 47/2013
Postupak sa 
ostvarenim prihodom od prodaje nepokretnosti

Član 111. 


Кupac 
nepokretnosti dužan je da uplati iznos za koji mu je nepokretnost prodata u roku 
od osam dana od dana zaključenja usmenog javnog nadmetanja, po umanjenju tog iznosa 
za položeni depozit, koji postaje deo plaćene cene.

U slučaju da 
kupac u ostavljenom roku ne uplati iznos za koji mu je nepokretnost prodata, 
prodaja se rešenjem oglašava nevažećom, a kupac gubi pravo na povraćaj položenog 
depozita i ne može biti ponuđač u postupku prodaje 
te nepokretnosti, u periodu od šest meseci od isteka poslednjeg dana 
roka iz stava 1. ovog člana.

U slučaju iz stava 2. ovog člana, Poreska uprava poziva drugog najpovoljnijeg 
ponuđača, ako ponuđena cena nije niža od cene propisane ovim zakonom, da se 
izjasni da li kupuje nepokretnost za ponuđeni iznos. Ako drugi najpovoljniji 
ponuđač pismeno pristane da kupi nepokretnost za ponuđenu cenu, donosi se rešenje 
o prodaji nepokretnosti tom ponuđaču.

Ako kupac iz stava 3. ovog člana ne uplati iznos, 
za koji mu je nepokretnost prodata u ostavljenom roku, prodaja se rešenjem 
oglašava nevažećom, a kupac gubi pravo na povraćaj položenog depozita ako mu 
nije vraćen i ne može biti ponuđač u postupku prodaje te nepokretnosti u periodu 
od šest meseci od isteka 
poslednjeg dana roka za uplatu iznosa za koji mu je nepokretnost prodata.

U slučaju iz stava 4. ovog člana Poreska uprava nastavlja postupak prodaje 
nepokretnosti u roku od osam dana od dana donošenja rešenja o oglašavanju prodaje 
nevažećom, na način i pod uslovima koji su važili za usmeno javno nadmetanje koje 
se ponavlja.

U slučaju 
postojanja prioritetnog hipotekarnog potraživanja drugog poverioca na prodatoj 
nepokretnosti, iz iznosa određenog u stavu 1. ovog člana prvo se namiruje 
potraživanje tog poverioca u skladu sa članom 110. stav 7. ovog zakona.

Po izvršenoj 
uplati iznosa za koji je nepokretnost prodata usmenim javnim nadmetanjem, odnosno 
neposrednom pogodbom i konačnosti rešenja o prodaji nepokretnosti iz člana 109. 
stav 12. i člana 110. stav 4. ovog zakona, Poreska uprava donosi rešenje o 
predaji nepokretnosti kupcu.

Rešenje o prodaji 
nepokretnosti kupcu iz člana 109. stav 12. i člana 110. stav 4. ovog zakona 
dostavlja se i poreskom obvezniku i organu nadležnom za vođenje registra 
nepokretnosti.

Po konačnosti 
rešenja o namirenju prioritetnog hipotekarnog poverioca 
iz stava 6. ovog 
člana, Poreska uprava dostavlja to rešenje, uz dokaz da je izvršena uplata, 
organu nadležnom za vođenje registra nepokretnosti, radi brisanja hipoteke na 
nepokretnosti. 

Na zaštitu kupca 
i njegovih prava, kao i na sve ostalo što nije posebno uređeno ovim zakonom u 
vezi sa prodajom nepokretnosti, shodno se primenjuju odredbe zakona kojim se 
uređuju izvršenje i obezbeđenje.
*Službeni 
glasnik RS, broj 23/2003

**Službeni 
glasnik RS, broj 61/2005

***Službeni 
glasnik RS, broj 53/2010

****Službeni 
glasnik RS, broj 101/2011
Proglašenje 
nesolventnosti

Član 112.

Кada se u 
postupku prinudne naplate utvrdi da poreski obveznik nema imovinu iz koje se 
poreski dug prinudnom naplatom može namiriti, odnosno da mu je imovina koja se 
predaje Republici po vrednosti manja od poreskog duga, Poreska uprava će rešenjem 
konstatovati njegovu privremenu nesolventnost i pokrenuti stečajni postupak, u 
svojstvu poverioca, u skladu sa zakonom, ako je poreski obveznik pravno lice
.

Ako poreski 
obveznik ponovo postane solventan, Poreska uprava stavlja van snage rešenje o 
proglašenoj nesolventnosti i nastavlja postupak prinudne naplate.
*Službeni 
glasnik RS, broj 68/2014
Glava šesta
POSTUPAК 
UTVRĐIVANJA I NAPLATE POREZA PO OSNOVU SEКUNDARNE PORESКE OBAVEZE
Utvrđivanje i 
naplata poreza po osnovu sekundarne poreske obaveze

Član 113.

Porez po osnovu 
sekundarne poreske obaveze iz člana 31. ovog zakona utvrđuje Poreska uprava 
rešenjem. 

Rešenje iz stava 
1. ovog člana ne donosi se ako je poreska obaveza prestala na način iz člana 23. 
ovog zakona.

Ako zakonom nije 
drukčije propisano, rešenje iz stava 1. ovog člana donosi se samo ako preduzetim 
merama prinudne naplate prema poreskom obvezniku porez nije naplaćen. 


Ograničenje iz 
stava 3. ovog člana ne primenjuje se u slučaju iz člana 31. stav 2. 
tač. 
2)-4) ovog zakona.

Rešenjem o utvrđivanju poreza po osnovu sekundarne poreske obaveze iz stava 1. 
ovog člana, nalaže se licu odgovornom za sekundarnu poresku obavezu da utvrđeni 
porez izmiri u roku iz tog rešenja.
Ako lice odgovorno za sekundarnu poresku obavezu ne 
izmiri porez i sporedna poreska davanja po osnovu sekundarne poreske obaveze u 
roku koji je naložen rešenjem iz stava 1. ovog člana, Poreska uprava tom licu 
izdaje opomenu, u skladu sa članom 71. ovog zakona.
Prinudna naplata poreza i sporednih poreskih davanja po 
osnovu sekundarne poreske obaveze, utvrđenih rešenjem iz stava 1. ovog člana, 
vrši se u skladu sa ovim zakonom.
*Službeni 
glasnik RS, broj 84/2002
**Službeni glasnik RS, broj 108/2016
Glava sedma
OSTALI OBLICI 
PRESTANКA PORESКOG DUGA
Zastarelost prava na utvrđivanje i naplatu poreza i 
sporednih poreskih davanja
*Službeni 
glasnik RS, broj 53/2010

Član 114.

Pravo Poreske uprave na utvrđivanje i naplatu poreza i sporednih poreskih davanja 
zastareva za pet godina od dana kada je zastarelost počela da teče.

Zastarelost prava na utvrđivanje poreza i sporednih poreskih davanja počinje da 
teče od prvog dana naredne godine od godine u kojoj je trebalo utvrditi porez, 
odnosno sporedno poresko davanje.

Zastarelost prava na naplatu poreza i sporednih poreskih davanja počinje da teče 
od prvog dana naredne godine od godine u kojoj je obaveza poreskog dužnika 
dospela za plaćanje.
*Službeni 
glasnik RS, broj 53/2010
Zastarelost prava na povraćaj i refakciju
odnosno 
refundaciju, poreza i sporednih poreskih davanja
*Službeni 
glasnik RS, broj 61/2007

**Službeni 
glasnik RS, broj 101/2011

Član 114a

Pravo poreskog obveznika na povraćaj, 
poreski kredit, 
refakciju i refundaciju, kao i namirenje 
dospelih obaveza 
putem preknjižavanja 
poreza i povraćaj sporednih poreskih davanja zastareva za pet godina 
od dana kada je zastarelost počela da teče.

Zastarelost prava na povraćaj, 
poreski kredit, 
refakciju i refundaciju, kao i namirenje 
dospelih obaveza 
putem preknjižavanja 
poreza i povraćaj sporednih poreskih davanja počinje da teče od prvog dana naredne 
godine od godine u kojoj je poreski obveznik stekao pravo na povraćaj, 
poreski kredit, 
refakciju i refundaciju, kao i namirenje 
dospelih obaveza 
putem preknjižavanja 
poreza i povraćaj sporednih poreskih davanja.
*Službeni 
glasnik RS, broj 61/2007

**Službeni 
glasnik RS, broj 20/2009

***Službeni 
glasnik RS, broj 53/2010

****Službeni 
glasnik RS, broj 101/2011

*****Službeni 
glasnik RS, broj 68/2014
Zastarelost pokretanja i vođenja prekršajnog postupka

*Službeni 
glasnik RS, broj 53/2010

**Službeni 
glasnik RS, broj 68/2014

Član 114b

Prekršajni postupak za koji u skladu sa zakonom Poreska uprava podnosi zahtev za 
pokretanje, odnosno izdaje prekršajne naloge, ne može se pokrenuti ni voditi ako 
protekne pet godina od dana kada je prekršaj učinjen.

Na pitanja 
zastarelosti
pokretanja 
i vođenja prvostepenog prekršajnog postupka iz stava 1. ovog člana, prekid zastarelosti, 
zastarelost izvršenja kazne i druga pitanja 
koja nisu uređena ovim zakonom primenjuju se odredbe zakona kojim se
uređuju 
prekršaji.
*Službeni 
glasnik RS, broj 53/2010
**Službeni 
glasnik RS, broj 93/2012

***Službeni 
glasnik RS, broj 68/2014
****Službeni glasnik RS, broj 30/2018
Brisan 

je 
naslov iznad člana 114v koji je dodat u broju 61/2007 (vidi član 26. Zakona – 
53/2010-15)


Član 
114v


Brisan je 
član 114v koji je dodat u broju 61/2007 (vidi član 26. Zakona – 53/2010-15)

Član 114g


Brisan je 
član 114g koji je dodat u broju 61/2007 (vidi član 27. Zakona – 53/2010-15)
Prekid roka zastarelosti
*Službeni 
glasnik RS, broj 61/2007

Član 114d

Zastarelost se prekida svakom radnjom Poreske uprave preduzetom protiv poreskog 
dužnika u cilju utvrđivanja i naplate poreza i sporednih poreskih davanja, odnosno 
radnjom poreskog obveznika preduzetom u cilju ostvarivanja prava na povraćaj, 
poreski kredit, refakciju i refundaciju, kao i namirenje dospelih obaveza putem 
preknjižavanja i povraćaj sporednih poreskih davanja.

Posle prekida zastarelost počinje teći iznova, a vreme koje je proteklo pre 
prekida ne računa se u 
rok za zastarelost.
*Službeni 
glasnik RS, broj 61/2007

**Službeni 
glasnik RS, broj 68/2014
Uračunavanje vremena prethodnika
*Službeni 
glasnik RS, broj 61/2007

Član 114đ

U vreme zastarelosti računa se i vreme koje je proteklo u korist prethodnika 
poreskog obveznika i drugog poreskog dužnika.
*Službeni 
glasnik RS, broj 61/2007
Ostale odredbe o zastarelosti
*Službeni 
glasnik RS, broj 61/2007

Član 114e

Odredbe ovog zakona kojima se uređuje zastarelost prava na utvrđivanje, naplatu i 
povraćaj ne primenjuju se na doprinose za obavezno socijalno osiguranje.

*Službeni glasnik RS, broj 112/2015
Apsolutna zastarelost
*Službeni 
glasnik RS, broj 20/2009

Član 114ž

Pravo na 
utvrđivanje, naplatu, povraćaj, poreski kredit, refakciju, refundaciju, kao i namirenje 
dospelih obaveza 
putem preknjižavanja poreza, uvek zastareva u 
roku od deset godina od isteka godine u kojoj je porez trebalo utvrditi ili 
naplatiti, odnosno u kojoj je izvršena preplata,
osim ako ovim zakonom nije drukčije propisano.

Poreska 
uprava, po isteku roka iz stava 1. ovog člana, po službenoj dužnosti, donosi 
rešenje o prestanku poreske obaveze, odnosno o prestanku prava na povraćaj, 
poreski kredit, 
refakciju, refundaciju, kao i na namirenje dospelih obaveza
putem preknjižavanja poreza, zbog zastarelosti.
*Službeni 
glasnik RS, broj 20/2009

**Službeni 
glasnik RS, broj 101/2011

***Službeni 
glasnik RS, broj 68/2014

****Službeni glasnik RS, broj 15/2016
Zastoj zastarelosti prava na utvrđivanje i naplatu poreza i 
sporednih poreskih davanja
*Službeni glasnik RS, broj 68/2014
Član 114z
Zastarelost prava Poreske uprave na utvrđivanje i 
naplatu poreza i sporednih poreskih davanja ne teče:
1) za vreme od pokretanja upravnog spora do 
pravosnažnosti sudske odluke;
2) za vreme kada je drugim 
zakonom propisano da se poreski postupak ne može otpočeti, odnosno da se 
započeti poreski postupak prekida;

3) za vreme kada je u skladu sa odredbama čl. 73, 74, 74a i 74b ovog zakona, 
plaćanje dugovanog poreza odloženo.
Vreme trajanja zastoja zastarelosti iz stava 1. 
ovog člana ne računa se u apsolutni 
rok za zastarelost.
*Službeni 
glasnik RS, broj 68/2014
**Službeni 
glasnik RS, broj 112/2015

***Službeni glasnik RS, broj 15/2016

Otpis poreza
i sporednih poreskih davanja
*Službeni 
glasnik RS, broj 61/2007

Član 115.

Vlada može, na 
predlog ministra, doneti odluku o 
delimičnom ili potpunom otpisu poreza i sporednih poreskih davanja, osim 
doprinosa za obavezno socijalno osiguranje, poreskog obveznika koji se 
prodaje u postupku privatizacije, odnosno koji je u postupku restrukturiranja.

Vlada može, 
na predlog ministra, 
uz prethodnu saglasnost jedinice lokalne samouprave kojoj pripadaju izvorni 
javni prihodi na koje se primenjuje ovaj zakon, doneti odluku o delimičnom ili 
potpunom otpisu tih javnih prihoda, poreskom obvezniku koji se prodaje u 
postupku privatizacije, odnosno koji je u postupku restrukturiranja.

Vlada može, 
na predlog ministra, doneti odluku o delimičnom ili potpunom otpisu poreza i 
sporednih poreskih davanja, uključujući takse, naknade i druge javne prihode, 
osim doprinosa za obavezno socijalno osiguranje, poreskog obveznika kod 
kojeg je promenjena vlasnička struktura, po osnovu preuzetih ugovornih obaveza od 
strane Republike.

Poreska uprava 
rešenjem će otpisati dug po osnovu poreza i sporednih poreskih davanja kada se 
steknu uslovi iz člana 22. st. 2. i 4. ovog 
zakona, kao i u drugim slučajevima propisanim zakonom.
*Službeni 
glasnik RS, broj 55/2004

**Službeni 
glasnik RS, broj 20/2009

***Službeni 
glasnik RS, broj 53/2010

****Službeni 
glasnik RS, broj 101/2011

*****Službeni 
glasnik RS, broj 93/2012

*6Službeni glasnik RS, broj 108/2016
Brisan 

je 
naslov iznad člana 115a koji je dodat u broju 93/2012 (vidi član 38. Zakona – 
68/2014-3)


Član 
115a  


Brisan je član 115a 
koji je dodat u broju 93/2012 (vidi član 38. Zakona – 
68/2014-3)

Deo treći
PRUŽANJE PORESКIH USLUGA, PORESКA КONTROLA I PORESКA 
POLICIJA
*Službeni glasnik RS, broj 30/2018
Glava prva
PORESКE USLUGE
*Službeni glasnik RS, broj 30/2018
Brisan je raniji naziv 
člana 116. (vidi član 39. Zakona - 30/2018-17)

Član 116.

Brisan je (vidi član 39. Zakona - 30/2018-17)
Brisan je raniji naziv 
člana 117. (vidi član 40. Zakona - 30/2018-17)

Član 117.
Poreska uprava, u skladu sa zakonom, obavlja:
1) pružanje poreske usluge;
2) poresku kontrolu;
3) radnje u cilju otkrivanja poreskih krivičnih dela.
*Službeni glasnik RS, broj 30/2018
Pružanje poreskih usluga
*Službeni glasnik RS, broj 30/2018
Član 117a
Pružanje poreskih usluga 
je skup radnji u poreskopravnom odnosu kojima se obezbeđuje ostvarivanje prava 
poreskih obveznika, odnosno kojima se stvaraju jednaki uslovi za poštovanje 
poreskih propisa.
*Službeni glasnik RS, broj 30/2018
Član 117b
Poreska uprava pruža poreske usluge na jedinstvenom 
poreskom mestu, koje je posebno obeleženo i uspostavljeno u skladu sa unutrašnjom 
organizacijom Poreske uprave.
Uspostavljanje jedinstvenog mesta za pružanje poreskih 
usluga ne utiče na mesnu nadležnost organizacionih jedinica Poreske uprave.
*Službeni glasnik RS, broj 30/2018
Član 117v
Na jedinstvenom mestu za pružanje poreskih usluga vrši 
se:
1) pružanje pravne pomoći poreskom obvezniku o njegovim 
pravima i obavezama koje propisuje zakon;
2) primanje zahteva za priznavanje prava ili drugo 
postupanje u poresko upravnoj stvari;
3) pružanje pravne pomoći pri popunjavanju poreskih 
prijava, sastavljanju zahteva i pružanje druge pravne pomoći od značaja za 
poštovanje poreskih propisa;
4) obaveštavanje podnosioca zahteva koje su radnje 
preduzete u poreskom postupku i donetim poresko upravnim aktima;
5) prijem, obrada i evidentiranje poreskih prijava.
*Službeni glasnik RS, broj 30/2018
Obrada poreske prijave i drugih izveštaja poreskog 
obveznika
*Službeni glasnik RS, broj 30/2018
Član 117g
U postupku prijema i obrade poreske prijave i drugih 
izveštaja, proverava se tačnost i potpunost poreske prijave i drugih izveštaja, 
koje poreski obveznik, u skladu sa zakonom, dostavlja Poreskoj upravi.
Ako poreska prijava i drugi izveštaji koji se 
dostavljaju uz prijavu sadrže nedostatke iz stava 1. ovog člana Poreska uprava 
obaveštava podnosioca prijave o tim nedostacima.
Ako podnosilac prijave ne postupi po obaveštenju iz 
stava 2. ovog člana, smatraće se da poreska prijava, odnosno drugi izveštaji 
nisu ni podneti Poreskoj upravi.
*Službeni glasnik RS, broj 30/2018
Glava druga
*Službeni glasnik RS, broj 30/2018
PORESКA КONTROLA
*Službeni glasnik RS, broj 30/2018
Plan poreske 
kontrole

Član 118.

Poreska kontrola 
vrši se na osnovu godišnjeg plana, koji donosi direktor 
Poreske uprave, a koji je zasnovan na oceni poreskog značaja i poreskog rizika 
poreskog obveznika, kao i na osnovu vanrednog plana.

Pri utvrđivanju 
plana iz stava 1. ovog člana, obavezno se ima u vidu i procena uticaja poreske 
kontrole na efikasnost naplate poreza u određenim delatnostima.

U slučajevima kad je došlo do poremećaja u prometu na tržištu ili postoji 
indicija da je povećan obim nelegalne trgovine, poreska kontrola vrši se na 
osnovu vanrednog plana kontrole koji donosi ministar.
*Službeni 
glasnik RS, broj 55/2004
**Službeni glasnik RS, broj 30/2018

Brisana je ranija Glava druga (vidi član 43. Zakona - 30/2018-17)

Čl. 119-122.

Brisani su (vidi član 43. Zakona - 30/2018-17)

Brisan je raniji naziv Glave treće (vidi član 44. Zakona - 30/2018-17)
Pojam poreske kontrole
*Službeni 
glasnik RS, broj 30/2018
Član 123.
Poreska kontrola je postupak provere i utvrđivanja 
zakonitosti i pravilnosti ispunjavanja poreske obaveze, kao i postupak provere 
tačnosti, potpunosti i usklađenosti sa zakonom, odnosno drugim propisima, 
podataka iskazanih u poreskoj prijavi, poreskom bilansu, računovodstvenim 
izveštajima i drugim evidencijama poreskog obveznika koji vrši Poreska uprava, u 
skladu sa ovim zakonom.
Ako se u poreskoj kontroli utvrde nepravilnosti ili 
propusti u izvršavanju obaveza iz poreskopravnog odnosa, poreskom obvezniku se 
nalaže da ih otkloni.
Poreski inspektor je službeno lice koje je ovlašćeno 
da vrši poresku kontrolu na osnovu naloga za kontrolu, odnosno poziva.
*Službeni 
glasnik RS, broj 30/2018
Otpočinjanje poreske kontrole
*Službeni 
glasnik RS, broj 30/2018

Član 124.

Nalog za 
poresku kontrolu, odnosno poziv iz člana 123. stav 
3. ovog zakona, Poreska uprava dostavlja poreskom obvezniku,
na način iz člana 36. ovog zakona, 
neposredno pre početka kontrole.
U slučaju iz člana 118. stav 3. ovog zakona,
kontrole evidentiranja prometa preko fiskalnih kasa, 
kontrole u vezi radnog angažovanja lica, kontrole otpremanja i dopremanja proizvoda 
u akcizna skladišta, postupak poreske kontrole vrši se bez dostavljanja naloga, 
odnosno poziva za poresku kontrolu poreskom obvezniku.
Poreski inspektor je dužan da pokaže službenu 
legitimaciju poreskom obvezniku 
.

Poreska uprava 
može da odloži početak sprovođenja poreske kontrole ako poreski obveznik podnese 
usmeni prigovor odmah po prijemu naloga iz stava 1. ovog člana, navodeći razloge 
za odlaganje kontrole, s tim što je u roku od 24 časa od prijema naloga dužan da 
dostavi prigovor u pismenom obliku Poreskoj upravi.

Ako poreski inspektor oceni da je usmeni prigovor izjavljen da bi se 
ometala poreska 
kontrola, otpočeće postupak kontrole i navesti u zapisniku razloge na osnovu 
kojih je doneo takvu odluku.

Po prigovoru iz 
stava 4. ovog člana, Poreska uprava 
donosi zaključak protiv kojeg nije dopušten pravni lek.
*Službeni 
glasnik RS, broj 55/2004

**Službeni 
glasnik RS, broj 68/2014

***Službeni glasnik RS, broj 112/2015
****Službeni 
glasnik RS, broj 30/2018
*****Službeni glasnik RS, broj 95/2018

*6Službeni glasnik RS, broj 86/2019

Mesto poreske kontrole
*Službeni 
glasnik RS, broj 30/2018

Član 125.

Poreska kontrola vrši se u poslovnim prostorijama poreskog obveznika, 
u službenim prostorijama Poreske uprave ili na 
drugom mestu, u zavisnosti od predmeta kontrole.

Poreski obveznik 
dužan je da, ako se poreska kontrola vrši u njegovim poslovnim prostorijama, 
obezbedi odgovarajuće mesto za rad poreskog inspektora.

Ako ne postoji 
odgovarajući prostor za vršenje poreske kontrole, uz pristanak poreskog 
obveznika, kontrola se može obaviti u njegovim stambenim prostorijama, odnosno na 
drugom mestu koje odredi Poreska uprava, u skladu sa 
stavom 1. ovog člana.

Ako se poreska 
kontrola ne obavlja u poslovnim prostorijama poreskog obveznika, poreski 
inspektor je dužan da pregleda prostorije i o tome sačini belešku, koja se unosi 
u zapisnik iz člana 128. ovog zakona.

Izuzetno od stava 1. ovog člana, po odobrenju suda poreski inspektor ima pravo da 
uđe i u stan poreskog obveznika, radi vršenja kontrole.

Poreskom 
obvezniku ili njegovom punomoćniku, odnosno zastupniku mora se pružiti mogućnost 
da prisustvuju pregledu zemljišta, prostorija, odnosno stana iz 
stava 5. 
ovog člana.

Ako lica iz 
stava 6. ovog člana ne koriste mogućnost da prisustvuju pregledu zemljišta, 
prostorija, odnosno stana, a poreski inspektor oceni da se na taj način 
onemogućava ili odlaže sprovođenje poreske kontrole, obaviće kontrolu iz 
stava 
5. ovog člana i bez njihovog prisustva, uz prisustvo dva punoletna svedoka.

Činjenice iz 
stava 7. ovog člana poreski inspektor unosi u zapisnik.
*Službeni 
glasnik RS, broj 61/2007

**Službeni 
glasnik RS, broj 20/2009

***Službeni 
glasnik RS, broj 68/2014
****Službeni 
glasnik RS, broj 30/2018
Vreme poreske kontrole
*Službeni 
glasnik RS, broj 30/2018

Član 126.

Poreska 
kontrola obavlja se u toku radnog vremena poreskog obveznika, a izuzetno i po 
isteku radnog vremena, ako to nalaže svrha kontrole ili ako poreski obveznik na 
to pristane.

Poreski 
inspektor može privremeno zapečatiti poslovni ili skladišni prostor poreskog 
obveznika po isteku radnog vremena poreskog obveznika.

Mera iz stava 2. 
ovog člana ostaje najduže do početka radnog vremena poreskog obveznika prvog 
narednog radnog dana.

O meri iz stava 
2. ovog člana donosi se zaključak, protiv kojeg pravni lek nije dopušten.
*Službeni 
glasnik RS, broj 30/2018
Obaveza 
učestvovanja poreskog obveznika u postupku poreske kontrole
*Službeni 
glasnik RS, broj 30/2018

Član 127.

Poreski obveznik 
je dužan da učestvuje u utvrđivanju činjeničnog stanja i daje obaveštenja i izjave 
na zahtev poreskog inspektora. 

Poreski obveznik 
je dužan da poreskom inspektoru omogući uvid u stanje sirovina, reprodukcionog 
materijala, poluproizvoda, gotovih proizvoda i robe (u daljem tekstu: roba) i 
opreme, kao i da omogući uvid u poslovne knjige, evidencije i drugu dokumentaciju 
ili isprave.

Ako nije u 
mogućnosti da prisustvuje poreskoj kontroli, poreski obveznik će odrediti lice 
koje, u njegovo ime, izvršava obaveze iz st. 1. i 2. ovog člana.

Neizvršavanje 
obaveza iz st. 1–3. ovog člana poreskog obveznika ne odlaže vršenje 
poreske 
kontrole.

Poreski 
inspektor može zahtevati podatke, odnosno uvid u dokumentaciju i od zaposlenih 
kod poreskog obveznika ili drugih lica.

Poreski 
inspektor zahtev iz stava 5. ovog člana saopštava usmeno.

Lica iz stava 5. 
ovog člana dužna su da podatke kojima raspolažu, odnosno dokumentaciju učine 
dostupnim poreskom inspektoru.
*Službeni 
glasnik RS, broj 30/2018
Zapisnik

Član 128.

Poreski 
inspektor sastavlja zapisnik o poreskoj kontroli.

Svaka stranica 
zapisnika mora biti označena rednim brojem i potpisana.

Zapisnik o poreskoj kontroli dostavlja se poreskom obvezniku.

Izuzetno od 
stava 3. ovog člana, zapisnik o poreskoj kontroli evidentiranja prometa preko 
fiskalne kase i drugih kontrola koje se vrše u skladu sa odredbom člana 118. 
stav 3. i člana 124. stav 2. ovog zakona, dostavlja se bez odlaganja po okončanju 
kontrole.

Na zapisnik o poreskoj kontroli poreski obveznik ima pravo da podnese primedbe u roku od 
osam 
dana od dana prijema zapisnika, osim na doneto 
usmeno rešenje iz člana 133. stav 2. ovog zakona.

Na zapisnik o poreskoj kontroli iz stava 4. ovog člana poreski obveznik ima 
pravo da podnese primedbe u roku od dva dana od dana prijema zapisnika.

Ako su primedbe 
podnete na stranom jeziku u roku iz st. 5. i 6. ovog člana, smatraće se da su 
blagovremeno podnete ako se u roku od naredna dva dana dostavi prevod primedbi 
na srpski jezik overen od strane ovlašćenog lica.

Ako su u 
primedbama izneti novi dokazi i činjenice, zbog kojih bi trebalo promeniti 
činjenično stanje utvrđeno u zapisniku ili izmeniti ranije pravne ocene, poreski 
inspektor će o takvim dokazima i činjenicama ili o novim pravnim ocenama 
sastaviti dopunski zapisnik u roku od pet dana od 
dana prijema primedaba iz st. 5–7. ovog člana. 

Na dopunski 
zapisnik iz stava 8. ovog člana ne može se izjaviti prigovor.

Brisan je 
raniji stav 8. (vidi član 17. Zakona – 20/2009-39)
Izuzetno, ako je poreski inspektor posle dostavljanja 
zapisnika poreskom obvezniku, odnosno dopunskog zapisnika, došao do novih 
saznanja ili činjenica koje utiču na utvrđeno činjenično stanje, sastavlja dodatak 
zapisnika koji se dostavlja poreskom obvezniku.
Na dodatak zapisnika poreski obveznik ima pravo da 
podnese primedbe u roku od osam dana od dana prijema dodatka zapisnika.
*Službeni 
glasnik RS, broj 55/2004

**Službeni 
glasnik RS, broj 61/2005

***Službeni 
glasnik RS, broj 68/2014

****Službeni glasnik RS, broj 112/2015
*****Službeni 
glasnik RS, broj 30/2018
Poresko 
rešenje koje se donosi u poreskoj kontroli
*Službeni 
glasnik RS, broj 30/2018

Član 129.

Ako se u 
postupku poreske kontrole utvrdi da poreski obveznik nije primenio, ili nije 
pravilno primenio propise prilikom utvrđivanja poreza
na 
osnovu zapisnika o izvršenoj poreskoj kontroli, 
dopunskog zapisnika, odnosno dodatka zapisnika o poreskoj kontroli 
donosi se rešenje iz člana 54. stav 2. tačka 2) podtačka (1) ovog zakona.

Poreska uprava 
donosi rešenje iz stava 1. ovog člana u roku od 60 dana od dana dostavljanja 
zapisnika, dopunskog zapisnika, odnosno dodatka 
zapisnika o poreskoj kontroli. Rešenjem iz 
stava 1. ovog člana, nalaže se poreskom obvezniku da u roku od 15 dana od dana 
dostavljanja rešenja plati utvrđenu poresku obavezu na propisane uplatne račune 
javnih prihoda, odnosno da otkloni druge utvrđene nepravilnosti.

U rešenju iz stava 1. ovog člana Poreska uprava nalaže poreskom obvezniku i da 
podnese poresku prijavu u kojoj otklanja utvrđene nepravilnosti ako je poreska 
prijava osnov za evidentiranje iznosa utvrđenog poreza iz člana 62. stav 2. tačka 
1) ovog zakona.

Ako poreski obveznik ne podnese poresku prijavu po nalogu iz rešenja iz stava 3. 
ovog člana, Poreska uprava podnosi poresku prijavu umesto poreskog obveznika.
*Službeni 
glasnik RS, broj 

68/2014
**Službeni 
glasnik RS, broj 30/2018
Utvrđivanje poreske obaveze licu koje obavlja neregistrovanu, 
odnosno neprijavljenu delatnost

*Službeni glasnik RS, broj 93/2012

Član 129a

Izuzetno od člana 118, člana 124. st. 1, 2, 4. i 6. i člana 126. ovog zakona, 
poreska kontrola kod lica koje obavlja neregistrovanu, odnosno neprijavljenu 
delatnost vrši se bez plana kontrole i naloga za kontrolu, odnosno poziva.

Ako se u postupku 
poreske kontrole utvrdi da lice obavlja neregistrovanu, 
odnosno neprijavljenu delatnost, poreska obaveza tom licu utvrđuje se rešenjem, 
primenom metode procene poreske osnovice parifikacijom.

Poreska obaveza po osnovu prihoda ostvarenih obavljanjem delatnosti iz stava 2. 
ovog člana utvrđuje se primenom poreske stope po kojoj se utvrđuje i plaća porez 
na dohodak građana na druge prihode, bez priznavanja normiranih troškova...

Rešenje o utvrđivanju poreza iz stava 2. ovog člana dostavlja se licu koje obavlja 
neregistrovanu, odnosno neprijavljenu delatnost, sa nalogom da u roku od 15 dana 
od dana dostavljanja rešenja plati utvrđenu poresku obavezu na propisane uplatne 
račune javnih prihoda, a u dodatnom roku od 30 dana, kod nadležnih organa izvrši 
registraciju, odnosno prijavu te delatnosti i otkloni druge utvrđene povrede 
zakona.na.
*Službeni glasnik RS, broj 93/2012
**Službeni 
glasnik RS, broj 112/2015
***Službeni glasnik RS, broj 30/2018

Član 129b
Ako se u postupku 
poreske kontrole utvrdi da lice, koje je obavljajući 
neregistrovanu, odnosno neprijavljenu delatnost, stavljalo robu u promet, poreski 
inspektor rešenjem oduzima robu koju je zatekao u kontroli, 
sa kojom se postupa na način uređen članom 134. ovog zakona.

Poreski inspektor može rešenjem privremeno oduzeti opremu kojom obveznik obavlja 
neregistrovanu, odnosno neprijavljenu delatnost, a koju zatekne u postupku 
kontrole.

Privremeno oduzeta oprema iz stava 2. ovog člana, može se ostaviti na čuvanje 
licu od koga je privremeno oduzeta do isteka roka iz člana 129a stav 4. ovog 
zakona, ukoliko se proceni da bi troškovi oduzimanja i čuvanja bili nesrazmerno 
veliki u odnosu na poresku obavezu.avezu.
*Službeni glasnik RS, broj 93/2012
**Službeni 
glasnik RS, broj 47/2013
***Službeni glasnik RS, broj 30/2018

Član 129v

Ako lice koje 
obavlja neregistrovanu, odnosno neprijavljenu delatnost, u roku propisanom članom 
129a stav 4. ovog zakona, izvrši registraciju, odnosno prijavu delatnosti, plati 
utvrđenu poresku obavezu i otkloni druge utvrđene nepravilnosti, oduzeta 
oprema mu se vraća.

Ako lice koje obavlja neregistrovanu, odnosno neprijavljenu delatnost, ne postupi 
po nalozima iz rešenja Poreske uprave iz člana 129a stav 2. ovog zakona, sa 
oduzetom opremom se postupa na način uređen članom 134. ovog zakona.

Ako se licu, kome je u prethodnom periodu rešenjem utvrđena nepravilnost iz člana 
129a ovog zakona i koji je u roku postupio po nalogu iz tog rešenja, u postupku 
naknadne poreske kontrole utvrdi da obavlja neregistrovanu, odnosno neprijavljenu 
delatnost, kao i da stavlja robu u promet, poreski inspektor rešenjem trajno 
oduzima robu i opremu koju je zatekao u postupku poreske kontrole.

*Službeni glasnik RS, broj 93/2012

**Službeni glasnik RS, broj 30/2018

Brisana je ranija Glava treća A (vidi član 54. Zakona - 30/2018-17)

Čl. 129g-129l

Brisani su (vidi član 54. Zakona - 30/2018-17)
Brisana je Glava treća OVLAŠĆENJA PORESКE UPRAVE U OBLASTI IGARA NA SREĆU 
(vidi član 7. Zakona - 95/2018-240)

Nazivi čl. 129m–129r i čl. 129lj–129r

Brisani su (vidi član 7. Zakona - 95/2018-240)
Glava četvrta
MERE ZA 
OTКLANJANJE UTVRĐENIH POVREDA ZAКONA I NEPRAVILNOSTI U PRIMENI PROPISA
Mere u toku 
poreske kontrole
*Službeni 
glasnik RS, broj 70/2003

Član 130. 


U toku poreske 
kontrole poreski inspektor oduzeće robu u slučajevima:

1) kada postoji 
sumnja da su roba ili sirovine, odnosno reprodukcioni materijal, upotrebljeni, 
nabavljeni bez obračunatog poreza ili 
na neki drugi, suprotan propisima, način, a poreski obveznik nema dokaza da ih 
je nabavio u skladu sa propisima i uz plaćanje poreza, ako je ono propisano;

2) kada robu 
stavlja u promet lice koje nije registrovano, odnosno ovlašćeno za obavljanje te 
delatnosti;

3) kada se vrši 
proizvodnja robe radi stavljanja u promet, odnosno kada se vrši promet robe, a roba 
nije propisno evidentirana u poslovnim knjigama i drugim propisanim evidencijama;

4) kada se vrši 
transport robe bez propisane dokumentacije (otpremnica, tovarni list, račun i 
sl.);

5) kada se roba 
prodaje van registrovanih poslovnih prostorija ili drugog mesta određenog za 
prodaju od strane nadležnog organa.

U slučaju iz 
stava 1. ovog člana poreski inspektor oduzeće i prevozno ili drugo sredstvo 
kojim se roba transportuje, odnosno stavlja u promet, ako je vrednost robe veća 
od jedne trećine vrednosti tog sredstva.

Prevozno ili 
drugo sredstvo oduzeće se i kada vrednost robe nije veća od jedne trećine 
vrednosti tog sredstva, ako je ono, posle fabričke izrade, dodatno opremljeno 
posebnim prostorom za skrivanje ili tajno transportovanje robe.

U toku poreske kontrole poreski inspektor može, uz potvrdu, privremeno oduzeti 
poslovne knjige, evidencije, drugu dokumentaciju ili isprave, do okončanja 
postupka poreske kontrole.

Ako poreski obveznik poslovne knjige i evidencije iz člana 37. ovog zakona vodi 
na sredstvima za automatsku obradu podataka, poreski inspektor može, uz potvrdu, 
privremeno oduzeti i sredstva za automatsku obradu podataka, do okončanja 
postupka poreske kontrole.
*Službeni 
glasnik RS, broj 70/2003

**Službeni 
glasnik RS, broj 61/2007
Mere 
privremene zabrane obavljanja delatnosti u toku poreske kontrole

Član 131.

U toku poreske kontrole poreski inspektor izriče poreskom obvezniku zabranu 
vršenja delatnosti u trajanju do godinu dana ako utvrdi da se:

1) delatnost 
obavlja tako da robu i usluge ne prati verodostojna dokumentacija od značaja za 
utvrđivanje poreza (otpremnica, faktura, izjava kupca i dr.);

2) izbegava 
utvrđivanje i plaćanje poreza tako što se ne uplaćuje dnevni pazar, u skladu sa 
propisima;

3) izbegava 
utvrđivanje i plaćanje poreza radnim angažovanjem lica koja nemaju zaključen ugovor 
o radu ili drugi akt o radnom angažovanju donet u skladu sa propisima o radnim 
odnosima, kao i ako ta lica nisu, u skladu sa propisima, prijavljena nadležnoj 
organizaciji obaveznog socijalnog osiguranja;

4) promet od prodaje roba ili pružanja usluga ne registruje preko fiskalne kase 
ili na drugi propisani način.

5) brisana je (vidi član 8. Zakona - 95/2018-240)
Zabrana vršenja delatnosti poreskom obvezniku kome su u 
toku poreske kontrole utvrđene nepravilnosti iz stava 1. ovog člana, izriče se:
1) u trajanju do 15 dana ukoliko se u postupku kontrole 
kod poreskog obveznika utvrdi nepravilnost prvi put;
2) u trajanju do 90 dana ukoliko se u postupku kontrole 
kod poreskog obveznika utvrdi nepravilnost drugi put;
3) u trajanju do jedne godine ukoliko se u postupku 
kontrole kod poreskog obveznika utvrdi ova nepravilnost treći put.
Zabrana vršenja delatnosti iz stava 2. ovog člana, 
izriče se za nepravilnosti utvrđene u periodu od 24 meseca od prve utvrđene 
nepravilnosti u postupku poreske kontrole.

Zabrana vršenja delatnosti poreskom obvezniku izriče se za poslovne prostorije 
poreskog obveznika u kojima su u toku poreske kontrole utvrđene nepravilnosti iz 
stava 1. tač. 1)–4) ovog člana.

Ako poreski obveznik vrši prodaju akciznih proizvoda koji nisu obeleženi na 
propisani način, izriče mu se zaštitna mera – zabrane obavljanja delatnosti 
za pravno lice, odnosno preduzetnika u trajanju od tri meseca do jedne godine.
*Službeni 
glasnik RS, broj 61/2005

**Službeni 
glasnik RS, broj 68/2014

***Službeni glasnik RS, broj 30/2018

****Službeni glasnik RS, broj 95/2018
Mere posle 
obavljene poreske kontrole

Član 132.

Ako se u 
postupku poreske kontrole konstatuje povreda 
propisa, odnosno nepravilnost u njihovoj primeni, na osnovu 
zapisnika, odnosno dopunskog zapisnika, kao i 
dodatka zapisnika iz člana 128. ovog zakona, Poreska uprava 
donosi rešenje iz člana 129. ovog zakona.

Rešenjem iz stava 
1. ovog člana nalaže se poreskom obvezniku da u roku određenom rešenjem otkloni 
utvrđene povrede zakona, odnosno nepravilnosti u primeni propisa.

Ako poreski 
obveznik ne postupi po rešenju iz stava 1. ovog člana u ostavljenom roku, Poreska 
uprava preduzima mere: 

1) zabrane 
raspolaganja sredstvima na računu, osim u svrhu izmirenja obaveza po osnovu 
poreza;

2) privremene 
zabrane obavljanja delatnosti;

3) privremene 
zabrane obavljanja pojedinih poslova;

4) brisana je (vidi član 15. Zakona – 70/2003-1)

5) privremene 
zabrane otuđenja stvari u slučaju osnovane sumnje da će poreski obveznik 
osujetiti, odnosno onemogućiti izmirivanje poreske obaveze.

Mere iz stava 3. 
ovog člana može naložiti i poreski inspektor u slučaju iz člana 130. stav 1. 
ovog zakona, u toku poreske kontrole.

Dejstvo mera iz 
stava 3. ovog člana traje dok poreski obveznik ne otkloni utvrđene povrede 
zakona, odnosno nepravilnosti u primeni propisa.
*Službeni 
glasnik RS, broj 70/2003

**Službeni 
glasnik RS, broj 55/2004

***Službeni glasnik RS, broj 30/2018
Rešenje o 
merama

Član 133.

Mere iz čl. 130. 
i 131. i člana 132. stav 4. ovog zakona poreski inspektor naređuje rešenjem.

Poreski 
inspektor može mere iz člana 130. ovog zakona narediti usmenim rešenjem, kada 
oceni da je ugrožena naplata poreza.

Кonstatacija o 
donetom usmenom rešenju unosi se u zapisnik o poreskoj kontroli.

U slučaju iz stava 2. ovog člana, poreski inspektor je dužan da u roku od tri 
dana od dana izdavanja usmenog rešenja, donese rešenje u pismenom obliku i dostavi 
ga poreskom obvezniku.

Mere iz člana 
132. stav 3. ovog zakona donosi rešenjem Poreska uprava.
*Službeni 
glasnik RS, broj 61/2005
Postupak sa 
stvarima oduzetim u postupku kontrole

Član 134.

Кad poreski 
inspektor naredi meru oduzimanja stvari iz člana 130. ovog zakona, dužan je da 
oduzete stvari po vrsti i količini 
uskladišti na mestu određenom aktom ministra.

Vrednost stvari iz stava 1. ovog člana utvrđuje komisija u visini cene po kojoj se 
ta stvar može nabaviti na tržištu u momentu 
oduzimanja, 
u roku od pet dana od dana oduzimanja.

Ako je oduzeta 
stvar podložna kvarenju ili ako njeno čuvanje iziskuje velike troškove, Poreska 
uprava postupa na način iz člana 104. stav 4. ovog 
zakona.

Brisani su raniji st. 4. i 5. (vidi član 26. Zakona - 47/2013-12)

Po konačnosti 
rešenja iz člana 133. stav 1. ovog zakona, odnosno po okončanju postupka 
pokrenutog na osnovu krivične prijave iz člana 137. stav 1. ovog zakona, oduzete stvari, osim 
stvari iz stava 3. ovog člana, 
prodaju se putem javne prodaje, odnosno preko trgovačke mreže, a 
oduzeti akcizni proizvodi, izuzev derivata nafte, papirne tube za cigarete, 
filteri za cigarete, papir za cigarete, mašinice za punjenje papirnih tuba za 
cigarete, kao i druge mašinice za uvijanje rezanog duvana komisijski se uništavaju.

Pre javne prodaje iz stava 4. ovog člana, Poreska uprava ponovo vrši utvrđivanje 
vrednosti oduzetih stvari u slučaju kada je proteklo više od godinu dana od dana 
oduzimanja stvari.

Javna prodaja oduzetih stvari iz stava 4. ovog člana vrši se u skladu sa 
odredbama ovog zakona koje uređuju javnu prodaju pokretnih stvari u postupku 
prinudne naplate.

Vlada uređuje postupak sa oduzetim stvarima iz ovog člana za slučaj kad se 
oduzete stvari ne prodaju na ponovljenim usmenim javnim nadmetanjima, pod uslovom 
iz stava 4. ovog člana, u roku od tri meseca od pravosnažnosti rešenja iz člana 
133. stav 1. ovog zakona, odnosno po okončanju postupka pokrenutog na 
osnovu krivične prijave iz člana 137. stav 1.
ovog zakona.

Кupac oduzetih stvari ne može biti poreski obveznik od kojeg su stvari 
oduzete, lice zaposleno u Poreskoj 
upravi i sa njima povezana lica.

Sredstva 
ostvarena prodajom stvari, po odbitku troškova, uplaćuju se u budžet Republike.

Izuzetno, Vlada može stvari iz stava 1. ovog člana, osim stvari koje se 
komisijski uništavaju u smislu stava 4. ovog člana, 
ustupiti bez naknade državnim organima, humanitarnim organizacijama i drugim 
korisnicima humanitarne pomoći, ustanovama kulture, kao i u druge opravdane 
svrhe.

Oduzete stvari iz stava 1. ovog člana koje se ne mogu prodati, odnosno 
upotrebiti zbog zdravstvenih, veterinarskih, fitosanitarnih, sigurnosnih i 
drugih propisanih razloga ili usled većeg oštećenja, uništavaju se u skladu sa 
propisima.

Troškove 
prevoza i uništavanja snosi poreski obveznik 
od koga su oduzete stvari, a ako je on nepoznat ili nedostupan, troškove 
prevoza i uništavanja snosi Poreska uprava.

Akt za izvršavanje ovog člana doneće ministar.
*Službeni 
glasnik RS, broj 55/2004

**Službeni 
glasnik RS, broj 61/2005

***Službeni 
glasnik RS, broj 61/2007

****Službeni 
glasnik RS, broj 53/2010

*****Službeni 
glasnik RS, broj 47/2013

*6Službeni 
glasnik RS, broj 68/2014
Brisan 

je 
naslov iznad člana 134a 
koji je dodat u broju 55/2004 
(vidi član 32. Zakona – 53/2010-15)


Član 
134a  


Brisan je član 134a koji je dodat u broju 55/2004 
(vidi član 32. Zakona – 53/2010-15)
Označavanje nepokretnosti u toku prinudne naplate i kada je 
izrečena mera zabrane vršenja delatnosti
*Službeni 
glasnik RS, broj 68/2014

Član 134a
Nepokretnosti obveznika koje su predmet prinudne 
naplate, odnosno objekti u kojima je zabranjeno obavljanje delatnosti u skladu sa 
članom 131. ovog zakona vidno se označavaju oznakom Poreske uprave.
Način označavanja, sadržinu i izgled oznake iz stava 1. 
ovog člana, bliže uređuje ministar.
*Službeni 
glasnik RS, broj 68/2014
Glava peta
OTКRIVANJE 
PORESКIH КRIVIČNIH DELA
Poreska 
policija

Član 135.

Otkrivanje 
poreskih krivičnih dela i njihovih izvršilaca obavlja Poreska policija.

Poreska krivična dela su krivična dela utvrđena ovim i drugim zakonom, koja kao 
moguću posledicu imaju potpuno ili delimično izbegavanje plaćanja poreza, 
sačinjavanje ili podnošenje falsifikovanog dokumenta od značaja za oporezivanje, 
ugrožavanje naplate poreza i poreske kontrole, nedozvoljen promet akciznih 
proizvoda i druge nezakonite radnje koje su u vezi sa izbegavanjem i pomaganjem u 
izbegavanju plaćanja poreza.

Radi otkrivanja poreskih krivičnih dela i njihovih 
izvršilaca Poreska policija u predistražnom 
postupku postupa kao organ unutrašnjih poslova i ovlašćena je da, u skladu sa 
zakonom, preduzima sve potražene radnje, izuzev ograničenja kretanja.

Poreska policija, u skladu sa odredbama zakona 
kojim se uređuje krivični postupak, može pozivati i saslušavati osumnjičenog 
uključujući i njegovo prinudno dovođenje, pre pokretanja krivičnog postupka izvršiti 
pretresanje stana, poslovnih ili drugih prostorija, prevoznih sredstava i lica 
kada postoje osnovi sumnje da je izvršeno poresko krivično delo i izvršiti 
privremeno oduzimanje predmeta koji mogu 
poslužiti kao dokaz u krivičnom postupku za poreska krivična dela. Pretresanje 
stana i drugih prostorija može se vršiti samo na osnovu 
naredbe suda i uz prisustvo dva svedoka.

Ovlašćenja iz st. 3. i 4. ovog člana Poreska policija preduzima samostalno ili u 
saradnji sa Ministarstvom unutrašnjih poslova. Sa Ministarstvom unutrašnjih poslova 
poreska policija ostvaruje i druge oblike saradnje.

Oblik i način ostvarivanja saradnje iz stava 5. ovog člana sporazumno će svojim 
aktom bliže urediti ministar
nadležan 
za poslove 
finansija i ministar
nadležan 
za unutrašnje poslove.
*Službeni 
glasnik RS, broj 61/2005
**Službeni 
glasnik RS, broj 93/2012
***Službeni 
glasnik RS, broj 68/2014

****Službeni glasnik RS, broj 112/2015
Dostavljanje 
izveštaja Poreskoj policiji

Član 136.

Ako poreski 
inspektor u postupku poreske kontrole dođe do 
saznanja da činjenice i okolnosti ukazuju na 
postojanje osnova sumnje da je izvršeno poresko krivično delo, dužan je da o tome 
sastavi izveštaj i da ga, zajedno sa pribavljenim dokazima, odmah dostavi 
nadležnom rukovodiocu Poreske uprave.

U slučaju iz stava 1. ovog člana, Poreska uprava ne podnosi zahtev za pokretanje 
prekršajnog postupka, niti izdaje prekršajni nalog, osim u slučaju propisanom u 
članu 137. stav 3. ovog zakona.

Nadležni 
rukovodilac Poreske uprave iz stava 1. ovog člana dužan je da u roku od 24 sata 
od prijema izveštaja iz stava 1. ovog člana taj izveštaj sa dokazima prosledi 
rukovodiocu Poreske policije. 

Ako poreski 
inspektor u postupku poreske kontrole utvrdi da činjenice i okolnosti ukazuju na 
postojanje osnova sumnje da je izvršeno krivično delo iz drugih oblasti, ili 
prekršaj za koji Poreska uprava nije nadležna, Poreska uprava podnosi krivičnu, 
odnosno prekršajnu prijavu nadležnom državnom organu.
*Službeni glasnik RS, broj 30/2018
Podnošenje 
krivične prijave

Član 137.

Na osnovu 
prikupljenih obaveštenja Poreska policija sastavlja krivičnu prijavu, u kojoj 
navodi dokaze za koje je saznala prilikom prikupljanja obaveštenja
u skladu sa ovlašćenjima iz člana 135. st. 3. i 4. 
ovog zakona, uključujući i činjenice i dokaze iz izveštaja poreskog inspektora iz 
člana 136. stav 1. ovog zakona, i podnosi je 
javnom tužiocu.
Ako je Poreska policija sastavila i podnela krivičnu 
prijavu na osnovu izveštaja poreskog inspektora iz člana 136. stav 1. ovog 
zakona, inspektor Poreske policije pismeno obaveštava rukovodioca Poreske uprave 
iz člana 136. stav 1. ovog zakona.
Ako Poreska policija na osnovu izveštaja poreskog 
inspektora iz člana 136. stav 1. ovog zakona, utvrdi da činjenice i okolnosti 
koje je poreski inspektor naveo u izveštaju ne ukazuju na postojanje osnova sumnje 
da je izvršeno poresko krivično delo, te da nema uslova za podnošenje krivične 
prijave, inspektor Poreske policije o tome obaveštava nadležnog rukovodioca 
Poreske uprave radi podnošenja zahteva za pokretanje prekršajnog postupka iz člana 
165. stav 2. ovog zakona.

Uz krivičnu 
prijavu iz stava 1. ovog člana dostavljaju se i dokumentacija, pribavljeni 
izveštaji, izjave i drugi materijali koji su relevantni za uspešno vođenje 
postupka.

Ako Poreska 
policija, posle podnošenja krivične prijave, sazna za nove činjenice, dokaze ili 
tragove krivičnog dela, dužna je da prikupi potrebna obaveštenja i izveštaj o 
tome, kao dopunu krivične prijave, dostavi javnom tužiocu.

Poreska policija 
dužna je da u krivičnom postupku sarađuje sa sudom i tužilaštvom.

*Službeni glasnik RS, broj 101/2011
**Službeni glasnik RS, broj 30/2018
Brisan je naziv člana 138. (vidi član 57. Zakona - 68/2014-3)

Član 138.

Brisan je (vidi član 57. Zakona - 68/2014-3)
Prijava 
nadležnom organu

Član 139.

Ako se u 
postupku iz člana 135. stav 3. ovog zakona utvrdi da u radnjama lica nema 
elemenata poreskog krivičnog dela, već one predstavljaju druga kažnjiva 
dela, inspektor Poreske policije će podneti odgovarajuću prijavu nadležnom 
organu.

Brisani su 
raniji st. 2. i 3. (vidi član 58. Zakona - 68/2014-3)

Činjenice i 
dokaze od značaja za visinu poreske obaveze, utvrđene u postupku iz člana 135. 
stav 3. ovog zakona, inspektor Poreske policije dostavlja organizacionoj jedinici 
Poreske uprave gde je poreski obveznik registrovan.
*Službeni 
glasnik RS, broj 20/2009
Deo četvrti
POSTUPAК PO 
PRAVNOM LEКU
Dopuštenost 
žalbe

Član 140.

Protiv poreskog 
upravnog akta kojim je odlučeno o pojedinačnim pravima i obavezama iz 
poreskopravnog odnosa može se podneti žalba.

Žalba se može 
podneti i kada po zahtevu poreskog obveznika za donošenje poreskog upravnog akta 
rešenje nije doneto u propisanom roku.

Protiv konačnog 
poreskog upravnog akta može se pokrenuti upravni spor, ako zakonom nije drukčije 
propisano. 

Tužba u upravnom 
sporu može se podneti, kao da je žalba odbijena, i onda kada podnosilac tužbe 
istakne da o njegovoj žalbi odluka nije doneta u zakonskom roku.

Podneta tužba ne 
odlaže izvršenje poreskog upravnog akta.
Pravo na 
podnošenje žalbe

Član 141.

Žalbu može 
podneti lice o čijim je pravima ili obavezama odlučeno u prvostepenom poreskom 
postupku i lice koje ima pravni interes.
Rok za žalbu

Član 142.

Žalba se podnosi 
u roku od 15 dana od dana prijema poreskog upravnog akta, osim ako zakonom nije 
drukčije propisano.
Podnošenje 
žalbe

Član 143.

Žalba se podnosi 
nadležnom drugostepenom organu (u daljem tekstu: 
drugostepeni organ), a predaje se neposredno ili 
preporučenom poštom, odnosno izjavljuje na zapisnik prvostepenom poreskom organu.

Žalba podneta u 
zakonskom roku nenadležnom organu smatra se kao blagovremeno podneta nadležnom 
organu.

U žalbi se 
navode poreski upravni akt protiv kojeg se podnosi žalba, žalbeni razlozi i 
dokazi za poništenje, izmenu ili ukidanje tog akta. 

U postupku po 
žalbi teret dokazivanja je na žaliocu.

Podnosilac žalbe 
dužan je da žalbu potpiše.

*Službeni glasnik RS, broj 108/2016
Postupanje 
prvostepenog organa po žalbi

Član 144.

Nedopuštenu, 
neblagovremenu ili od neovlašćenog lica izjavljenu žalbu prvostepeni poreski 
organ odbaciće zaključkom.

Protiv zaključka 
iz stava 1. ovog člana može se podneti žalba u roku od osam dana od dana prijema 
zaključka.

Prvostepeni 
poreski organ može usvojiti žalbu i poreski upravni akt izmeniti ako:

1) oceni da je 
žalba opravdana i da nije potrebno sprovoditi novo utvrđivanje činjenica;

2) oceni da je 
sprovedeni postupak bio nepotpun, a to je moglo biti od uticaja na rešavanje;

3) žalilac u 
žalbi iznosi nove činjenice i dokaze koji bi mogli biti od uticaja na drukčije 
rešavanje stvari;

4) žaliocu nije, 
a moralo je biti, omogućeno da učestvuje u postupku;

5) je žalilac 
propustio da učestvuje u postupku, ali je u žalbi opravdao to propuštanje.

U slučaju iz 
stava 3. tačka 1) ovog člana ne sprovodi se dopunski postupak, a u slučaju iz 
stava 3. tač. 2)–5) ovog člana dopunski postupak se sprovodi.

Protiv novog 
poreskog upravnog akta iz stava 3. ovog člana može se podneti žalba.

Prvostepeni 
organ može izmeniti novi poreski upravni akt iz stava 3. ovog člana sve dok 
žalbu ne dostavi na rešavanje drugostepenom organu.

U slučaju iz 
stava 3. ovog člana prvostepeni poreski organ odlučiće u roku od 30 dana od dana 
prijema žalbe.
Organ 
nadležan za rešavanje po žalbi

Član 145.

O žalbi protiv 
prvostepenog poreskog upravnog akta odlučuje 
drugostepeni organ 
određen ovim zakonom.

*Službeni glasnik RS, broj 108/2016
Stranke u 
postupku po žalbi

Član 146.

Stranke u 
postupku po žalbi su:

1) žalilac;


2) lice koje ima 
pravni interes. 
Pravno 
dejstvo žalbe

Član 147. 


Žalba ne odlaže 
izvršenje poreskog upravnog akta. 

Izuzetno, 
drugostepeni organ može odložiti izvršenje poreskog upravnog akta 
kojim je utvrđena poreska obaveza protiv 
kojeg je izjavljena žalba, ako poreski obveznik dokumentuje da bi 
plaćanjem poreza ili sporednih poreskih davanja pre konačnosti pobijanog akta 
pretrpeo bitnu ekonomsku štetu.

Zaključak o 
odlaganju izvršenja, protiv kojeg žalba nije dopuštena, donosi 
drugostepeni organ u roku od pet dana od dana 
prijema zahteva.

Po žalbi 
drugostepeni organ mora odlučiti u roku od 60 dana od dana 
predaje žalbe.

Ako se postupak 
po žalbi okonča na način iz člana 152. stav 3. ovog zakona, prvostepeni poreski 
organ je dužan da postupi po nalogu drugostepenog
organa u roku od 
40 dana od dana prijema drugostepenog rešenja.

Ako je na osnovu 
poreskog rešenja protiv kojeg je izjavljena žalba pokrenut postupak prinudne 
naplate, a postupak po žalbi se ne okonča u roku iz st. 4. i 5. ovog člana, 
prinudna naplata se prekida zaključkom dok se poreskom obvezniku ne dostavi 
rešenje po žalbi, odnosno dok prvostepeni poreski organ ne postupi po nalogu 
drugostepenog organa.
*Službeni 
glasnik RS, broj 84/2002

**Službeni 
glasnik RS, broj 20/2009

***Službeni glasnik RS, broj 108/2016
Odustanak od 
žalbe

Član 148.

Podnosilac žalbe 
može odustati od žalbe do donošenja rešenja po žalbi.

Ako poreski 
obveznik odustane od žalbe, postupak po žalbi obustavlja se zaključkom.

Odustankom od 
žalbe poreski obveznik ne gubi pravo na novu žalbu ako rok za žalbu nije 
istekao.
Privremeni 
prekid postupka

Član 149.

Ako odluka po 
žalbi zavisi od prethodnog pitanja koje je predmet sudskog spora ili je u 
nadležnosti drugog upravnog organa, drugostepeni 
organ zaključkom 
privremeno prekida postupak po žalbi do rešavanja prethodnog pitanja. 

*Službeni glasnik RS, broj 108/2016
Rešavanje 
drugostepenog organa po žalbi
*Službeni glasnik RS, broj 108/2016

Član 150.

Ako je žalba 
nedopuštena, neblagovremena ili izjavljena od neovlašćenog lica, a prvostepeni 
poreski organ je propustio da je zbog toga odbaci, odbaciće je 
drugostepeni organ. 

Ako žalbu ne 
odbaci, drugostepeni organ uzima predmet u rešavanje.

Drugostepeni 
organ može da: 

1) odbije žalbu;


2) poništi 
poreski upravni akt u celosti ili delimično; 

3) izmeni 
poreski upravni akt.

*Službeni glasnik RS, broj 108/2016
Odbijanje 
žalbe

Član 151.

Drugostepeni 
organ će odbiti žalbu kada utvrdi da je prvostepeni postupak pravilno 
sproveden i da je poreski upravni akt pravilno i na zakonu zasnovan, a žalba 
neosnovana.

Drugostepeni 
organ odbiće žalbu i kada nađe da je u prvostepenom postupku bilo 
nedostataka, ali da su oni takvi da nisu mogli uticati na rešenje poreske upravne 
stvari.

Ako drugostepeni organ nađe da je prvostepeni poreski upravni akt zasnovan na zakonu, ali 
zbog drugih razloga, a ne zbog onih navedenih u aktu, on će u svom rešenju 
navesti te razloge, a žalbu odbiti.

*Službeni glasnik RS, broj 108/2016
Poništavanje 
poreskog upravnog akta

Član 152.

Ako drugostepeni organ utvrdi da su u prvostepenom poreskom postupku činjenice nepotpuno 
ili pogrešno utvrđene, da se u postupku nije vodilo računa o pravilima postupka 
koja bi bila od uticaja na rešavanje poreske upravne stvari, ili da je dispozitiv 
pobijanog poreskog upravnog akta nejasan ili je u protivrečnosti s obrazloženjem, 
on će dopuniti postupak i otkloniti izložene nedostatke, sam ili preko 
prvostepenog poreskog organa ili zamoljenog organa.

Ako drugostepeni organ nađe da se na osnovu činjenica utvrđenih u dopunskom postupku 
poreska upravna stvar mora rešiti drukčije nego što je rešena u prvostepenom 
poreskom upravnom aktu, on će rešenjem poništiti prvostepeni poreski upravni akt 
i sam rešiti poresku upravnu stvar.

Ako drugostepeni organ nađe da će nedostatke prvostepenog poreskog postupka brže i 
ekonomičnije otkloniti prvostepeni poreski organ, on će svojim rešenjem poništiti 
prvostepeni poreski upravni akt i vratiti predmet prvostepenom poreskom organu 
na ponovni postupak. U tom slučaju drugostepeni organ dužan je da svojim 
rešenjem ukaže prvostepenom poreskom organu u kojem pogledu treba da dopuni 
postupak, a prvostepeni organ dužan je da u svemu postupi po drugostepenom 
rešenju i da bez odlaganja, a najkasnije u roku od 40 dana od dana prijema 
drugostepenog rešenja, donese novo rešenje.

Protiv novog 
rešenja iz stava 3. ovog člana dopuštena je žalba.

Ako drugostepeni organ utvrdi da su u prvostepenom poreskom upravnom aktu pogrešno 
ocenjeni dokazi, da je iz utvrđenih činjenica izveden pogrešan zaključak u pogledu 
činjeničnog stanja, da je pogrešno primenjen pravni propis na osnovu kojeg se 
rešava stvar, ili ako nađe da je na osnovu slobodne ocene trebalo doneti 
drukčije rešenje, on će svojim rešenjem poništiti prvostepeni poreski upravni akt 
i sam rešiti stvar.

Ako drugostepeni organ utvrdi da je poreski upravni akt pravilan u pogledu utvrđenih 
činjenica i u pogledu primene zakona, ali da se cilj zbog kojeg je akt donet može 
postići i drugim sredstvima povoljnijim za poreskog obveznika, on će izmeniti 
prvostepeni poreski upravni akt u tom smislu.
*Službeni 
glasnik RS, broj 20/2009
**Službeni glasnik RS, broj 108/2016
Oglašavanje 
poreskog upravnog akta ništavim

Član 153.

Ako drugostepeni organ utvrdi da je u prvostepenom postupku učinjena nepravilnost koja 
čini poreski upravni akt ništavim, oglasiće takav akt ništavim, kao i onaj deo 
postupka koji je sproveden posle te nepravilnosti.

Ako drugostepeni organ utvrdi da je prvostepeni poreski upravni akt doneo nenadležni 
organ, on će taj akt po službenoj dužnosti poništiti i dostaviti predmet 
nadležnom organu na rešavanje.

*Službeni glasnik RS, broj 108/2016
Poništavanje i 
izmena poreskog rešenja u vezi s upravnim sporom

Član 154.

Poreski organ 
protiv čijeg je rešenja blagovremeno pokrenut upravni spor može, do okončanja 
spora, da poništi ili izmeni svoje rešenje iz onih razloga iz kojih bi sud mogao 
da poništi to rešenje.

Poništavanje ili 
izmena rešenja iz stava 1. ovog člana može se izvršiti samo ako se na taj način 
otklanja nepravilnost ili nezakonitost u postupku donošenja rešenja i ako se time 
poreski obveznik ne dovodi u nepovoljniji položaj.

Poresko rešenje 
iz stava 1. ovog člana dostavlja se poreskom obvezniku i nadležnom sudu.
Deo peti
PRAVNA POMOĆ 
U PORESКIM STVARIMA
Opšte odredbe

Član 155.

Pravna pomoć, u 
smislu ovog zakona, je pomoć koju državni organi i organizacije, organi 
teritorijalne autonomije i lokalne samouprave pružaju Poreskoj upravi 
dostavljanjem informacija ili primenom određenih mera potrebnih za sprovođenje 
poreskog postupka, a na osnovu zahteva Poreske uprave.
Uslovi 
pružanja pravne pomoći

Član 156.

Poreska uprava 
može zahtevati pravnu pomoć u poreskom postupku ako:

1) ne može sama 
da obavi službenu radnju;

2) ne raspolaže 
odgovarajućim uređajima ili sredstvima, neophodnim za obavljanje službene radnje;

3) bi službenu 
radnju mogla da obavi samo uz značajno veći trošak nego zamoljeni organ, odnosno 
organizacija.

Ako zamoljeni 
organ, odnosno organizacija odbije da pruži traženu pravnu pomoć ili ne odgovori 
na zahtev Poreske uprave u ostavljenom roku, Poreska uprava obaveštava ministra.

Međunarodna 
pravna pomoć

Član 157.

Međunarodnom 
pravnom pomoći, u smislu ovog zakona, smatra se pravo Poreske uprave da se u 
toku poreskog postupka obrati za pružanje pravne pomoći inostranom poreskom 
organu, kao i obaveza Poreske uprave da takvu pomoć pruži inostranom poreskom 
organu.

Pružanje 
međunarodne pravne pomoći zasniva se na međunarodnim ugovorima.

Ako pružanje 
međunarodne pravne pomoći nije uređeno međunarodnim ugovorom, pravna pomoć će se 
pružiti pod uslovima:

1) ako postoji 
reciprocitet;

2) ako se država 
koja prima pravnu pomoć obaveže da primljene informacije i dokumentaciju koristi 
samo u svrhu poreskog, prekršajnog ili krivičnog postupka, kao i da će biti 
dostupne samo licima, organima uprave, odnosno pravosudnim organima nadležnim za 
određeni poreski predmet ili sprovođenje prekršajnog, odnosno krivičnog postupka 
u vezi sa tim predmetom;

3) ako država 
kojoj se pruža pravna pomoć izrazi spremnost da kod poreza na dohodak, dobit i 
imovinu sporazumno izbegne moguće dvostruko oporezivanje odgovarajućim 
razgraničenjem poreske jurisdikcije; 

4) ako 
zadovoljenje zamolnice ne ugrožava javni poredak ili druge bitne interese 
Republike; 

5) ako ne 
postoji opasnost da bi pružanje pravne pomoći dovelo do odavanja 
tajnog podatka 
ili poslovne tajne ili da bi se rezidentnom poreskom obvezniku mogla naneti 
šteta većih razmera.
*Službeni glasnik RS, broj 112/2015
Obaveze 
državnih organa i organizacija i organa teritorijalne autonomije i lokalne 
samouprave

Član 158.

Državni organi i 
organizacije, organi teritorijalne autonomije i lokalne samouprave dužni su da 
Poreskoj upravi po službenoj dužnosti dostave činjenice koje su saznali vršeći 
poslove iz svoje nadležnosti, a koje su od značaja za utvrđivanje poreske 
obaveze.

Lica iz stava 1. ovog člana dužna su da na zahtev Poreske uprave dostave podatke 
kojima raspolažu vršeći poslove iz svoje nadležnosti, a koji su od značaja za 
utvrđivanje poreske obaveze.
*Službeni 
glasnik RS, broj 61/2007
Brisan je 
naslov iznad člana 159. (vidi član 46. 
Zakona – 61/2007-8)
Član 159.
Jedinica lokalne samouprave vodi podatke koji su od 
značaja za utvrđivanje poreza na imovinu i drugih izvornih javnih prihoda iz 
člana 2a ovog zakona, kao i podatke o naplati tih izvornih javnih prihoda u 
jedinstvenom poreskom informacionom sistemu jedinica lokalne samouprave (u daljem 
tekstu: jedinstveni informacioni sistem lokalnih poreskih administracija). 
Služba Vlade nadležna za projektovanje, usklađivanje, 
razvoj i funkcionisanje sistema elektronske uprave uspostavlja i vodi jedinstveni 
informacioni sistem lokalnih poreskih administracija i obezbeđuje tehničke 
uslove za njegovu primenu.
U jedinstvenom informacionom sistemu lokalnih poreskih 
administracija vode se podaci o poreskom obvezniku, i to: naziv, odnosno lično 
ime, PIB, kao i podaci iz poreskih prijava i drugih akata i registara, koji su 
od značaja za utvrđivanje izvornih javnih prihoda jedinica lokalne samouprave, 
podaci o utvrđenim izvornim javnim prihodima jedinica lokalne samouprave, kao i 
podaci o naplati tih javnih prihoda.
Jedinstveni informacioni sistem lokalnih poreskih 
administracija preuzima podatke iz izvornih registara, i to iz: Registra 
matičnih knjiga, Registra prebivališta, Registra privrednih društava, odnosno 
preduzetnika, Кatastra nepokretnosti i drugih registara neophodnih za njegovo 
vođenje, u skladu sa zakonom kojim se uređuje elektronska uprava.
Pravo pristupa podacima u jedinstvenom informacionom 
sistemu lokalnih poreskih administracija služba Vlade iz stava 2. ovog člana 
odobrava organima i organizacijama kojima su ti podaci neophodni u vršenju 
upravnih ili drugih postupaka utvrđenih zakonom.
Jedinstveni informacioni sistem lokalnih poreskih 
administracija obezbeđuje i vršenje drugih postupaka u vezi sa utvrđivanjem i 
naplatom izvornih javnih prihoda jedinica lokalne samouprave, kao i podnošenje 
elektronskih poreskih prijava.

*Službeni glasnik RS, broj 30/2018

Član 159a

Status 
rezidenta države sa kojom je zaključen ugovor o izbegavanju dvostrukog oporezivanja 
nerezident dokazuje 
potvrdom o rezidentnosti 
overenom od nadležnog organa druge države ugovornice čiji je rezident i to na 
posebnom obrascu 
ili overenom prevodu potvrde na obrascu koji propisuje nadležni organ države sa 
kojom je zaključen ugovor o izbegavanju dvostrukog oporezivanja.


Status 
rezidenta Republike Srbije, 
rezident dokazuje 
potvrdom na posebnom obrascu, osim u slučajevima kada se status rezidenta 
dokazuje potvrdom na obrascu koji propisuje nadležni organ države sa kojom je 
zaključen ugovor o izbegavanju dvostrukog oporezivanja.

Postupak i način izdavanja, kao i izgled obrazaca iz st. 1. i 2. ovog člana 
propisuje ministar.

Potvrdu iz 
stava 2. ovog člana izdaje Poreska uprava.
*Službeni 
glasnik RS, broj 20/2009

**Službeni 
glasnik RS, broj 53/2010

***Službeni 
glasnik RS, broj 47/2013

****Službeni 
glasnik RS, broj 108/2013

*****Službeni 
glasnik RS, broj 68/2014

Član 159b

Državni organi i organizacije, 
organi teritorijalne autonomije i lokalne samouprave, javna preduzeća i pravna i 
fizička lica kojima su poverena javna ovlašćenja
dužni su da na zahtev organa jedinice lokalne 
samouprave, u roku od 30 dana od dana prijema zahteva, dostave podatke kojima 
raspolažu vršeći poslove iz svoje nadležnosti, a koji su od značaja za 
utvrđivanje, kontrolu i naplatu izvornih prihoda jedinice lokalne samouprave na koje se primenjuje 
ovaj zakon.

Jedinica lokalne samouprave ne plaća naknadu troškova, odnosno taksu, za podatke 
koje pribavlja od organa i organizacija iz stava 1. ovog člana, za potrebe 
utvrđivanja njenih izvornih prihoda na koje se primenjuje ovaj zakon.
*Službeni 
glasnik RS, broj 53/2010
**Službeni glasnik RS, broj 95/2018
Deo šesti
NADLEŽNOST I 
ORGANIZACIJA PORESКE UPRAVE
Nadležnost 
Poreske uprave

Član 160.

Poreska uprava:

1) vrši 
registraciju poreskih obveznika dodeljivanjem PIB i vodi jedinstven registar 
poreskih obveznika;

1a) 
brisana je (vidi član 10. Zakona - 95/2018-240)

2) vrši 
utvrđivanje poreza u skladu sa zakonom;

3) vrši poresku 
kontrolu u skladu sa zakonom; 

4) vrši redovnu 
i prinudnu naplatu poreza i sporednih poreskih davanja;

5) otkriva 
poreska krivična dela i njihove izvršioce i u vezi sa tim preduzima zakonom 
propisane mere;

5a) 
brisana je (vidi član 61. Zakona - 68/2014-3)

6) izdaje prekršajne naloge, odnosno nadležnom prekršajnom sudu podnosi zahteve 
za pokretanje prekršajnog postupka za poreske prekršaje 
i prekršaje propisane zakonom koji uređuje fiskalne 
kase;

6a) brisana je (vidi član 35. Zakona – 53/2010-15)

7) brisana je (vidi član 19. Zakona - 108/2016-14)

7a) 
brisana je 
(vidi 
član 45. 
Zakona - 101/2011-266)

7b) brisana je (vidi član 19. Zakona - 
108/2016-14)

8) stara se o 
primeni međunarodnih ugovora o izbegavanju dvostrukog oporezivanja;

9) razvija i održava jedinstveni poreski informacioni 
sistem;

10) vodi poresko
računovodstvo;

11) planira i 
sprovodi obuku zaposlenih;

11a) vrši unutrašnju kontrolu nad primenom zakona i drugih propisa od strane 
njenih organizacionih jedinica, kao i unutrašnju kontrolu rada i ponašanja poreskih 
službenika i nameštenika u vezi sa radom i u slučajevima kada se utvrdi 
protivpravno postupanje ili ponašanje pokreće i vodi odgovarajuće postupke radi 
utvrđivanja odgovornosti;

11b) brisana je (vidi član 66. Zakona - 30/2018-17)

11v) obavlja internu reviziju svih organizacionih delova Poreske uprave u skladu 
sa zakonom i međunarodnim standardima interne revizije u javnom sektoru;

12) pruža 
stručnu pomoć poreskim obveznicima u primeni poreskih propisa 
za poreze koje 
utvrđuje, kontroliše i naplaćuje, u skladu sa kodeksom ponašanja 
zaposlenih u Poreskoj upravi;

13) obezbeđuje 
javnost u radu;

13a) brisana je (vidi član 66. Zakona - 30/2018-17)

13b) brisana je (vidi član 66. Zakona - 30/2018-17)

13v) brisana je (vidi član 66. Zakona - 30/2018-17)

13g) 
brisana je (vidi član 29. Zakona - 47/2013-12)

13d) 
brisana je (vidi član 10. Zakona - 95/2018-240)

14) obavlja druge poslove u skladu sa zakonom;

15) obavlja i druge poslove na osnovu zaključenih ugovora uz naknadu, u skladu sa zakonom.
*Službeni 
glasnik RS, broj 61/2007

**Službeni 
glasnik RS, broj 53/2010

***Službeni 
glasnik RS, broj 101/2011


****Službeni glasnik RS, broj 
68/2014


*****Službeni glasnik RS, broj 30/2018


*6Službeni glasnik RS, broj 95/2018
Poreska 
policija

Član 161.

Za izvršavanje 
poslova na otkrivanju i prijavljivanju poreskih krivičnih dela i njihovih izvršilaca 
obrazuje se Poreska policija, kao posebna organizaciona jedinica Poreske uprave.

Poreska policija 
planira, organizuje i izvršava poslove iz stava 1. ovog člana, u skladu sa 
zakonom.

Poreskom 
policijom rukovodi glavni inspektor Poreske policije koga, na predlog ministra, 
postavlja Vlada.
Službena 
značka i legitimacija

Član 162.

Inspektoru 
Poreske policije izdaje se službena značka i legitimacija ovlašćenog 
službenog lica. 

Inspektor 
Poreske policije u obavljanju poslova mora imati službenu značku i 
legitimaciju.

Akt o službenoj legitimaciji inspektora Poreske 
policije, poreskog inspektora i poreskog izvršitelja, kao i o službenoj 
znački inspektora Poreske policije donosi 
ministar.

Akt o službenoj legitimaciji inspektora i izvršitelja u organu jedinice lokalne 
samouprave nadležnom za utvrđivanje, naplatu i kontrolu izvornih prihoda jedinice 
lokalne samouprave donosi nadležni organ jedinice lokalne samouprave, uz 
saglasnost ministra nadležnog za poslove uprave.

Inspektor Poreske policije mora imati zaštitnu opremu sa oznakama Poreske 
policije čiji izgled i slučajeve u kojima se koristi, propisuje ministar.
*Službeni 
glasnik RS, broj 23/2003

**Službeni 
glasnik RS, broj 55/2004

***Službeni 
glasnik RS, broj 53/2010
Poresko računovodstvo
*Službeni 
glasnik RS, broj 53/2010

Član 163.

Poreska uprava 
vodi poresko računovodstvo.

Sadržinu, postupak i način vođenja poreskog računovodstva bliže uređuje ministar, 
na predlog Poreske uprave.

Isprava izdata 
na osnovu podataka iz poreskog računovodstva smatra se javnom ispravom.
*Službeni 
glasnik RS, broj 53/2010
Vanbilansno poresko računovodstvo

*Službeni 
glasnik RS, broj 47/2013
Član 163a

U vanbilansnom poreskom računovodstvu Poreska uprava vodi neplaćene poreske 
obaveze:

1) poreskih obveznika koji su saglasno drugim propisima brisani iz propisanog 
registra, osim ako je za ispunjenje tih obaveza odgovorno drugo lice;

2) za koje je nastupila

zastarelost u 
skladu sa ovim zakonom;
3) koje su predmet namirenja u skladu sa zakonom kojim 
se reguliše stečajni postupak putem bankrotstva, do okončanja stečajnog postupka;
4) po osnovu spornih i dubioznih potraživanja.
Neplaćene poreske obaveze iz stava 1. ovog člana vode 
se po poreskom obvezniku i iznosima dugovanog poreza i kamate po pojedinačnim 
uplatnim računima javnih prihoda.
Poreska uprava po službenoj dužnosti neplaćene obaveze 
iz stava 1. ovog člana prenosi iz poreskog računovodstva u vanbilansno poresko 
računovodstvo po saznanju o brisanju iz propisanog registra, po donošenju rešenja o 
utvrđivanju spornih i dubioznih potraživanja, odnosno po podnetoj prijavi 
potraživanja u stečajnom postupku.

Sadržinu, postupak i način vođenja vanbilansnog poreskog računovodstva, 
uključujući i način vođenja spornih i dubioznih potraživanja, bliže 
uređuje ministar aktom iz člana 163. stav 2. ovog zakona.
*Službeni 
glasnik RS, broj 47/2013
**Službeni glasnik RS, broj 108/2016


***Službeni glasnik RS, broj 30/2018
Poreski 
informacioni sistem

Član 164.

Informacioni 
sistem Poreske uprave je jedinstven.

Program razvoja 
informacionog sistema Poreske uprave donosi ministar, na predlog direktora 
Poreske uprave.

Program iz stava 
2. ovog člana sadrži naročito: 

1) stvaranje 
tehničkih pretpostavki za razvijanje jedinstvenog informacionog sistema Poreske 
uprave; 

2) razvojne 
pravce, dinamiku izgradnje i opremanja; 

3) potrebna 
sredstva i način njihovog obezbeđivanja.

U okviru svog 
informacionog sistema, Poreska uprava uređuje i obezbeđuje standarde, 
definicije, klasifikacije i nomenklature, kodiranje podataka, tehniku obrade, 
prenos i iskazivanje podataka.
Ovlašćenja 
Poreske uprave u poreskom i prekršajnom
postupku

*Službeni glasnik RS, broj 93/2012
**Službeni 
glasnik RS, broj 
68/2014

Član 165.

Po žalbama 
izjavljenim protiv prvostepenih rešenja donetih u poreskom postupku, 
odnosno u postupcima iz člana 2a stav 1. ovog zakona, rešava 
drugostepeni organ – ministarstvo nadležno za 
poslove finansija.

Poreska uprava izdaje prekršajne naloge 
i podnosi zahteve za pokretanje prekršajnog postupka shodnom primenom zakona kojim se uređuju 
prekršaji.

Brisan je 

raniji 
stav 2. (vidi član 38. Zakona – 53/2010-15).

Brisan je

raniji stav 3. (vidi član 48. Zakona – 61/2007-8).

Brisan je raniji stav 3. (vidi član 21. Zakona – 
108/2016-14)
*Službeni 
glasnik RS, broj 68/2014
**Službeni glasnik RS, broj 108/2016


***Službeni glasnik RS, broj 30/2018
Oslobađanje od 
troškova u poreskom postupku

Član 166.

U poreskom 
postupku Poreska uprava ne plaća takse, naknade i druge troškove za radnje i 
usluge koje joj, u tom postupku, pružaju državni organi, organi nadležni za 
vođenje registara, banke i drugi organi i organizacije.
*Službeni 
glasnik RS, broj 55/2004
Rukovođenje

Član 167. 


Poreskom upravom 
rukovodi direktor.

Direktora 
postavlja Vlada, na predlog ministra.

Direktor Poreske 
uprave obezbeđuje koordinaciju rada i jedinstvenu primenu poreskih propisa na 
celokupnoj teritoriji Republike, koja se ostvaruje aktima ministra (pravilnici, 
naredbe, uputstva, obavezne instrukcije) i neposrednim 
izdavanjem internih 
akata za rad (uputstva, naredbe, instrukcije i dr.).

Na predlog 
direktora Poreske uprave, ministar uređuje: 

1) unutrašnje 
uređenje i sistematizaciju radnih mesta u Poreskoj upravi, kojom se 
propisuju posebna znanja i sposobnosti za pojedina radna mesta;

2) prava i 
obaveze zaposlenih u Poreskoj upravi (u daljem tekstu: poreski službenici) iz 
radnog odnosa koje se odnose na: visinu osnovnog i dodatnog koeficijenta, platne 
grupe i platne razrede za zvanja poreskih službenika utvrđena ovim zakonom, 
kriterijume, visinu i periode za stimulativno nagrađivanje, pokretanje i vođenje 
postupka za utvrđivanje odgovornosti poreskih službenika i nameštenika za 
štetu, pokretanje i vođenje disciplinskog postupka protiv poreskih službenika i 
nameštenika, kao i izricanje disciplinskih mera, ovlašćenje za vođenje 
disciplinskog postupka i prenošenje tog ovlašćenja, kao i evidencija izrečenih 
mera;

3) stručno 
obrazovanje, osposobljavanje i usavršavanje poreskih službenika;

4) pravila 
ponašanja poreskih službenika;

5) poslove koji 
su nespojivi sa službenom dužnošću;

6) druga pitanja 
u skladu sa ovim i drugim zakonom.
*Službeni 
glasnik RS, broj 20/2009

**Službeni 
glasnik RS, broj 101/2011

Član 167a

Brisan je (vidi član 12. Zakona - 86/2019-4)
Organizacione 
jedinice

Član 168.

Za obavljanje 
poslova iz nadležnosti Poreske uprave obrazuju se organizacione jedinice.

Način 
obrazovanja, broj, struktura, mreža i delokrug organizacionih jedinica iz stava 
1. ovog člana uređuju se aktom ministra, na predlog direktora Poreske uprave.


Određeni poslovi 
Poreske uprave mogu se vršiti izvan sedišta organizacione jedinice, o čemu 
odlučuje direktor Poreske uprave.
Član 168a
Organizacionim jedinicama konstituisanim na osnovu 
akta iz člana 168. ovog zakona rukovode zaposleni, koje raspoređuje direktor 
Poreske uprave, uz prethodnu saglasnost ministra.
*Službeni 
glasnik RS, broj 108/2013
Radni odnosi

Član 169.

Na poreske 
službenike primenjuju se propisi o državnoj upravi, propisi o radnim 
odnosima i platama u državnim organima, kao i propisi iz oblasti zdravstvenog i 
penzijsko-invalidskog osiguranja i obrazovanja, ako ovim zakonom nije drukčije 
propisano. 

Brisani su

raniji st. 2. 
i 3. (vidi član 24. Zakona – 20/2009-39)

Poreski 
službenici dužni su da 
izvršavaju naloge ministra, direktora, odnosno neposrednog rukovodioca 
izdate radi obavljanja poslova ili u vezi sa radom, osim onih kojima se nalaže izvršenje radnji koje 
predstavljaju krivično delo.

Brisan je

raniji stav 5. (vidi član 24. Zakona – 20/2009-39)

Poreski 
službenici ne mogu obavljati 
poslove koji su nespojivi sa službenom dužnošću, a prilikom obavljanja poslova iz 
svoje nadležnosti dužni su da poštuju pravila ponašanja zaposlenih u Poreskoj 
upravi.

Poreski 
službenici su dužni da se 
stručno obrazuju, osposobljavaju i usavršavaju prema programu Poreske uprave.

Inspektoru 
Poreske policije računa se uvećani staž osiguranja, tako što se svakih 12 meseci 
efektivno provedenih na radu računa najviše kao 16 meseci staža osiguranja. 

Inspektoru 
Poreske policije, poreskom inspektoru i poreskom 
izvršitelju kod koga nastanu promene u psihofizičkom ili opštem 
zdravstvenom stanju, koje ga čine nesposobnim za vršenje poslova inspektora 
Poreske policije, poreskog inspektora i poreskog 
izvršitelja, prestaje radni odnos, ako ne postoji mogućnost 
raspoređivanja na druge poslove u Poreskoj upravi.

Promenom 
psihofizičkog ili opšteg zdravstvenog stanja iz stava 6. ovog člana 
smatra se gubitak radne sposobnosti u smislu propisa o penzijsko-invalidskom 
osiguranju, a inspektor Poreske policije, poreski 
inspektor i poreski izvršitelj kome po tom osnovu prestane radni 
odnos ima pravo na invalidsku penziju.

Promene psihofizičkog ili opšteg zdravstvenog stanja iz stava 6. 
ovog člana utvrđuje nadležna komisija organizacije obaveznog socijalnog 
osiguranja, na predlog direktora Poreske uprave ili lica koje on ovlasti.

Poreskom službeniku iz stava 5. ovog člana može prestati radni odnos i pre 
ispunjenja opštih uslova za sticanje starosne penzije, a u skladu sa propisima o 
penzijskom i invalidskom osiguranju.
*Službeni 
glasnik RS, broj 61/2005

**Službeni 
glasnik RS, broj 20/2009

***Službeni glasnik RS, broj 30/2018
Način popunjavanja izvršilačkih radnih mesta
*Službeni 
glasnik RS, broj 20/2009

Član 169a

Popunjavanje izvršilačkih radnih mesta u Poreskoj upravi vrši se u skladu sa 
propisima kojima se uređuje rad državnih službenika ako ovim zakonom nije 
drugačije uređeno.

Radno mesto
u Poreskoj upravi popunjava se trajnim 
premeštajem poreskog službenika, putem javnog konkursa ili, izuzetno, 
preuzimanjem državnog službenika iz drugog državnog organa.

Odluku o popunjavanju radnih mesta
na način iz stava 2. ovog 
člana donosi direktor Poreske uprave.
*Službeni 
glasnik RS, broj 20/2009

**Službeni glasnik RS, broj 30/2018
Popunjavanje radnih mesta
putem javnog 
konkursa
*Službeni 
glasnik RS, broj 20/2009

**Službeni glasnik RS, broj 30/2018

Član 169b

Javni konkurs se objavljuje na internet strani Poreske uprave, na portalu 
e-uprave, u periodičnom izdanju oglasa nacionalne službe za zapošljavanje i na 
internet strani službe za upravljanje kadrovima.

Oglas o javnom konkursu sadrži podatke o: državnom organu, radnom mestu, 
uslovima za zaposlenje na radnom mestu, mestu rada, stručnoj osposobljenosti, 
znanjima i veštinama koje se ocenjuju u izbornom postupku, načinu njihove provere 
(pismena provera, usmeni razgovor ili drugi način), roku u kome se podnose prijave, ličnom imenu lica zaduženog za davanje 
obaveštenja o javnom konkursu, adresi na koju se prijave podnose i dokazima koji 
se prilažu uz prijavu.

Javni konkurs sprovodi konkursna komisija koju imenuje direktor Poreske uprave. 
Кonkursna komisija ima predsednika i dva člana koji, po potrebi, mogu imati 
zamenike.

Brisan je raniji stav 4. (vidi član 71. Zakona - 
30/2018-17)
*Službeni 
glasnik RS, broj 20/2009

**Službeni glasnik RS, broj 30/2018
Izborni postupak
*Službeni 
glasnik RS, broj 20/2009

Član 169v

Кonkursna komisija sastavlja spisak kandidata koji ispunjavaju uslove konkursa i 
među njima sprovodi izborni postupak.

Postupak izbora kandidata sprovodi se radi ocene stručne osposobljenosti, znanja i 
veština kandidata 
.

Ako konkursna komisija posle sprovedenog postupka izbora, utvrdi da nijedan 
kandidat nije ispunio merila propisana za izbor, odnosno da ne odgovara 
potrebama radnog mesta, sastavlja zapisnik u kome konstatuje da javni konkurs 
nije uspeo, o čemu se rešenjem obaveštavaju 
kandidati koji su učestvovali u izbornom postupku.
*Službeni 
glasnik RS, broj 20/2009

**Službeni glasnik RS, broj 30/2018
Lista za izbor kandidata
*Službeni 
glasnik RS, broj 20/2009

Član 169g

Ako konkursna komisija posle sprovedenog postupka izbora utvrdi da neki od 
kandidata ili svi kandidati ispunjavaju 
merila propisana za izbor, sačinjava listu 
za izbor kandidata od najviše tri kandidata sa najboljim rezultatom postignutim u 
postupku izbora (u daljem tekstu: lista za izbor kandidata) i istu dostavlja 
direktoru Poreske uprave.

Direktor Poreske uprave sa liste za izbor kandidata bira kandidata i rešenjem 
odlučuje o njegovom prijemu u radni odnos 
ukoliko je izabran kandidat koji nije državni službenik, odnosno donosi rešenje o 
premeštaju ako je izabran kandidat koji je državni službenik.

Rešenje iz stava 2. ovog člana sadrži lično ime kandidata, vrstu i stepen 
obrazovanja i naziv unutrašnje organizacione jedinice Poreske uprave u koju se prima i 
naziv radnog mesta na koje se raspoređuje.

Кandidati na javnom konkursu koji su učestvovali u 
izbornom postupku, imaju pravo da izjave žalbu u roku od osam dana od 
dana prijema rešenja iz stava 2. ovog člana i 
člana 169v stav 3. ovog zakona. Žalba se podnosi Žalbenoj komisiji 
Vlade, preko donosioca prvostepenog rešenja.
*Službeni 
glasnik RS, broj 20/2009

**Službeni glasnik RS, broj 30/2018
Popunjavanje radnih mesta preuzimanjem državnog službenika iz 
drugog državnog organa
*Službeni 
glasnik RS, broj 20/2009

Član 169d

Radno mesto na neodređeno vreme u Poreskoj upravi može se popuniti preuzimanjem 
državnog službenika iz drugog državnog organa.

Preuzimanje državnog službenika iz drugog državnog organa vrši se na osnovu 
sporazuma potpisanog između direktora Poreske uprave i rukovodioca državnog 
organa iz kojeg se preuzima državni službenik u Poresku upravu, uz saglasnost 
tog državnog službenika.
*Službeni 
glasnik RS, broj 20/2009
Rad na određeno vreme
*Službeni 
glasnik RS, broj 20/2009

Član 169đ

Radni odnos na određeno vreme zasniva se radi zamene odsutnog poreskog 
službenika, do njegovog povratka, radi popunjavanja upražnjenog radnog mesta, do 
okončanja postupka popune na neodređeno vreme ili zbog privremenog povećanja obima 
poslova na pojedinim radnim mestima koje postojeći broj poreskih službenika ne 
može blagovremeno da obavi.

Radni odnos na određeno vreme zasniva se najduže do 12 meseci.
*Službeni 
glasnik RS, broj 20/2009
Privremeni premeštaj
*Službeni 
glasnik RS, broj 20/2009

Član 169e

Pored slučajeva privremenog premeštaja državnih službenika u istom državnom 
organu, uređenih propisima o radnim odnosima u državnim organima, poreski 
službenik, može biti premešten na radno mesto u više zvanje u trajanju do 12 
meseci, ukoliko ispunjava uslove u pogledu stepena i vrste stručne spreme, znanja 
i sposobnosti i ukoliko je potrebno da se radno mesto hitno popuni.

Poreski službenik koji je privremeno premešten u skladu sa stavom 1. ovog člana, 
stiče sva prava radnog mesta na koje je privremeno premešten, dok premeštaj 
traje.

Poreski službenik može biti privremeno premešten zbog potrebe rada, na drugo 
radno mesto i to kako u okviru funkcije kojoj pripada radno mesto sa koga se 
premešta, tako i sa radnog mesta koje pripada osnovnim funkcijama Poreske uprave 
na radno mesto u ostalim funkcijama i obrnuto, pod uslovom da ispunjava uslove za 
rad na tom radnom mestu predviđene aktom o unutrašnjem uređenju i sistematizaciji 
radnih mesta.
*Službeni 
glasnik RS, broj 20/2009
Brisan je raniji naziv 
člana 169ž (vidi član 74. Zakona - 30/2018-17)

Član 169ž
Brisan je (vidi član 74. 
Zakona - 30/2018-17)
Radno vreme
*Službeni 
glasnik RS, broj 20/2009

Član 169z

Radno vreme se utvrđuje opštim propisom koji važi za državne organe.

Izuzetno od redovnog radnog vremena, poreski službenici i nameštenici su dužni 
da obavljaju poslove i u manje povoljnom radnom vremenu.

Radom u manje povoljnom radnom vremenu smatra se:

1) rad u smenama;

2) rad subotom, nedeljom, praznicima i drugim neradnim danima;

3) rad duži od punog radnog vremena (prekovremeni rad);

4) noćni rad.
*Službeni 
glasnik RS, broj 20/2009
Pripravnost
*Službeni 
glasnik RS, broj 20/2009

Član 169i

Pripravnost se smatra radom u manje povoljnom radnom vremenu u kojem poreski 
službenici i nameštenici, van radnog vremena moraju biti dostupni (u 
pripravnosti), da bi, ukoliko se ukaže potreba, izvršili određene poslove svog 
radnog mesta.

Pripravnost za rad ne ubraja se u redovnu radnu obavezu.

Bliže uslove i način izvršenja pripravnosti za rad, propisuje ministar, na 
predlog direktora Poreske uprave.
*Službeni 
glasnik RS, broj 20/2009
Razvrstavanje izvršilačkih radnih mesta poreskih službenika 
po zvanjima
*Službeni glasnik RS, broj 30/2018

Član 169j

Zvanja poreskih službenika na izvršilačkim radnim mestima u Poreskoj upravi 
uređuju se ovim zakonom.

Brisani su raniji st. 2. i 3. (vidi član 75. 
Zakona - 30/2018-17)

Razvrstavanje radnih mesta u zvanja i opis poslova radnih mesta uređuju se aktom o 
unutrašnjem uređenju i sistematizaciji radnih mesta u Poreskoj upravi.
*Službeni 
glasnik RS, broj 20/2009
Osnov i uslovi za razvrstavanje zvanja poreskih službenika
*Službeni glasnik RS, broj 30/2018

Član 169k
Radna mesta poreskih službenika razvrstavaju se po 
zvanjima, u zavisnosti od složenosti i odgovornosti poslova, potrebnih znanja i 
sposobnosti i uslova za rad, i to su: 
1) sa srednjim obrazovanjem: mlađi poreski referent, 
poreski referent i viši poreski referent;
2) sa visokim obrazovanjem stečenim na osnovnim 
akademskim studijama u obimu od najmanje 180 ESPB bodova, osnovnim strukovnim 
studijama, odnosno na studijama u trajanju do tri godine: mlađi poreski saradnik, 
poreski saradnik i viši poreski saradnik;
3) sa visokim obrazovanjem stečenim na osnovnim 
akademskim studijama u obimu od najmanje 240 ESPB bodova, master akademskim 
studijama, specijalističkim akademskim studijama, specijalističkim strukovnim 
studijama, odnosno na osnovnim studijama u trajanju od najmanje četiri godine ili 
specijalističkim studijama na fakultetu: mlađi poreski savetnik, poreski 
savetnik, poreski savetnik I, viši poreski savetnik i glavni poreski savetnik.

Za rad na izvršilačkim radnim mestima iz stava 1. ovog 
člana potrebno je da poreski službenici, pored opštih uslova utvrđenih zakonom, 
ispunjavaju sledeće uslove:
1) za rad na poslovima sa srednjim obrazovanjem: 
(1) mlađi poreski referent – završen pripravnički 
staž; 
(2) poreski referent – najmanje dve godine radnog 
iskustva u struci;
(3) viši poreski referent – najmanje tri godine radnog 
iskustva u struci;
2) za rad na poslovima sa visokim obrazovanjem stečenim 
na osnovnim akademskim studijama u obimu od najmanje 180 ESPB bodova, osnovnim 
strukovnim studijama, odnosno na studijama u trajanju do tri godine: 
(1) mlađi poreski saradnik – završen pripravnički staž 
ili najmanje pet godina radnog staža u državnim organima; 
(2) poreski saradnik – najmanje dve godine radnog 
iskustva u struci;
(3) viši poreski saradnik – najmanje tri godine radnog 
iskustva u struci;
3) za rad na poslovima sa visokim obrazovanjem stečenim 
na osnovnim akademskim studijama u obimu od najmanje 240 ESPB bodova, master 
akademskim studijama, specijalističkim akademskim studijama, specijalističkim 
strukovnim studijama, odnosno na osnovnim studijama u trajanju od najmanje četiri 
godine ili specijalističkim studijama na fakultetu: 
(1) mlađi poreski savetnik – završen pripravnički staž 
ili najmanje pet godina radnog staža u državnim organima; 
(2) poreski savetnik – najmanje tri godine radnog 
iskustva u struci;
(3) poreski savetnik I – najmanje pet godina radnog 
iskustva u struci;
(4) viši poreski savetnik – najmanje sedam godina 
radnog iskustva u struci;
(5) glavni poreski savetnik – najmanje devet godina 
radnog iskustva u struci.
Poreski službenici sa odgovarajućim obrazovanjem iz 
stava 1. ovog člana stiču početno zvanje mlađeg poreskog referenta, mlađeg 
poreskog saradnika i mlađeg poreskog savetnika, po završenom pripravničkom stažu 
i položenom državnom stručnom ispitu.
*Službeni glasnik RS, broj 30/2018
Brisan je raniji naziv 
člana 169l (vidi član 77. Zakona - 30/2018-17)

Član 169l
Brisan je (vidi član 77. 
Zakona - 30/2018-17)
Napredovanje poreskih službenika
*Službeni glasnik RS, broj 30/2018

Član 169lj
Poreski službenik može da napreduje premeštajem: 
1) na izvršilačko radno mesto čiji se poslovi obavljaju 
u neposredno višem zvanju; 
2) na radno mesto rukovodioca unutrašnje organizacione 
jedinice čiji se poslovi obavljaju u neposredno višem zvanju.
Poreski službenik može da napreduje premeštajem shodno 
stavu 1. ovog člana, pod sledećim uslovima: 
1) da postoji upražnjeno odgovarajuće radno mesto; 
2) da ispunjava uslove za rad na radnom mestu na koje 
se premešta ili raspoređuje;
3) da za poslednje dve godine pre sticanja zvanja nije 
kažnjen za krivično delo i da nije kažnjen disciplinskom merom zbog povrede radne 
dužnosti; 
4) da se protiv njega ne vodi krivični postupak za 
krivično delo za koje se goni po službenoj dužnosti niti disciplinski postupak 
zbog povrede radne dužnosti; 
5) da je dva puta uzastopno pre sticanja neposredno 
višeg zvanja ocenjen najmanje ocenom:
– „naročito se ističe” za radno mesto u zvanju glavni 
poreski savetnik,
– „ističe se” za radno mesto u ostalim zvanjima.
Izuzetno, poreski službenik koji je napredovao 
premeštajem jer mu je dva puta uzastopno određena ocena „naročito se ističe” 
može da bude premešten shodno stavu 1. ovog člana, ako mu ponovo bude određena 
ocena „naročito se ističe.”
Poreski službenik može napredovati u smislu stava 3. 
ovog člana samo jednom, o čemu rešenjem odlučuje direktor Poreske uprave, na 
obrazložen predlog neposrednog rukovodioca.
*Službeni glasnik RS, broj 30/2018
Gubitak zvanja
*Službeni 
glasnik RS, broj 20/2009

Član 169m

Poreski službenik gubi zvanje:

1) prestankom radnog odnosa u Poreskoj upravi;

2) ako mu se u disciplinskom postupku izrekne disciplinska mera – premeštaj na 
radno mesto u nižem zvanju, za vreme za koje je ta mera izrečena.
*Službeni 
glasnik RS, broj 20/2009

Član 169n
Brisan je (vidi član 79. 
Zakona - 30/2018-17)
Brisan je raniji naziv 
člana 169nj (vidi član 79. Zakona - 30/2018-17)

Član 169nj
Brisan je (vidi član 79. 
Zakona - 30/2018-17)
Brisan je raniji naziv 
člana 169o (vidi član 79. Zakona - 30/2018-17)

Član 169o
Brisan je (vidi član 79. 
Zakona - 30/2018-17)
Plate
*Službeni 
glasnik RS, broj 20/2009
Osnovna plata
*Službeni 
glasnik RS, broj 20/2009

Član 169p

Poreski službenici imaju pravo na platu koja se sastoji od osnovne plate i 
dodataka na platu.

Osnovna plata određuje se množenjem osnovnog koeficijenta i dodatnog 
koeficijenta, ukoliko je predviđen za određeno radno mesto, sa osnovicom za 
obračun i isplatu plata koja se utvrđuje u skladu sa zakonom kojim se uređuju 
plate državnih službenika i nameštenika.

Brisan je raniji stav 3. (vidi član 80. Zakona - 
30/2018-17)

Dodatni koeficijent može se utvrditi za određena radna mesta, u zavisnosti od 
posebnih uslova rada, odgovornosti, složenosti poslova, obima, težine i prirode 
posla.

Osnovna plata 
uvećava se po osnovu dodataka, u skladu sa zakonom kojim se uređuju plate 
državnih službenika i nameštenika 
i odredbama ovog zakona.

Nameštenicima u Poreskoj upravi, pored koeficijenta propisanog za radna mesta 
nameštenika u skladu sa zakonom kojim se uređuju plate državnih službenika i 
nameštenika, može se utvrditi i dodatni koeficijent.

Plata utvrđena po odredbama st. 1–5. ovog člana, može se korigovati tako da 
iznos plate poreskih službenika i nameštenika u Poreskoj upravi ne bude manji od 
plate lica zaposlenog u nadležnom organu područne jedinice lokalne samouprave na 
istim poslovima.

Plata utvrđena po odredbama st. 1–6. ovog člana, može se korigovati shodno 
radnom učinku poreskog službenika i nameštenika, a kriterijume, način i postupak 
korigovanja propisuje ministar.

Visinu osnovnog i dodatnog koeficijenta, platne grupe i platne razrede za zvanja 
poreskih službenika 
, kao i visinu dodatnog 
koeficijenta iz stava 5. ovog člana za nameštenike propisuje ministar.
*Službeni 
glasnik RS, broj 20/2009

**Službeni 
glasnik RS, broj 47/2013

***Službeni glasnik RS, broj 30/2018
Naknade plate, naknada troškova, otpremnina i druga primanja
*Službeni 
glasnik RS, broj 20/2009

Član 169r

Poreski službenik ima pravo na naknadu plate, naknadu troškova, otpremninu i 
druga primanja, u skladu sa zakonom kojim su uređuju plate državnih službenika i 
nameštenika, osim ako za naknade plate, troškove i druga primanja nije drukčije 
uređeno ovim zakonom.
*Službeni 
glasnik RS, broj 20/2009
Brisan je raniji naziv 
člana 169s (vidi član 81. Zakona - 30/2018-17)

Član 169s
Brisan je (vidi član 81. 
Zakona - 30/2018-17)
Priznanja, nagrade i
uvećanja plata
*Službeni 
glasnik RS, broj 47/2013
**Službeni glasnik RS, broj 30/2018

Član 169t

Za izuzetna 
dostignuća u obavljanju poslova Poreske uprave, vanredni doprinos unapređenju rada 
službe, jačanju ugleda Poreske uprave, kreativan rad, inovacije ili drugi vid 
stvaralaštva, koji je u znatnoj meri doprineo rezultatima rada službe, poreskom 
službeniku i namešteniku mogu se dodeliti priznanja i novčane nagrade.

Priznanja i 
novčane nagrade mogu se dodeljivati kvartalno i na dan Poreske uprave.

Za izuzetno postignute rezultate rada u obavljanju poslova Poreske uprave, 
poreskom službeniku i namešteniku može se uvećati osnovna plata za 30%.

Vrste, 
postupak dodele priznanja, 
kriterijume za utvrđivanje visine, kao i visinu novčanih nagrada
i uvećanja plata propisuje ministar, na 
predlog direktora Poreske uprave.


Brisan je raniji stav 4. (vidi član 30. Zakona 93/2012-3)
*Službeni 
glasnik RS, broj 20/2009

**Službeni 
glasnik RS, broj 47/2013
***Službeni glasnik RS, broj 30/2018

Član 169ć

Poreski službenici, u zavisnosti od prirode poslova i uslova rada, imaju pravo 
na službenu uniformu, radnu odeću i obuću.

Akt kojim se uređuje pravo iz stava 1. ovog člana donosi ministar.
*Službeni 
glasnik RS, broj 20/2009
Poslovi nespojivi sa službenom dužnošću
*Službeni 
glasnik RS, broj 20/2009

Član 169u

Poreski službenik ne može da obavlja plaćeni ili neplaćeni posao koji je spojiv 
sa njegovim poslom u Poreskoj upravi ili u vezi sa radom Poreske uprave.

Poreski službenik, kao ni članovi njegovog porodičnog domaćinstva, ne mogu biti 
vlasnici ili suvlasnici privrednog subjekta čija je delatnost spojiva ili u vezi 
sa radom Poreske uprave.

Ministar, na predlog direktora Poreske uprave, utvrđuje poslove iz stava 1. ovog 
člana.

Članovima porodičnog domaćinstva poreskog službenika, u smislu odredaba ovog 
člana, smatraju se: bračni drug, deca (bračna, vanbračna, usvojena i na 
izdržavanju) i roditelji, ako ih poreski službenik izdržava ili sa njima živi u 
zajedničkom domaćinstvu.

Poreski službenik prilikom zasnivanja radnog odnosa ili na zahtev ovlašćenog lica 
Poreske uprave, pod materijalnom i krivičnom odgovornošću, daje pisanu izjavu o 
podacima koji su od značaja za utvrđivanje postojanja sukoba interesa u radu ili u 
vezi sa radom poreskog službenika. Poreski službenik u izjavi navodi da podaci 
navedeni u istoj mogu biti predmet provere.

Poreski službenik je dužan da prijavi svaku promenu podataka datih u smislu 
odredaba ovog člana u roku od 15 dana od dana kada je promena nastala.

Izjave poreskog službenika date u smislu odredaba ovog člana čuvaju se u dosijeu 
tog poreskog službenika.
*Službeni 
glasnik RS, broj 20/2009

Član 169f

Opšta pravila ponašanja poreskih službenika i nameštenika prilikom obavljanja 
poslova u Poreskoj upravi i van nje, njihovo ponašanje u toku i van radnog vremena, 
odnos prema javnosti, kolegama, rukovodiocima i potčinjenim poreskim 
službenicima, kao i državnim službenicima i nameštenicima u drugim državnim 
organima uređuje ministar, na predlog direktora Poreske uprave.
*Službeni 
glasnik RS, broj 20/2009
Odgovornost poreskih službenika
*Službeni glasnik RS, broj 30/2018
Član 169h
Poreski službenici su disciplinski odgovorni za 
povrede dužnosti iz radnog odnosa.
Na disciplinsku odgovornost poreskih službenika 
primenjuju se odredbe zakona kojim se uređuju prava i dužnosti državnih 
službenika, ako ovim zakonom nije drukčije propisano.
*Službeni glasnik RS, broj 30/2018
Teže povrede dužnosti iz radnog odnosa
*Službeni glasnik RS, broj 30/2018
Član 169c
Pored povreda radnih dužnosti predviđenih zakonom 
kojim se uređuju prava i obaveze državnih službenika, težom povredom radne 
obaveze smatra se i:
1) obavljanje poslova koji su nespojivi sa službenom 
dužnošću zaposlenih u Ministarstvu finansija – Poreska uprava;
2) propuštanje prijave ili neblagovremeno prijavljivanje 
promene podataka nastalih u toku radnog odnosa od značaja za utvrđivanje 
postojanja sukoba interesa zaposlenog;
3) korišćenje imovine poverene na čuvanje, držanje ili 
upotrebu protivno svrsi, načinu i uslovima korišćenja koje je opredelio 
rukovodilac organa ili lice ovlašćeno za raspolaganje imovinom;
4) neovlašćeno ili nezakonito sačinjavanje i izdavanje 
ili upotreba službene isprave, prepravljanje sadržine, upotreba, overa ili 
uništenje isprava ili poreskih evidencija; 
5) odbijanje, neopravdano neodazivanje ili izbegavanje 
propisanog zdravstvenog pregleda, odnosno odbijanje podvrgavanju odgovarajućoj 
analizi u ovlašćenoj zdravstvenoj ustanovi koju odredi poslodavac ili na drugi 
odgovarajući način u skladu sa opštim aktom, radi utvrđivanja prisustva alkohola 
ili drugih opojnih sredstava u krvi zaposlenog kao i radi utvrđivanja eventualne 
zloupotrebe prava odsustvovanja u slučaju bolesti;
6) neovlašćeno istupanje u javnosti pri iznošenju 
stavova Poreske uprave i svako istupanje u javnosti kojim se narušava i umanjuje 
ugled Poreske uprave i poverenje javnosti u poresku službu.
*Službeni glasnik RS, broj 30/2018
Sredstva za 
rad

Član 170. 


Sredstva za rad 
Poreske uprave obezbeđuju se u budžetu Republike.

Za stručno obrazovanje, osposobljavanje i usavršavanje zaposlenih, projektovanje i 
izgradnju informacionog sistema, kao i za stimulativno nagrađivanje zaposlenih 
mogu se, na predlog ministra, obezbediti dodatna sredstva iz budžeta Republike.

Ministar vrši raspored sredstava iz stava 2. ovog člana.

*Službeni glasnik RS, broj 93/2012
Politička 
neutralnost

Član 171. 


U vršenju poslova 
iz svoje nadležnosti službena lica Poreske uprave dužna su da poslove obavljaju u 
skladu sa zakonom, pri čemu se ne mogu rukovoditi svojim političkim ubeđenjima.
Deo sedmi
КAZNENE 
ODREDBE
Glava prva
PORESКA КRIVIČNA 
DELA 
Izbegavanje 
plaćanja poreza

Član 172.

Prestao je da 
važi (vidi član 431. Zakonika – 85/2005-30)
Neuplaćivanje 
poreza po odbitku

Član 173.

Prestao je da 
važi (vidi član 189. Zakona – 72/2009-53)
Neosnovano iskazivanje iznosa za povraćaj poreza i poreski 
kredit
*Službeni 
glasnik RS, broj 61/2005

Član 173a
Кo u nameri da ostvari pravo na neosnovani povraćaj 
poreza ili poreski kredit, u prethodnih 12 meseci, podnese poresku prijavu, 
odnosno poreske prijave neistinitog sadržaja, u kojima iznos za povraćaj poreza 
ili poreski kredit prelazi 1.000.000 dinara, kazniće se zatvorom od šest meseci 
do pet godina i novčanom kaznom.
Ako iskazani iznos za povraćaj poreza ili poreski 
kredit, u prethodnih 12 meseci prelazi 3.000.000 dinara, učinilac će se kazniti 
zatvorom od jedne do osam godina i novčanom kaznom.
Ako iskazani iznos za povraćaj poreza ili poreski 
kredit u prethodnih 12 meseci prelazi 10.000.000 dinara, učinilac će se kazniti 
zatvorom od tri do deset godina i novčanom kaznom.

Fizičkom licu, preduzetniku i odgovornom licu u pravnom licu – poreskom 
obvezniku za krivično delo iz st. 1. do 3. ovog člana izriče se i mera 
bezbednosti zabrane vršenja poziva, delatnosti i dužnosti od jedne do pet godina.

*Službeni glasnik RS, broj 101/2011
**Službeni glasnik RS, broj 30/2018
Sastavljanje 
ili podnošenje falsifikovanog dokumenta od značaja za oporezivanje

Član 174.

Prestao je da 
važi (vidi član 431. Zakonika – 85/2005-30)
Ugrožavanje 
naplate poreza i poreske kontrole

Član 175.

Кo u nameri da ugrozi naplatu poreza koji nije dospeo za naplatu ili koji nije 
utvrđen, ali je pokrenut postupak utvrđivanja ili kontrole, odnosno poreza koji 
je utvrđen njemu ili drugom licu, po ustanovljavanju 
prethodne mere obezbeđenja, privremene mere za obezbeđenje 
naplate poreza u skladu sa zakonom, odnosno u postupku prinudne naplate ili 
poreske kontrole otuđi, sakrije, ošteti, uništi ili učini neupotrebljivom stvar 
na kojoj je ustanovljena prethodna mera 
obezbeđenja poreza koji je dospeo za naplatu, privremena mera za obezbeđenje naplate, odnosno stvar 
koja je predmet prinudne naplate poreza ili poreske kontrole, kazniće se 
zatvorom do jedne godine i novčanom kaznom.

Кaznom zatvora iz stava 1. ovog člana kazniće se i ko daje lažne podatke o 
činjenicama koje su od značaja za sprovođenje prinudne naplate poreza, odnosno 
poreske kontrole.
*Službeni 
glasnik RS, broj 61/2005
**Službeni glasnik RS, broj 30/2018
Nedozvoljen 
promet akciznih proizvoda

Član 176.

Кo suprotno propisima koji regulišu oporezivanje akcizama, 
neovlašćeno proizvodi, prerađuje, prodaje ili ko nabavlja radi prodaje, drži ili 
prenosi ili ko posreduje u prodaji ili kupovini ili na drugi način neovlašćeno 
stavlja u promet proizvode koji 
se u skladu sa zakonom smatraju akciznim proizvodima, kazniće se zatvorom od šest 
meseci do pet godina.

Preduzetnik, 
odnosno odgovorno lice u pravnom licu koje se bavi proizvodnjom ili uvozom 
proizvoda koji, u skladu sa zakonom, moraju biti posebno obeleženi kontrolnim 
akciznim markicama, a ne preduzme mere da ovi proizvodi pre stavljanja u promet 
budu obeležni kontrolnim akciznim markicama, kazniće se zatvorom od šest meseci 
do tri godine.

Preduzetniku se 
za krivično delo iz st. 1. i 2. ovog člana izriče i mera bezbednosti zabrane 
vršenja poziva, delatnosti ili dužnosti od jedne godine do pet godina.

Odgovornom licu 
u pravnom licu se za krivično delo iz st. 1. i 2. ovog člana izriče i mera 
bezbednosti zabrane vršenja poziva, odnosno dužnosti u trajanju od jedne godine do 
pet godina.

Proizvodi koji 
se u skladu sa zakonom smatraju akciznim proizvodima a koji su
suprotno propisima koji regulišu oporezivanje akcizama, nabavljeni radi 
stavljanja u promet ili 
stavljeni u promet, kao i proizvodi koji
nisu posebno obeleženi propisanim kontrolnim akciznim markicama i 
imovinska korist ostvarena krivičnim delom, oduzeće se.
*Službeni 
glasnik RS, broj 55/2004

**Službeni 
glasnik RS, broj 47/2013

***Službeni glasnik RS, broj 15/2016
****Službeni glasnik RS, broj 30/2018
Nedozvoljeno skladištenje robe
*Službeni 
glasnik RS, broj 55/2004

Član 176a
Кo skladišti, odnosno smešta dobra ili dozvoli 
skladištenje, odnosno smeštanje dobara za koja ne poseduje propisanu dokumentaciju 
o poreklu, kazniće se zatvorom od tri meseca do tri godine i novčanom kaznom.
Кaznom iz stava 1. ovog člana, kazniće se i ko 
skladišti, odnosno smešta dobra u prostorima 
i prostorijama o kojima nije obavestio Poresku 
upravu.
Za krivično delo iz st. 1. 
i 2. ovog člana odgovornom 
licu u pravnom licu i preduzetniku izriče se i mera bezbednosti zabrane vršenja 
poziva, delatnosti ili dužnosti u trajanju od jedne do pet godina.
Roba iz st. 1. 
i 2. ovog člana oduzeće se.
*Službeni 
glasnik RS, broj 68/2014
**Službeni glasnik RS, broj 30/2018
***Službeni glasnik RS, broj 86/2019
Glava druga

PORESКI 
PREКRŠAJI
Pojam
*Službeni 
glasnik RS, broj 61/2007

Član 176b
Poreski prekršaji su 
prekršaji odredaba sadržanih u poreskim zakonima
propisani ovim 
zakonom (u daljem tekstu: opšti poreski 
prekršaji pravnih lica i preduzetnika),
prekršaji propisani u 
poreskim zakonima, kao i i prekršaji odredaba sadržanih isključivo 
u ovom zakonu (u daljem tekstu: posebni poreski prekršaji).
Za utvrđivanje prekršajne odgovornosti u skladu sa ovim 
zakonom, preduzetnikom se smatra i fizičko lice koje je obveznik poreza na 
dodatu vrednost, a odgovornim licem u pravnom licu i odgovorno lice lica iz 
člana 27. stav 2. tačka 2) ovog zakona.
*Službeni 
glasnik RS, broj 68/2014
**Službeni 
glasnik RS, broj 112/2015
1) Opšti poreski prekršaji pravnih lica i preduzetnika
*Službeni 
glasnik RS, broj 68/2014
Nepodnošenje i neblagovremeno podnošenje poreske prijave, 
neobračunavanje, neplaćanje i neblagovremeno plaćanje poreza
*Službeni 
glasnik RS, broj 68/2014

Član 177.
Poreski obveznik – pravno lice ili preduzetnik koji ne 
podnese poresku prijavu, ne obračuna i ne plati porez, kazniće se za prekršaj 
novčanom kaznom u visini od 30% do 100% iznosa dugovanog poreza utvrđenog u 
postupku poreske kontrole, a ne manje od 500.000 dinara za pravno lice, odnosno 
100.000 dinara za preduzetnika.
Poreski obveznik – pravno lice ili preduzetnik koji ne 
podnese poresku prijavu, a obračuna ali ne plati porez kazniće se za prekršaj 
novčanom kaznom u visini od 20% do 75% iznosa dugovanog poreza utvrđenog u 
poreskoj kontroli, a ne manje od 400.000 dinara za pravno lice, odnosno 80.000 
dinara za preduzetnika.
Poreski obveznik – pravno lice ili preduzetnik koji 
podnese poresku prijavu, ali ne plati porez kazniće se za prekršaj novčanom 
kaznom u visini od 10% do 50% iznosa dugovanog poreza utvrđenog u poreskoj 
kontroli, a ne manje od 250.000 dinara za pravno lice, odnosno 50.000 dinara za 
preduzetnika.
Poreski obveznik – pravno lice koji ne podnese poresku 
prijavu, ali plati porez u zakonom propisanom roku, kazniće se za prekršaj 
novčanom kaznom u visini od 100.000 do 2.000.000 dinara, a preduzetnik novčanom 
kaznom u visini od 50.000 do 500.000 dinara.
Poreski obveznik – pravno lice ili preduzetnik koji ne 
podnese poresku prijavu u slučajevima kada je zakonom propisano da se ne 
sprovodi samooporezivanje, ili po nalogu kontrole, kazniće se za prekršaj 
novčanom kaznom iz stava 1. ovog člana.
Za prekršaje iz st. 1. do 5. ovog člana kazniće se 
odgovorno lice u pravnom licu novčanom kaznom od 10.000 do 100.000 dinara.
Poreski obveznik – pravno 
lice koji neblagovremeno podnese poresku prijavu i ne plati porez u zakonom 
propisanom roku, kazniće se za prekršaj novčanom kaznom u iznosu od 100.000 
dinara. 
Poreski obveznik – pravno lice koji neblagovremeno 
podnese poresku prijavu, a plati porez u zakonom propisanom roku, kazniće se za 
prekršaj novčanom kaznom u iznosu od 100.000 dinara.
Poreski obveznik – pravno lice koji blagovremeno 
podnese poresku prijavu, a ne plati porez u zakonom propisanom roku, kazniće se 
za prekršaj novčanom kaznom u iznosu od 100.000 dinara.
Za prekršaj iz stava 7. ovog člana kazniće se 
preduzetnik novčanom kaznom u iznosu od 50.000 dinara.
Za prekršaj iz st. 8. i 9. ovog člana kazniće se 
preduzetnik novčanom kaznom u iznosu od 40.000 dinara.

Za prekršaje iz st. 7. do 9. ovog člana kazniće se odgovorno lice u pravnom licu 
novčanom kaznom u iznosu od 10.000 dinara.
Poreski obveznik – pravno lice ili preduzetnik koji ne 
izvrši uplatu poreza utvrđenog rešenjem Poreske uprave kazniće se novčanom kaznom 
iz stava 1. ovog člana.
Poreski obveznik – pravno lice koji po isteku 
propisanog roka izvrši uplatu poreza utvrđenog rešenjem Poreske uprave kazniće se 
novčanom kaznom u iznosu od 100.000 dinara.

Za prekršaj iz stava 13. ovog člana kazniće se odgovorno lice u pravnom licu 
novčanom kaznom od 10.000 do 100.000 dinara, a za prekršaj iz stava 14. ovog 
člana novčanom kaznom u iznosu od 10.000 dinara.
Za prekršaj iz stava 14. 
ovog člana kazniće se preduzetnik novčanom kaznom u iznosu od 40.000 dinara.
Poreski obveznik – pravno lice ili preduzetnik koji 
Poreskoj upravi ne podnese informativnu poresku prijavu kazniće se za prekršaj 
novčanom kaznom u visini od 3% ukupnog prihoda ostvarenog za prethodnu poslovnu 
godinu, a ako u njoj ne navede potpune podatke novčanom kaznom u visini od 
100.000 do 2.000.000 dinara.

Za prekršaj iz stava 17. ovog člana kazniće se odgovorno lice u pravnom licu 
novčanom kaznom od 10.000 do 100.000 dinara.
Primenom odredaba
st. 1, 2, 3, 13. i 
17. ovog člana ne može se utvrditi novčana kazna u iznosu višem od 
najvišeg iznosa novčane kazne propisane zakonom kojim se uređuju prekršaji.
*Službeni 
glasnik RS, broj 68/2014
**Službeni 
glasnik RS, broj 112/2015

Prijavljivanje manjih iznosa poreza i davanje netačnih podataka u poreskoj prijavi
*Službeni 
glasnik RS, broj 68/2014

Član 178.
Ako je iznos poreza utvrđen u poreskoj prijavi manji od 
iznosa koji je trebalo utvrditi u skladu sa zakonom, poreski obveznik – pravno 
lice ili preduzetnik kazniće se za prekršaj novčanom kaznom u visini od 30% 
razlike ova dva iznosa.
Poreski obveznik – pravno lice ili preduzetnik koji u 
poreskoj prijavi ili poreskom bilansu da netačne podatke što je za posledicu imalo ili moglo da ima 
utvrđivanje manjeg iznosa poreza, kazniće se za prekršaj novčanom kaznom u visini 
od 30% razlike iznosa poreza koji je utvrđen ili trebao da bude utvrđen u skladu 
sa zakonom i iznosa poreza koji je utvrđen ili trebao da bude utvrđen prema 
podacima iz poreske prijave.
Za prekršaj iz st. 1. i 2. ovog člana, kazniće se 
pravno lice novčanom kaznom najmanje u iznosu od 200.000 dinara, a preduzetnik 
najmanje u iznosu od 100.000 dinara.
Za prekršaj iz st. 1. i 2. ovog člana kazniće se 
odgovorno lice u pravnom licu novčanom kaznom od 10.000 do 100.000 dinara.
Ako razlika iz st. 1. i 2. 
ovog člana iznosi do 5% iznosa koji je utvrđen ili je trebalo da bude utvrđen, 
poreski obveznik – pravno lice kazniće se novčanom kaznom u visini od 100.000 
dinara,
poreski obveznik – 
preduzetnik novčanom kaznom u visini od 50.000 dinara, a odgovorno lice u 
pravnom licu novčanom kaznom u visini od 10.000 dinara.
Primenom odredaba st. 1. i 2. ovog člana ne može se 
utvrditi novčana kazna u iznosu višem od najvišeg iznosa novčane kazne propisane 
zakonom kojim se uređuju prekršaji.
*Službeni 
glasnik RS, broj 68/2014
**Službeni 
glasnik RS, broj 112/2015
***Službeni glasnik RS, broj 86/2019
Nedostavljanje dokumentacije uz poresku prijavu, evidencionih 
prijava i zahteva, obaveštenja, dokumenata i drugih podataka
*Službeni 
glasnik RS, broj 68/2014

Član 178a
Poreski obveznik – pravno lice kazniće se za prekršaj 
novčanom kaznom u iznosu od 100.000 do 2.000.000 dinara ako Poreskoj upravi:
1) uz poresku prijavu ne dostavi propisanu 
dokumentaciju, ili
2) ne podnese evidencionu prijavu, odnosno zahtev za 
brisanje iz evidencije, ili
3) ne dostavi obaveštenje, dokument ili druge podatke 
propisane poreskim zakonom.
Za prekršaj iz stava 1. ovog člana kazniće se 
preduzetnik novčanom kaznom u iznosu od 50.000 do 500.000 dinara.
Poreski obveznik – pravno lice koji po isteku 
propisanog roka dostavi dokumenta, odnosno podatke iz stava 1. ovog člana 
kazniće se novčanom kaznom u iznosu od 100.000 dinara.
Za prekršaj iz stava 3. ovog člana kazniće se 
preduzetnik novčanom kaznom u iznosu od 50.000 dinara.
Za prekršaj iz stava 1. ovog člana kazniće se 
odgovorno lice u pravnom licu novčanom kaznom u iznosu od 10.000 do 100.000 
dinara, a za prekršaj iz stava 3. ovog člana novčanom kaznom u iznosu od 10.000 
dinara.
*Službeni 
glasnik RS, broj 68/2014
Postupanje suprotno pravilima poslovanja propisanih poreskim 
zakonom

*Službeni 
glasnik RS, broj 68/2014
Član 178b
Poreski obveznik – pravno lice koji ne vodi, odnosno 
ne čuva evidencije, odnosno poslovne knjige, ne vrši popis, odnosno plaćanja preko 
tekućeg računa, ne zaključi ugovor, odnosno ne dostavi dokumentaciju, podatke ili 
obaveštenja trećim licima, propisanim poreskim zakonom kazniće se za prekršaj 
novčanom kaznom u iznosu od 100.000 do 2.000.000 dinara.
Za prekršaj iz stava 1. ovog člana kazniće se 
preduzetnik novčanom kaznom u iznosu od 50.000 do 500.000 dinara.
Izuzetno od st. 1. i 2. ovog člana, poreski obveznik 
koji ne izvrši popis akciznog proizvoda u skladu sa poreskim zakonom kazniće se 
za prekršaj novčanom kaznom u visini trostruke vrednosti ukupnog prometa tog 
akciznog proizvoda koji je ostvario u prethodnih šest meseci. 
Poreski obveznik – pravno lice koji ne prijavi, ne 
objavi ili ne istakne maloprodajne cene u skladu sa poreskim zakonom, odnosno 
koji prodaje proizvode po cenama suprotno poreskom zakonu kazniće se za prekršaj 
novčanom kaznom u iznosu od 100.000 do 2.000.000 dinara.
Poreski obveznik – pravno lice koji iskaže porez u 
računu suprotno poreskom zakonu kazniće se za prekršaj novčanom kaznom u iznosu 
od 100.000 do 2.000.000 dinara.
Za prekršaj iz st. 4. i 5. ovog člana kazniće se 
preduzetnik novčanom kaznom u iznosu od 50.000 do 500.000 dinara.
Za prekršaj iz st. 1, 3, 4. i 5. ovog člana kazniće se 
odgovorno lice u pravnom licu novčanom kaznom u iznosu od 10.000 do 100.000 
dinara.
*Službeni 
glasnik RS, broj 68/2014
2) Posebni poreski prekršaji
*Službeni 
glasnik RS, broj 68/2014

Član 179.

Novčanom kaznom 
od 100.000 do 2.000.000 dinara kazniće se 
za prekršaj pravno lice ako:

1) ne podnese, ili ne podnese u propisanom roku prijavu za registraciju (član 25. 
tačka 1), član 27. i član 28. stav 7);

1a) ne dostavi Poreskoj upravi podatak o svim poslovnim prostorima i poslovnim 
prostorijama u kojima skladišti, odnosno smešta dobra, kao i o prostorima i 
prostorijama u kojima obavlja delatnost koju prijavljuje Poreskoj upravi, osim ako 
su u skladu sa ovim zakonom i drugim propisima ovi podaci već dostavljeni 
Poreskoj upravi (član 25. stav 1. tačka 1)

2) na zahtev 
Poreske uprave ne dostavi, ili ne dostavi u određenom roku, poslovne knjige i 
evidencije koje sa njim povezana nerezidentna lica vode u inostranstvu ili Autonomnoj pokrajini Кosovo i 
Metohija, odnosno overene prepise ili overene prevode tih knjiga i 
evidencija (član 37. st. 3–5);

2a) na zahtev Poreske uprave ne obezbede izvod podataka iz svojih elektronski 
vođenih poslovnih knjiga i evidencija, pristup i uvid u podatke u svojim 
elektronsko vođenim poslovnim knjigama i evidencijama, pristup i uvid u 
softversku i hardversku opremu, kao i bazu podataka koji se koriste u okviru 
sistema za elektronsko vođenje poslovnih knjiga i evidencija (član 37a stav 1);

2b) poresku prijavu ne podnose 
u elektronskom obliku (član 38. stav 8);

2v) brisana je (vidi član 69. Zakona - 
68/2014-3)

3) u pojedinačnoj poreskoj prijavi navede netačne podatke (član 41);

3a) licu za koje je platio porez po odbitku ne izda potvrdu najkasnije do 31. 
januara godine koja sledi godini u kojoj je plaćen porez po odbitku, koja sadrži 
podatke o plaćenom porezu po odbitku (član 41. stav 11);

4) na zahtev 
Poreske uprave ne dostavi, ili ne dostavi na označeno mesto na uvid i proveru 
poslovne knjige i evidencije, poslovnu dokumentaciju i druge isprave (član 25. 
tačka 3) i član 44);

5) ne dopusti da 
se obavi uviđaj na stvari, prostoriji ili zemljištu, odnosno da se kroz njih ili 
preko njih pređe radi uviđaja (čl. 49. i 50);

6) ometa 
sprovođenje prinudne naplate, ili ako se ne udalji sa mesta na kojem se sprovodi 
prinudna naplata i nastavi njeno ometanje, ili ako odbije da stvari koje poseduje 
učini dostupnim za potrebe sprovođenja prinudne naplate (član 89. stav 7. i član 
90. stav 3);

6a) ako ne postupi po nalogu iz rešenja iz člana 96a stav 2. ovog zakona, odnosno 
ako u propisanom roku ne obavesti nadležni poreski organ o promenama koje mogu 
uticati na izvršenje rešenja iz člana 96a stav 2. ovog zakona (član 96a st. 3. i 
4);

7) na zahtev 
poreskih izvršitelja ne preda stvar poreskog obveznika koja se kod njega nalazi, a 
ne plati poresku obavezu poreskog obveznika umesto predaje stvari (član 103. 
stav 1);

8) onemogućava 
poreskom inspektoru, odnosno poreskom izvršitelju da uđe na zemljište i u 
prostorije u kojima obavlja delatnost, a po odobrenju suda i u stan radi 
podvrgavanja kontroli, odnosno sprovođenja prinudne naplate (član 25. tačka 7) i 
član 125. stav 5); 

9) kod njega 
zaposleno lice ometa ovlašćenog službenika Poreske uprave – poreskog inspektora 
da privremeno zapečati poslovni ili skladišni prostor u postupku 
poreske 
kontrole, da obavi prinudnu naplatu ili drugu zakonom utvrđenu dužnost (član 
126. stav 2);

10) na zahtev 
Poreske uprave, odnosno poreskog inspektora, ne podnese dokumentaciju, ili ne 
pruži informacije i obaveštenja, ili ne da izjave koje su od uticaja na 
utvrđivanje činjeničnog stanja bitnog za oporezivanje (član 25. tačka 3)
i član 127. stav 1);

11) poreskom 
inspektoru u postupku poreske kontrole ne omogući uvid u stanje robe, odnosno u 
poslovne knjige, evidencije i drugu dokumentaciju ili isprave, ili ako to u 
njegovo ime ne učini od njega određeno ili kod njega zaposleno lice ili drugo lice 
(član 127. st. 2, 3. i 7);

12) kod njega 
zaposleno lice onemogućava poreskog inspektora u sprovođenju mere oduzimanja robe 
ili oduzimanja dokumentacije u toku poreske kontrole (član 130.
);

13) otuđi stvari 
za koje je poreski inspektor izrekao meru privremene zabrane otuđenja (član 132. 
stav 3. tačka 5);

14) u postupku 
prikupljanja obaveštenja ne postupi po zahtevu Poreske policije (član 135. stav 3).

Za prekršaj iz 
stava 1. ovog člana kazniće se odgovorno lice u pravnom licu novčanom kaznom od
10.000 do 100.000 dinara.

Za prekršaj iz 
stava 1. ovog člana kazniće se preduzetnik novčanom kaznom od 50.000 do 500.000 dinara.

Novčanom kaznom 
od 100.000 do 1.000.000 dinara 
kazniće se za prekršaj pravno lice ako:

1) ne obavesti, 
ili ne obavesti u propisanom roku Poresku upravu o licu koje je, kao nerezident, 
opunomoćilo za izvršavanje poslova u vezi sa poreskim obavezama (član 14. stav 
2);

2) ne obavesti, 
ili ne obavesti u propisanom roku Poresku upravu o otvaranju ili zatvaranju računa 
kod banke u Autonomnoj pokrajini Кosovo i Metohija
ili u 
inostranstvu (član 25. tačka 8);

3) za podatke 
koje obrađuje sredstvima za automatsku obradu podataka ne obezbedi, na zahtev 
Poreske uprave, izvod podataka na mediju koji Poreska uprava naznači, ili ako 
Poreskoj upravi ne omogući potpuni uvid u računovodstveni sistem kroz 
dokumentaciju, a kada je neophodno i kroz pristup hardveru i softveru (član 37. 
stav 6);

4) se, na zahtev 
Poreske uprave, ne odazove na poziv radi pojašnjenja, ili ne pruži 
raspoložive informacije, kao i podatke od značaja za preduzimanje aktivnosti iz 
delokruga nadležnosti Poreske uprave 
(član 45. i član 47. stav 2);

5) ne postupi po 
rešenju o prinudnoj naplati iz nenovčanog potraživanja poreskog obveznika i 
Poreskoj upravi ne preda stvari koje duguje poreskom obvezniku (član 97. stav 
2);

6) Poreskoj 
upravi ne dostavi ili ne dostavi u propisanom roku podatke o hartijama od 
vrednosti poreskog obveznika koje kod sebe čuva, sa procenom njihove vrednosti, 
ili ako u propisanom roku ne proda te hartije od vrednosti ili ih ne proda pod 
najboljim uslovima na tržištu, ili ako ostvarena sredstva po odbitku propisane 
provizije i troškova ne uplati na račun Poreske uprave (član 98. st. 3–5);

7) stvar 
obuhvaćenu izlučnom tužbom koja mu je ostavljena na čuvanje ne sačuva u 
nepromenjenom stanju do okončanja spora po izlučnoj tužbi (član 102. stav 4);

8) ne izvrši ili 
ne izvrši u propisanom roku rešenje o prinudnoj naplati na zaradi i drugim 
stalnim novčanim primanjima poreskog obveznika, odnosno ako ne izvrši rešenje o 
naplati poreskog duga obveznika iz sopstvenih sredstava u skladu sa zakonom 
(član 189. st. 8. i 9).

Za prekršaj iz 
stava 4. ovog člana kazniće se odgovorno lice u pravnom licu novčanom kaznom od
10.000 do 50.000 dinara.

Za prekršaj iz 
stava 4. ovog člana kazniće se preduzetnik novčanom kaznom od 25.000 do 
250.000 dinara.

Novčanom kaznom 
od 100.000 do 500.000 dinara 
kazniće se za prekršaj pravno lice ako:

1) Poreskoj upravi ne prijavi sve kasnije izmene podataka u prijavi za 
registraciju, odnosno upis u registar, uključujući i podatak o svim poslovnim 
prostorima i poslovnim prostorijama u kojima skladišti, odnosno smešta dobra, 
kao i o prostorima i prostorijama u kojima obavlja delatnost koju prijavljuje 
Poreskoj upravi, osim ako su u skladu sa ovim zakonom i drugim propisima ovi 
podaci već dostavljeni Poreskoj upravi (član 25. stav 1. tačka 1);

2) prilikom 
podnošenja poreske prijave ili drugog propisanog akta na propisanom mestu ne 
unese svoj PIB (član 26. stav 12.);

3) u poresku 
prijavu ne unese PIB poreskog savetnika, ili je podnese nepotpisanu od tog lica, 
ako je to lice pripremilo prijavu ili njen deo (član 38. 
stav 4.);

4) ne postupi po 
nalogu Poreske uprave da učestvuje u postupku 
poreske kontrole ili da 
pruži tražena objašnjenja (član 25. tačka 9) 
;

5) ne stavi na 
raspolaganje odgovarajuće mesto za rad poreskih inspektora u postupku 
poreske 
kontrole (član 125. st. 2. i 3);

6) ne bude 
prisutan tokom poreske kontrole, ili odbije da učestvuje u postupku 
poreske 
kontrole, u skladu sa ovim zakonom (član 25. tačka 9) i član 127).

Za prekršaj iz 
stava 7. ovog člana kazniće se odgovorno lice u pravnom licu novčanom kaznom od
10.000 do 20.000 dinara.

Za prekršaj iz 
stava 7. ovog člana kazniće se preduzetnik novčanom kaznom od 
15.000 do 150.000 dinara.

Novčanom kaznom od 100.000 do 2.000.000 dinara kazniće se za prekršaj organ, 
organizacija ili drugo lice nadležno za upis u propisani registar lica koja 
obavljaju delatnost ako izvrši brisanje lica bez dokaza o prestanku poreskih 
obaveza, odnosno brisanju iz evidencije propisane poreskim zakonom koji izdaje 
nadležni poreski organ, osim za lica iz člana 29. stav 8. ovog zakona, za obaveze po osnovu 
doprinosa za penzijsko i invalidsko osiguranje ukoliko su stekli pravo na penziju 
shodno odredbama zakona kojim se uređuje penzijsko i invalidsko osiguranje (član 29. 
stav 7).
Novčanom kaznom od 100.000 do 2.000.000 dinara kazniće se za prekršaj Agencija 
za privredne registre ako izvrši brisanje 
pravnog lica ili preduzetnika iz propisanog 
registra, registruje statusne promene, odnosno vrši promene podataka koji se 
odnose na osnivača, odnosno člana, naziv, sedište, ulog i oblik organizovanja, 
prekid ili druge promene podataka u vezi obavljanja delatnosti preduzetnika, u 
periodu od dobijanja obaveštenja Poreske uprave da će se kod 
pravnog lica ili preduzetnika  
vršiti poreska kontrola, uključujući i radnje 
Poreske policije u cilju otkrivanja poreskih krivičnih dela, do dobijanja obaveštenja da je poreska kontrola završena, 
odnosno okončane radnje Poreske policije 
kao i u periodu od dobijanja obaveštenja da je  
pravnom licu ili preduzetniku, u skladu sa 
ovim zakonom, privremeno oduzet PIB, do dobijanja obaveštenja da je tom subjektu 
vraćen PIB 
(član 29. stav 9).

Novčanom kaznom od 100.000 do 2.000.000 dinara kazniće se za prekršaj banka koja 
dozvoli isplatu zarada, naknada zarada, kao i drugih prihoda fizičkih lica po 
osnovu kojih se plaća porez po odbitku, ako nalog kojim se banci nalaže isplata 
tih prihoda, kao i plaćanje poreza po odbitku ne sadrži poziv na broj odobrenja za 
plaćanje ukupne obaveze po tom osnovu koji je dodelila Poreska uprava na način iz 
člana 41. ovog zakona, osim isplate kamate na štedne uloge svojim deponentima 
(član 30a).

Novčanom kaznom od 100.000 do 2.000.000 dinara kazniće se za prekršaj banka koja 
Poreskoj upravi ne dostavi u elektronskom obliku podatke o izvršenim platnim 
nalozima za isplatu, odnosno nalozima za prenos po isplatiocima prihoda i 
šiframa plaćanja do 5-og u mesecu za prethodni mesec, odnosno uplaćenim novčanim 
sredstvima na devizne račune fizičkih lica, u roku od 30 dana od dana uplate ili 
o uplatama na račun obveznika poreza na dohodak građana po osnovu prihoda od 
samostalnih delatnosti u kalendarskom mesecu, u roku od 15 dana po isteku
kalendarskog meseca, odnosno podatke o stanju i 
prometu na tekućim računima i štednim ulozima poreskih obveznika – pravnih lica, 
preduzetnika i fizičkih lica, depozitima poreskih obveznika – pravnih lica, 
odnosno o brojevima tekućih računa i štednih uloga poreskih obveznika – fizičkih 
lica i nazivu banaka koje ih vode, na zahtev Poreske uprave (član 30b st. 1. i 
2).

Novčanom kaznom od 100.000 do 2.000.000 dinara kazniće se za prekršaj banka koja 
na zahtev Poreske uprave ne pruži raspoložive informacije, kao i podatke od 
značaja za preduzimanje aktivnosti iz delokruga nadležnosti Poreske uprave (član 
45. stav 1).

Novčanom 
kaznom od 100.000 do 2.000.000 dinara kazniće se za prekršaj banka, koja porez i 
sporedna poreska davanja, za čije obezbeđenje naplate je ustanovljena privremena 
mera zabrane prenosa novčanih sredstava preko računa poreskog obveznika i 
upisana u registru blokiranih računa koji vodi nadležna organizacija, na osnovu 
poreskog rešenja ne prenese sa računa poreskog obveznika, do visine raspoloživih 
sredstava na tom računu, na propisani uplatni račun javnih prihoda (član 66. 
stav 6.).
Novčanom kaznom od 100.000 do 2.000.000 dinara 
kazniće se za prekršaj banka ako prinudnu naplatu iz novčanih sredstava poreskog 
obveznika ne vrši u skladu sa zakonom ili ako ne izvrši rešenje o naplati duga 
poreskog obveznika naplatom iz sredstava te banke u skladu sa zakonom ili ako ne 
obustavi izmirivanje novčanih obaveza koje poreski obveznik ima prema trećim 
licima na osnovu ugovora o promeni poverilaca, odnosno dužnika u određenom 
obligacionom odnosu (asignacija, cesija i dr.), po osnovu prebijanja 
(kompenzacija) i po drugom osnovu u skladu sa zakonom (član 95. st. 2. i 3. i 
član 95. stav 9).
Novčanom kaznom od 100.000 do 2.000.000 dinara 
kazniće se za prekršaj banka kod koje se vodi tekući račun, odnosno štedni ulog, 
ako ne postupi po rešenju Poreske uprave o prenosu poreza i sporednih poreskih 
davanja na odgovarajuće uplatne račune javnih prihoda (član 96a st. 7. i 8. i 
član 98a st. 2. i 3).
*Službeni 
glasnik RS, broj 55/2004

**Službeni 
glasnik RS, broj 61/2007

***Službeni 
glasnik RS, broj 53/2010


****Službeni glasnik RS, broj 101/2011

*****Službeni 
glasnik RS, broj 
47/2013

*6Službeni 
glasnik RS, broj 
108/2013

*7Službeni 
glasnik RS, broj 
68/2014

*8Službeni glasnik RS, broj 112/2015

*9Službeni glasnik RS, broj 108/2016
*10Službeni glasnik RS, broj 30/2018
*11Službeni glasnik RS, broj 86/2019
Poreski 
prekršaji poreskih obveznika – fizičkih lica

Član 180.

Novčanom kaznom 
od 5.000 do 150.000 dinara kazniće se za 
prekršaj fizičko lice, koje nije preduzetnik ako:

1) ne obavesti, 
ili ne obavesti u propisanom roku Poresku upravu o licu koje je, kao nerezident, 
opunomoćilo za izvršavanje poslova u vezi sa poreskim obavezama (član 14. stav 
2);

2) brisana je (vidi član 70. Zakona - 
68/2014-3)

3) ometa ili 
sprečava ovlašćenog službenika Poreske uprave u obavljanju zakonom utvrđene 
dužnosti u poreskom postupku (član 25. tačka 7);

4) ne obavesti, 
ili ne obavesti u propisanom roku Poresku upravu o otvaranju ili zatvaranju računa 
kod banke u Autonomnoj pokrajini Кosovo i Metohija
ili u 
inostranstvu (član 25. tačka 8);

5) prilikom 
podnošenja poreske prijave ili drugog propisanog akta na propisanom mestu ne 
unese svoj PIB (član 26. stav 12.);

6) Poreskoj 
upravi ne podnese, ili ne podnese u zakonskom ili dodatnom roku poresku prijavu, 
ili ako je podnese nepotpisanu, ili u prijavu unese netačne podatke, a ne 
ispravi ih u propisanom roku, ili je podnese bez potrebne dokumentacije i dokaza 
od značaja za utvrđivanje poreza (član 25. tačka 2), 
član 38. st. 2. i 3, član 40. stav 1. i član 41);

7) na zahtev 
Poreske uprave, ne dostavi ili ne dostavi na označeno mesto na uvid i proveru 
isprave od značaja za oporezivanje (član 44);

8) se, na zahtev 
Poreske uprave, ne odazove na poziv radi pojašnjenja, ili ne pruži
informacije neophodne za utvrđivanje činjeničnog stanja od značaja za oporezivanje 
(član 45. i član 47. stav 2);

9) ne dopusti da 
se obavi uviđaj na stvari, prostoriji ili zemljištu, odnosno da se kroz njih ili 
preko njih pređe radi uviđaja (čl. 49. i 50);

10) ometa 
sprovođenje prinudne naplate, ili ako se ne udalji sa mesta na kome se sprovodi 
prinudna naplata i nastavi njeno ometanje, ili ako odbije da stvari koje poseduje 
učini dostupnim za potrebe sprovođenja prinudne naplate (član 89. stav 7. i član 
90. stav 3);

11) ne postupi 
po rešenju o prinudnoj naplati iz nenovčanog potraživanja poreskog obveznika i 
Poreskoj upravi ne preda stvari koje duguje poreskom obvezniku (član 97. stav 
2);

12) stvar 
obuhvaćenu izlučnom tužbom koja mu je ostavljena na čuvanje ne sačuva u 
nepromenjenom stanju do okončanja spora po izlučnoj tužbi (član 102. stav 4);

13) na zahtev 
poreskih izvršitelja ne preda stvar poreskog obveznika koja se kod njega nalazi, a 
ne plati poresku obavezu poreskog obveznika umesto predaje stvari (član 103. 
stav 1);

14) ne postupi 
po nalogu Poreske uprave da učestvuje u postupku 
poreske kontrole ili da 
pruži tražena objašnjenja (član 25. tačka 9) ;

15) ne stavi na 
raspolaganje odgovarajuće mesto za rad poreskih inspektora u postupku 
poreske 
kontrole (član 125. st. 2. i 3);

16) ne omogući 
poreskom inspektoru da uđe na zemljište i u prostorije u kojima obavlja delatnost, 
a po odobrenju suda i u stan, radi podvrgavanja kontroli (član 125. stav 5);

17) ne bude 
prisutan tokom poreske kontrole, ili odbije da učestvuje u postupku 
poreske 
kontrole, u skladu sa ovim zakonom (član 25. tačka 9) i član 127);

18) na zahtev 
Poreske uprave, odnosno poreskog inspektora, ne podnese dokumentaciju ili ne 
pruži informacije i obaveštenja, ili ne da izjave od uticaja na utvrđivanje 
činjeničnog stanja bitnog za oporezivanje (član 25. tačka 3)
i 
član 127. stav 1);

19) poreskom 
inspektoru u postupku poreske kontrole ne omogući uvid u stanje robe, odnosno u 
dokumentaciju ili isprave, a ne odredi lice koje će to učiniti u njegovo ime 
(član 127. st. 2. i 3);

20) onemogućava 
poreskog inspektora u sprovođenju mere oduzimanja robe ili oduzimanja dokumentacije 
u toku poreske kontrole (član 130. );

21) u postupku 
prikupljanja obaveštenja ne postupi po zahtevu Poreske policije (član 135. stav 3).

Poreski 
obveznik iz stava 1. ovog člana koji ne izvrši uplatu poreza utvrđenog u 
poreskoj prijavi, odnosno rešenjem Poreske uprave kazniće se novčanom kaznom u 
iznosu od 50% utvrđenog poreza, a ne manje od 5.000 dinara (član 25. tačka 
6).
*Službeni 
glasnik RS, broj 55/2004

**Službeni 
glasnik RS, broj 61/2007

***Službeni 
glasnik RS, broj 53/2010

****Službeni 
glasnik RS, broj 47/2013

*****Službeni 
glasnik RS, broj 68/2014

*6Službeni glasnik RS, broj 112/2015
*7Službeni glasnik RS, broj 30/2018
Nepodnošenje informativne poreske prijave

*Službeni 
glasnik RS, broj 47/2013
Član 180a

Poreski obveznik – fizičko lice koje Poreskoj upravi ne podnese informativnu 
poresku prijavu ili u njoj ne navede svu svoju imovinu, kazniće se za prekršaj 
novčanom kaznom u visini od 3% tržišne vrednosti neprijavljene imovine.
*Službeni 
glasnik RS, broj 47/2013
Član 180b
Poreski obveznik – pravno lice koje u Republici Srbiji 
vrši promet dobara, odnosno usluga u skladu sa poreskim zakonom, a u Republici 
Srbiji nema sedište ni stalnu poslovnu jedinicu, odnosno ima stalnu poslovnu 
jedinicu ali promet dobara, odnosno usluga vrši van svoje stalne poslovne 
jedinice, kazniće se za prekršaj novčanom kaznom u iznosu od 100.000 do 
2.000.000 dinara ako u skladu sa poreskim zakonom ne odredi poreskog punomoćnika 
i ne evidentira se za obavezu plaćanja poreza.
Poreski obveznik – fizičko lice koji u Republici 
Srbiji vrši promet dobara, odnosno usluga u skladu sa poreskim zakonom, a u 
Republici Srbiji nema prebivalište, odnosno boravište, kazniće se za prekršaj 
novčanom kaznom u iznosu od 50.000 dinara ako u skladu sa poreskim zakonom ne 
odredi poreskog punomoćnika i ne evidentira se za obavezu plaćanja poreza.
*Službeni glasnik RS, broj 108/2016
Poreski 
prekršaji poreskih posrednika i drugih poreskih dužnika

Član 181.

Novčanom kaznom 
od 10.000 do 100.000 dinara kazniće se 
za prekršaj odgovorno lice u:

1) sudu, organu lokalne samouprave, advokatskoj komori, profesionalnom udruženju, 
kao i u drugom organu ili organizaciji nadležnim za upis u odgovarajući 
registar, ako Poreskoj upravi ne dostavi, ili ne dostavi u predviđenom roku 
propisano obaveštenje, odnosno podatke (član 29. stav 2. i član 184.);

1a) organu koji vodi evidencije o mestu prebivališta, odnosno boravišta fizičkog 
lica, ako Poreskoj upravi u predviđenom roku ne dostavi propisane podatke (član 
29. stav 3);

2) organu koji vodi evidencije o rođenju ili smrti fizičkog lica, ako u 
propisanom roku ne obavesti Poresku upravu o podacima vezanim za rođenje ili 
smrt, odnosno proglašenje nestalog lica za umrlo (član 29. stav 4);

2a) banci, ako ne obustavi izvršenje naloga poreskog obveznika za prenos 
sredstava sa računa obveznika od momenta prijema rešenja o oduzimanju PIB-a (član 
26. st. 8. i 14);

2b) banci, ako ne obustavi izmirivanje novčanih obaveza koje poreski obveznik ima 
prema trećim licima na osnovu ugovora o promeni poverilaca, odnosno dužnika u 
određenom obligacionom odnosu (asignacija, cesija i dr.), po osnovu prebijanja 
(kompenzacija) i po drugom osnovu u skladu sa zakonom (član 
95. stav 9);

2v) organizaciji za prinudnu naplatu, ako ne obračuna kamatu na način propisan 
ovim zakonom, od dana donošenja rešenja do dana prenosa celokupnog iznosa poreza i 
sporednih poreskih davanja i ako iznos obračunate kamate ne prenese na 
odgovarajuće račune javnih prihoda (član 95. stav 2);

2g) organu, organizaciji ili drugom licu nadležnom za upis u propisani registar 
lica koja obavljaju delatnost, ako izvrši brisanje lica bez dokaza o prestanku 
poreskih obaveza, odnosno brisanju iz evidencije propisane poreskim zakonom koji 
izdaje nadležni poreski organ, osim za lica iz člana 29. stav 8. ovog zakona,
za obaveze po osnovu 
doprinosa za penzijsko i invalidsko osiguranje ukoliko su stekli pravo na penziju 
shodno odredbama zakona kojim se uređuje penzijsko i invalidsko osiguranje 
(član 29. stav 7);
2d) Agenciji za privredne registre ako izvrši brisanje 
pravnog lica ili preduzetnika iz 
propisanog registra, registruje statusne promene, odnosno vrši promene podataka 
koji se odnose na osnivača, odnosno člana, naziv, sedište, ulog i oblik 
organizovanja, prekid ili druge promene 
podataka u vezi obavljanja delatnosti preduzetnika, u periodu od dobijanja obaveštenja Poreske uprave da će se kod 
pravnog lica ili preduzetnika vršiti poreska kontrola, 
uključujući i radnje Poreske policije u cilju otkrivanja poreskih krivičnih dela, do dobijanja obaveštenja da je poreska 
kontrola završena, 
odnosno okončane radnje Poreske policije kao i u periodu od 
dobijanja obaveštenja da je pravnom licu ili 
preduzetniku, u skladu sa ovim zakonom, 
privremeno oduzet PIB, do dobijanja obaveštenja da je tom subjektu vraćen PIB (član 29. stav 9);

3) banci, 
ako pravnom licu, preduzetniku ili fizičkom licu otvori račun bez podnetog 
dokaza o izvršenoj registraciji (član 30. stav 1);

3a) banci koja dozvoli isplatu zarada, naknada zarada, kao i drugih prihoda 
fizičkih lica po osnovu kojih se plaća porez po odbitku, ako nalog kojim se 
banci nalaže isplata tih prihoda, kao i plaćanje poreza po odbitku ne sadrži 
poziv na broj odobrenja za plaćanje ukupne obaveze po tom osnovu koji je dodelila 
Poreska uprava na način iz člana 41. ovog zakona, osim isplate kamate na štedne 
uloge svojim deponentima (član 30a);

3b) banci koja Poreskoj upravi ne dostavi u elektronskom obliku podatke o 
izvršenim platnim nalozima za isplatu, odnosno nalozima za prenos po 
isplatiocima prihoda i šiframa plaćanja do 5-og u mesecu za prethodni mesec, 
odnosno o uplaćenim novčanim sredstvima na devizne račune fizičkih lica, u roku 
od 30 dana od dana uplate ili o uplatama na račun obveznika poreza na dohodak 
građana po osnovu prihoda od samostalnih delatnosti u kalendarskom mesecu, u 
roku od 15 dana po isteku kalendarskog 
meseca, odnosno podatke o stanju i prometu na tekućim računima i štednim ulozima 
poreskih obveznika – pravnih lica, preduzetnika i fizičkih lica, depozitima 
poreskih obveznika – pravnih lica, odnosno o brojevima tekućih računa i štednih 
uloga poreskih obveznika – fizičkih lica i nazivu banaka koje ih vode, na zahtev 
Poreske uprave (član 30b st. 1. i 2);
3v) banci, državnom organu i organizaciji, organu 
teritorijalne autonomije i lokalne samouprave ako na zahtev Poreske uprave ne 
pruži raspoložive informacije, kao i podatke od značaja za preduzimanje 
aktivnosti iz delokruga nadležnosti Poreske uprave (član 45. stav 1);

4) Poreskoj 
upravi, odnosno kod banke, ako ne izvrši, odnosno ne izvrši u 
propisanom roku, ili uz pripadajuću kamatu povraćaj više ili pogrešno plaćenog 
poreza i sporednih poreskih davanja, odnosno poresku refakciju, odnosno 
refundaciju poreza, odnosno preknjižavanje 
(član 65. stav 4);

4a) banci koja porez i sporedna poreska davanja, za čije obezbeđenje naplate je 
ustanovljena privremena mera zabrane prenosa novčanih sredstava preko računa 
poreskog obveznika i upisana u registru blokiranih računa koji vodi nadležna 
organizacija, na osnovu poreskog rešenja, ne prenese sa računa poreskog 
obveznika, do visine raspoloživih sredstava na tom računu, na propisani uplatni 
račun javnih prihoda (član 66. stav 6.);

5) brisana je (vidi član 57. Zakona – 61/2007-8)

6) organu 
nadležnom za vođenje založnog registra pokretnih stvari, registra nepokretnosti, 
odnosno registra blokiranih računa, ako ne upiše založno pravo poreskog 
poverioca u propisanom roku (član 87. stav 5. i član 188. st. 1. i 4);

7) organu 
nadležnom za vođenje registra nepokretnosti, ako ne dostavi, ili ne dostavi u 
propisanom roku, Poreskoj upravi traženi izvod iz javnih knjiga o nepokretnostima 
koje su svojina poreskog obveznika i izveštaj da li je upisana hipoteka drugog 
poverioca (član 90. stav 2);

8) banci, 
ako prinudnu naplatu iz novčanih sredstava poreskog obveznika ne vrši u skladu 
sa zakonom, ili ako ne izvrši rešenje o naplati poreskog duga obveznika naplatom 
iz sredstava te banke u skladu sa zakonom (član 95. st. 2. i 3);

8a) banci kod koje se vodi tekući račun, ako ne 
postupi po rešenju Poreske uprave o prenosu poreza i sporednih poreskih davanja na 
odgovarajuće uplatne račune javnih prihoda (član 96a st. 7. i 8.);

9) banci ili 
drugom pravnom licu, kod kojeg se čuvaju hartije od vrednosti poreskog 
obveznika, ako Poreskoj upravi ne dostavi ili ne dostavi u propisanom roku 
podatke o tim hartijama od vrednosti sa procenom njihove vrednosti, odnosno ako u 
propisanom roku ne proda te hartije od vrednosti ili ih ne proda pod najboljim 
uslovima na tržištu, ili ako ostvarena sredstva po odbitku propisane provizije i 
troškova ne uplati na račun Poreske uprave (član 98. st. 3–5);

9a) banci kod koje se vodi štedni ulog, ako ne 
postupi po rešenju Poreske uprave o prenosu poreza i sporednih poreskih davanja na 
odgovarajuće uplatne račune javnih prihoda (član 98a st. 2. i 3.);

10) banci, 
ako ne postupi po rešenju Poreske uprave o zabrani raspolaganja sredstvima na 
računu poreskog obveznika (član 132. stav 3. tačka 1);

11) državnom 
organu i organizaciji, organu teritorijalne autonomije i lokalne samouprave, ako 
Poreskoj upravi ne dostavi činjenice koje je doznalo obavljajući poslove iz svog 
delokruga, a koje ukazuju na mogućnost da poreska obaveza nije ispunjena (član 
158);

11a) brisana je (vidi član 91. Zakona - 
30/2018-17)

11b) državnom organu i organizaciji, ako na zahtev organa jedinice lokalne 
samouprave, u roku od 30 dana od dana prijema zahteva, ne dostavi podatke kojima 
raspolaže vršeći poslove iz svoje nadležnosti, a koji su od značaja za 
utvrđivanje izvornih prihoda jedinice lokalne samouprave, odnosno koje za te 
podatke jedinici lokalne samouprave naplati taksu ili drugi trošak (član 159b);

12) banci, 
ako ne obustavi, ili ne obustavi u propisanom roku sve transakcije preko računa 
pravnog lica, preduzetnika ili fizičkog lica koji nisu dostavili dokaz o 
izvršenoj registraciji (član 185. stav 2);

13) banci, 
ako ne postupi po rešenju o prinudnoj naplati iz novčanih potraživanja poreskog 
obveznika i ne izvrši prenos sredstava sa računa njegovog dužnika na propisani 
uplatni račun javnih prihoda, odnosno ako ne izvrši rešenje o prinudnoj naplati 
dugovanog iznosa neposredno iz sredstava te banke u skladu sa zakonom 
(član 189);

14) organu nadležnom za evidenciju nepokretnosti i pokretnih stvari u državnoj 
svojini ako u propisanom roku ne preuzme u državinu nepokretnosti i pokretne 
stvari prenete u svojinu Republike (član 104. stav 19. i član 110. stav 11).
*Službeni 
glasnik RS, broj 70/2003

**Službeni 
glasnik RS, broj 55/2004

***Službeni 
glasnik RS, broj 61/2005

****Službeni 
glasnik RS, broj 53/2010

*****Službeni 
glasnik RS, broj 101/2011

*6Službeni 
glasnik RS, broj 

47/2013

*7Službeni 
glasnik RS, broj 
108/2013

*8Službeni 
glasnik RS, broj 
68/2014

*9Službeni glasnik RS, broj 112/2015

*10Službeni glasnik RS, broj 108/2016
*11Službeni glasnik RS, broj 30/2018
*12Službeni glasnik RS, broj 86/2019
Brisan je raniji naziv 
člana 181a (vidi član 92. Zakona - 30/2018-17)

Član 181a
Brisan je (vidi član 92. 
Zakona - 30/2018-17)
Brisan je raniji naziv 
člana 181b (vidi član 11. Zakona - 95/2018-240)

Član 181b
Brisan je (vidi član 11. Zakona - 
95/2018-240)

Prekršaji 
odgovornih lica u Poreskoj upravi

Član 182.

Novčanom kaznom 
od 10.000 do 100.000 dinara kazniće se za 
prekršaj odgovorno lice u organizacionoj jedinici Poreske uprave ako:

1) poreskom 
obvezniku uskrati besplatne informacije o poreskim propisima ili osnovnu pravnu 
pomoć, ako je poreski obveznik neuk (član 24. stav 1. tačka 1);

2) poreskom 
obvezniku uskrati uvid u podatke o utvrđivanju i naplati poreza koji se o njemu 
vode kod Poreske uprave ili, na zahtev poreskog obveznika, ne izmeni nepotpune, 
odnosno netačne podatke o poreskom obvezniku (član 24. stav 1. tačka 6). 


Novčanom kaznom 
iz stava 1. ovog člana kazniće se za prekršaj službeno lice Poreske uprave ako:

1) se u poreskom 
postupku ne ophodi prema poreskom obvezniku sa poštovanjem i uvažavanjem (član 24. 
stav 1. tačka 3);

2) onemogućava 
poreskog obveznika da bude prisutan tokom poreske kontrole, u skladu sa ovim 
zakonom (član 24. stav 1. tačka 10).
*Službeni 
glasnik RS, broj 47/2013

Član 182a

Ako poreski obveznik u roku od dve godine od dana pravosnažnosti osuđujuće 
presude za prekršaj iz člana 177. st 1. i 5. ovog zakona učini isti prekršaj, 
može mu se, uz novčanu kaznu, izreći i zaštitna mera zabrane vršenja određenih 
delatnosti u trajanju od šest meseci do tri godine.
*Službeni 
glasnik RS, broj 53/2010

Član 182b

Protiv lica 
koje učini radnju, odnosno propust, u vezi sa porezom čije utvrđivanje obavlja sam 
poreski obveznik koji se smatraju poreskim 
prekršajem iz člana 177, člana 179. stav 1. tač. 2b) i 3) i stav 3. u vezi sa 
stavom 1. tačka 3) tog člana, kao i člana 180. tač. 5) i 6) ovog zakona, neće se 
podnositi zahtev za pokretanje prekršajnog postupka, 
ako to lice, pre preduzimanja bilo koje radnje poreskog organa u vezi učinjene 
radnje ili propusta, odnosno pre otpočinjanja poreske kontrole ili podnošenja 
zahteva za pokretanje prekršajnog postupka, samoinicijativno prijavi učinjenu 
radnju, odnosno propust i istovremeno plati dugovani iznos poreza uvećan za 
obračunatu kamatu iz člana 75. 
ovog zakona.

Protiv lica koje učini radnju, odnosno propust iz 
stava 1. ovog člana, u vezi sa porezom koji se utvrđuje rešenjem, neće se 
podnositi zahtev za pokretanje prekršajnog postupka
ako to lice, pre preduzimanja bilo koje 
radnje poreskog organa u vezi sa učinjenom radnjom ili propustom, odnosno pre 
otpočinjanja poreske kontrole ili podnošenja zahteva za pokretanje prekršajnog 
postupka, samoinicijativno prijavi učinjenu radnju, odnosno propust, kao i 
utvrđeni iznos poreza plati u propisanom roku.
*Službeni 
glasnik RS, broj 53/2010

**Službeni 
glasnik RS, broj 101/2011


***Službeni glasnik RS, broj 93/2012

****Službeni 
glasnik RS, broj 
68/2014
Deo osmi
PRELAZNE I 
ZAVRŠNE ODREDBE
Registracija 
poreskih obveznika

Član 183.

Poreska uprava 
izvršiće registraciju poreskih obveznika u roku od godinu dana od dana početka 
primene ovog zakona.
Dostavljanje 
podataka o izvršenom upisu u registar Poreskoj upravi

Član 184.

Sud, organ, 
odnosno organizacija iz člana 29. st. 1–3. ovog zakona dužni su da, u skladu sa 
aktom iz člana 29. stav 5. ovog zakona, 
dostave Poreskoj upravi podatke o licima upisanim u registar, odnosno druge 
podatke od značaja za utvrđivanje poreza, sa stanjem na dan početka primene ovog 
zakona.
*Službeni 
glasnik RS, broj 55/2004
Obaveze 
banke u vezi sa imaocima računa 
*Službeni 
glasnik RS, broj 55/2004

Član 185.

Banka dužna je da 
od pravnog lica, preduzetnika i fizičkog lica, koji kod njega na dan početka 
primene ovog zakona ima otvoren račun, zahteva da u roku od 15 dana od dana 
dodele PIB-a dostavi dokaz o izvršenoj registraciji. 

Ako pravno lice, 
preduzetnik ili fizičko lice iz stava 1. ovog člana ne dostave dokaz o izvršenoj 
registraciji u roku iz stava 1. ovog člana, banka dužna je da narednog 
dana po isteku toga roka obustavi sve transakcije preko njihovih računa i da o 
tome odmah obavesti Poresku upravu.

Ako je na dan 
početka primene ovog zakona račun poreskog obveznika blokiran zbog dospelih, a 
neplaćenih poreza i sporednih poreskih davanja, blokada se prenosi na sve račune 
koje taj poreski obveznik ima u skladu sa Zakonom o platnom prometu iz člana 69. 
stav 2. ovog zakona.
*Službeni 
glasnik RS, broj 55/2004
Prijava za 
evidenciju imovine

Član 186.

Poreski 
obveznik, fizičko lice i preduzetnik, dužan je da u roku od 
deset meseci od dana početka primene ovog 
zakona podnese Poreskoj upravi prijavu za evidenciju ukupne imovine u zemlji i 
inostranstvu, ako je njena vrednost veća od 20.000.000 dinara.

Imovinu, u 
smislu stava 1. ovog člana, čine:

1) nepokretnosti 
(stan, kuća, poslovna zgrada i prostorije, garaža, zemljište i dr.);

2) akcije ili 
udeli u pravnom licu;

3) oprema za 
obavljanje samostalne delatnosti;

4) motorna 
vozila, plovni objekti i 
vazduhoplovi;

5) brisana je (vidi član 19. Zakona – 70/2003-1)

6) štedni ulozi 
i gotov novac;

7) druga 
imovinska prava.

U prijavu za 
evidenciju imovine unose se i podaci o imovini povezanih lica.

Poreski 
obveznik, fizičko lice i preduzetnik, čija je imovina iz st. 1. i 2. ovog člana 
veća od 10.000.000 dinara, ali ne prelazi 20.000.000 dinara, može da podnese 
prijavu za evidenciju imovine.

Poreska uprava
može, u skladu sa članom 60. 
stav 2. ovog zakona, proceniti vrednost 
imovine iskazane u prijavi za evidenciju imovine i
dostaviti poreskom 
obvezniku rešenje o proceni.

Prijava za 
evidenciju imovine služi isključivo za sprovođenje unakrsne procene poreske 
osnovice iz člana 59. ovog zakona .

Unakrsna procena 
primeniće se na razliku između vrednosti imovine utvrđene u poreskoj kontroli i 
procenjene, odnosno prijavljene 
vrednosti imovine na način iz stava 5. ovog člana.

Ako poreski 
obveznik iz stava 1. ovog člana ne podnese prijavu za evidenciju imovine, 
unakrsna procena primeniće se na njegovu celokupnu imovinu.

Oblik i sadržinu 
prijave za evidenciju imovine propisuje ministar.

Poreska uprava utvrdiće jedinstvenu poresku osnovicu unakrsnom procenom za 
period od 1. januara 2003. do 31. decembra 2005. godine fizičkim licima i 
preduzetnicima iz ovog člana.

Jedinstvena poreska osnovica iz stava 10. ovog člana utvrđuje se kao razlika 
između vrednosti imovine na dan 31. decembra 2005. godine i na dan 1. januara 
2003. godine umanjena za iznos prijavljenog dohotka i za vrednost imovine 
pribavljene sredstvima stečenim nasleđem, poklonom ili na drugi zakonit 
besteretan način, za koju to poreski obveznik, odnosno drugo lice ističe i o 
tome pruži odgovarajuće materijalne dokaze.

Vrednost imovine na dan 1. januara 2003. godine čini zbir ukupne vrednosti 
imovine iz člana 59. stav 3. ovog zakona sa stanjem na dan 1. januara 2003. 
godine.

Vrednost imovine na dan 31. decembra 2005. godine čini zbir ukupne vrednosti 
imovine iz člana 59. stav 3. ovog zakona sa stanjem na dan 31. decembra 2005. 
godine, uvećana za vrednost imovine koja je u periodu od 1. januara 2003. do 31. 
decembra 2005. godine stečena teretno i otuđena teretno ili besteretno.
*Službeni 
glasnik RS, broj 23/2003

**Službeni 
glasnik RS, broj 70/2003

***Službeni 
glasnik RS, broj 61/2007

Član 186a

Poreska uprava utvrdiće jedinstvenu poresku osnovicu unakrsnom procenom za 
period od 1. januara 2003. do 31. decembra 2005. godine i fizičkim licima i 
preduzetnicima čija ukupna vrednost imovine na dan 31. decembra 2005. godine 
prelazi 20.000.000 dinara, saglasno članu 59. i članu 186. st. 11–13. ovog 
zakona.
*Službeni 
glasnik RS, broj 61/2007
Založno pravo Republike do dana početka rada registra 
zaloge
*Službeni 
glasnik RS, broj 55/2004

Član 187.

Prinudna naplata 
poreza i sporednih poreskih davanja ima prvenstvo u odnosu na ostale obaveze 
poreskog obveznika i potraživanja drugih lica do
dana početka rada registra zaloge u skladu sa zakonom kojim se 
uređuje založno pravo na pokretnim stvarima upisanim u registar.

Do 
dana početka rada registra zaloge iz stava 1. ovog člana, založno pravo 
Republike na nepokretnostima, novčanim sredstvima na računu poreskog obveznika, 
pokretnim stvarima i potraživanjima poreskog obveznika, ustanovljava se danom 
upisa u registar nepokretnosti, odnosno blokiranih računa, na pokretnim stvarima 
– popisom, a na potraživanjima poreskog obveznika dostavljanjem rešenja iz člana 92. 
stav 2. ovog zakona dužniku poreskog obveznika.

Popisana 
pokretna stvar na kojoj je ustanovljeno založno pravo Republike pleni se u 
momentu popisa.

Popisana 
pokretna stvar iz stava 3. ovog člana može se, izuzetno, ostaviti na čuvanje 
poreskom obvezniku do dana prodaje, ako to nalažu zahtevi ekonomičnosti postupka 
prinudne naplate .
*Službeni 
glasnik RS, broj 70/2003

**Službeni 
glasnik RS, broj 55/2004
Prelazni 
režim ustanovljavanja založnog prava Republike

Član 188.

Založna prava na pokretnim stvarima i potraživanjima poreskog obveznika 
ustanovljena do dana početka rada registra zaloge u skladu sa zakonom kojim se 
uređuje založno pravo na pokretnim stvarima upisanim u registar, u skladu sa 
članom 187. stav 2. ovog zakona, upisuju se u odgovarajući registar zaloge 
prioritetno, pod prvim danom početka rada tog registra.

Poreska uprava je dužna da, radi ostvarenja prioritetnog založnog prava, 
odgovarajućem registru dostavi zahtev za upis založnih prava iz stava 1. ovog 
člana, u roku od 15 dana od dana početka rada registra zaloge.

Godinu dana od početka rada registra zaloge Republika ima prioritetno pravo 
namirenja iz novčanih sredstava na računu poreskog obveznika kod banaka ili 
drugih finansijskih organizacija, bez upisa založnog prava u odgovarajući 
registar zaloge.

Založno pravo Republike iz stava 3. ovog člana ustanovljeno u skladu sa članom 
187. stav 2. ovog zakona , upisaće se prioritetno u odgovarajući registar 
zaloge, pod prvim danom nakon isteka roka od godinu dana od početka rada 
registra zaloge.
*Službeni 
glasnik RS, broj 70/2003

**Službeni 
glasnik RS, broj 55/2004
Prelazni 
režim prinudne naplate iz novčanih potraživanja

Član 189.

Do 31. decembra 
2003. godine založno pravo Republike na novčanim potraživanjima poreskog 
obveznika ustanovljava se danom dostavljanja rešenja iz člana 92. stav 2. ovog 
zakona dužniku poreskog obveznika. 

Prinudna naplata 
poreza i sporednih poreskih davanja iz novčanih potraživanja može se izvršiti kada 
Poreska uprava u postupku utvrdi da takvo potraživanje nije sporno i da je 
dospelo za naplatu.

Rešenjem o 
prinudnoj naplati poreza iz novčanih potraživanja potraživanje iz stava 1. ovog 
člana pleni se i nalaže se dužniku poreskog obveznika da svoj dug po tom 
potraživanju uplati na odgovarajući uplatni račun javnih prihoda, do iznosa koji 
poreski obveznik duguje po osnovu poreza i sporednih poreskih davanja.

Na rešenje iz 
stava 3. ovog člana dužnik poreskog obveznika može izjaviti prigovor u roku 
od tri dana od dana dostavljanja rešenja. 

Dužnik poreskog 
obveznika dužan je da u roku od tri dana po isteku roka za prigovor, odnosno od 
dana prijema rešenja po prigovoru, ako prigovor nije uvažen, izvrši uplatu 
zaplenjenog potraživanja iz stava 3. ovog člana. 

Ako dužnik 
poreskog obveznika ne postupi na način propisan u stavu 5. ovog člana, 
prinudna naplata se vrši iz novčanih sredstava sa njegovog računa, u skladu sa 
odredbama člana 95. ovog zakona.

Ako potraživanje 
poreskog obveznika prema njegovom dužniku nije dospelo, Poreska uprava nalaže 
uplatu u smislu stava 3. ovog člana, po dospelosti potraživanja.

Prinudna naplata 
na zaradi i drugim stalnim novčanim primanjima poreskog obveznika vrši se na 
osnovu rešenja iz člana 92. stav 2. ovog zakona, kojim se stavlja zabrana na 
određenom delu tih primanja i nalaže isplatiocu da dugovani iznos poreza i 
sporednih poreskih davanja, počev od prve isplate, prenese na odgovarajući 
uplatni račun javnih prihoda.

Ako isplatilac 
ne postupi po rešenju iz stava 8. ovog člana, naplata dugovanog iznosa poreza i 
sporednih poreskih davanja vrši se neposredno iz sredstava koja se nalaze na 
računu isplatioca, u skladu sa odredbama člana 95. ovog zakona.
*Službeni 
glasnik RS, broj 23/2003
Prelazni 
režim prinudne naplate iz nenovčanih potraživanja

Član 190. 


Do 31. decembra 
2003. godine založno pravo Republike na nenovčanim potraživanjima poreskog 
obveznika ustanovljava se danom dostavljanja rešenja iz člana 92. stav 2. ovog 
zakona dužniku poreskog obveznika.

Prinudna naplata 
poreza i sporednih poreskih davanja može se izvršiti iz nenovčanog potraživanja 
poreskog obveznika kada Poreska uprava u postupku utvrdi da to potraživanje nije 
sporno i da je dospelo za naplatu.

Rešenjem o 
prinudnoj naplati iz člana 92. stav 2. ovog zakona stavlja se zabrana na 
nenovčano potraživanje poreskog obveznika i nalaže njegovom dužniku da dugovane 
stvari preda Poreskoj upravi, koja će ih popisati, proceniti, zapleniti i 
prodati u skladu sa odredbama člana 89. i čl. 99–104. ovog zakona.

Ako se zaplenjeno 
potraživanje odnosi na predaju nepokretnosti, prinudna naplata se sprovodi u 
skladu sa odredbama čl. 105–111. ovog zakona.
Preuzimanje 
zaposlenih, postavljenih lica, predmeta, arhive, opreme i sredstava za rad 
Republičke uprave javnih prihoda

Član 191.

Danom početka 
primene ovog zakona Ministarstvo finansija i ekonomije preuzeće zaposlene i 
postavljena lica Republičke uprave javnih prihoda, kao i predmete, arhivu, opremu 
i sredstva za rad.
Prestanak 
važenja odredaba određenih zakona

Član 192.

Danom početka 
primene ovog zakona prestaju da važe:

1) Zakon o 
kontroli, utvrđivanju i naplati javnih prihoda („Službeni glasnik RS”, br. 76/91, 
20/93, 37/93, 39/93, 53/93, 67/93, 45/94, 52/96, 42/98, 18/99, 33/99, 52/2000 i 
34/2001);

2) čl. 125g, 
136. i 138–144. Zakona o penzijskom i invalidskom osiguranju („Službeni glasnik 
RS”, br. 52/96, 46/98 i 29/2001);

3) čl. 108s i 
108ć–108č Zakona o zdravstvenom osiguranju („Službeni glasnik RS”, br. 18/92, 
26/93, 53/93, 67/93, 48/94, 25/96, 46/98, 54/99, 29/2001 i 18/2002);

4) čl. 27j, 
27j-1, 27k i 27lj–27r Zakona o zapošljavanju i ostvarivanju prava nezaposlenih lica 
(„Službeni glasnik RS”, br. 22/92, 73/92, 82/92, 56/93, 67/93, 34/94, 52/96, 
46/98 i 29/2001);

5) član 90, član 
108. stav 1, član 117. stav 2, čl. 120–156. i 163–165, član 166. stav 1. tač. 3) 
i 4), član 167. stav 1. tač. 13) i 14), član 168. stav 1. tač. 4)–6), član 169. 
tač. 3) i 4), član 170. tač. 1) i 3) i član 172. Zakona o porezu na dohodak 
građana („Službeni glasnik RS”, broj 24/2001);

6) čl. 72, 73, 
77–110. i 114. Zakona o porezu na dobit preduzeća („Službeni glasnik RS”, broj 
25/2001);

7) čl. 27, 28, 
35, 36, 38. i 46. Zakona o akcizama („Službeni glasnik RS”, br. 22/2001 i 
73/2001);

8) čl. 29-31, 
40, 41, 43. i 55. Zakona o porezu na promet („Službeni glasnik RS”, br. 22/2001 
i 73/2001);

9) član 41. 
Zakona o porezima na imovinu („Službeni glasnik RS”, broj 26/2001);

10) u članu 53. 
stav 1. tačka 3) i članu 54. Zakona o uslovima za obavljanje prometa robe, vršenje 
usluga u prometu i inspekcijskom nadzoru („Službeni glasnik RS”, br. 39/96, 
20/97, 46/98 i 34/2001) deo kojim se uređuju novčane kazne za prekršaj iz člana 
7a i člana 53. stav 1. tačka 3) tog zakona;

11) član 23. 
tačka 2) i član 25. Zakona o ministarstvima („Službeni glasnik RS”, broj 
27/2002);

12) u članu 139. 
stav 1. tačka 3) Кrivičnog zakona Republike Srbije („Službeni glasnik SRS”, br. 
26/77, 28/77, 43/77, 20/79, 24/84, 39/86, 51/87, 6/89, 42/89 i 21/90 i „Službeni 
glasnik RS”, br. 16/90, 26/91, 75/91, 9/92, 49/92, 51/92, 23/93, 67/93, 47/94, 
17/95, 44/98, 10/2002 i 11/2002) deo kojim se propisuje kazna za krivično delo 
zloupotrebe ovlašćenja u privredi za odgovorno lice u preduzeću ili drugoj 
organizaciji koja vrši privrednu delatnost koje, u vezi sa izvršenjem poreskih 
obaveza ili u vezi sa plaćanjem drugih dažbina, uskrati sredstva koja 
predstavljaju javni prihod i član 154. tog zakona.
Stupanje na 
snagu Zakona

Član 193.

Ovaj zakon stupa 
na snagu osmog dana od dana objavljivanja u „Službenom glasniku Republike Srbije”, 
a primenjuje se od 1. januara 2003. godine.



ODREDBE КOJE NISU UNETE U „PREČIŠĆEN TEКST” ZAКONA


Zakon o izmenama i dopunama Zakona o poreskom postupku i poreskoj 
administraciji: „Službeni glasnik RS", broj 70/2003-1

Član 22.

Ovaj zakon stupa na snagu osmog dana od dana objavljivanja u "Službenom glasniku 
Republike Srbije", osim člana 19. 
stav 1. 
ovog zakona koji se primenjuje od 1. jula 2003. godine.  


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 61/2007-8

Član 60.

Nepokretnosti u svojini Republike Srbije date na korišćenje jedinicama lokalne 
samouprave, a koje faktički koristi Poreska uprava, nastaviće da koristi Poreska 
uprava, do donošenja propisa o sredstvima u svojini jedinica lokalne samouprave, 
osim nepokretnosti iz člana 61. Zakona o finansiranju lokalne samouprave 
(„Službeni glasnik RS”, broj 62/06).

Član 61.

Odredbe člana 2. ovog zakona, saglasno članu 60. Zakona o finansiranju lokalne 
samouprave („Službeni glasnik RS”, broj 62/06), primenjuju se od 1. januara 2007. 
godine.

Postupke utvrđivanja, naplate i kontrole poreza i sporednih poreskih davanja koje 
po odredbama zakona iz stava 1. ovog člana naplaćuju jedinice lokalne 
samouprave, započete od Poreske uprave, a koji nisu pravosnažno okončani do 1. 
januara 2007. godine, okončaće nadležni organ jedinice lokalne samouprave.

Član 62.

Odredbe člana 47. ovog zakona, u delu koji se odnosi na nadležnost Poreske 
uprave za vođenje drugostepenog poreskoprekršajnog postupka, prestaju da važe 
danom početka rada drugostepenog prekršajnog suda u skladu sa Zakonom o 
prekršajima („Službeni glasnik RS”, broj 101/05).

Član 63.

Propisi iz čl. 10. i 46. ovog zakona doneće se u roku od šest meseci od dana 
stupanja na snagu ovog zakona.

Član 64.

Poreska uprava je nadležna da rešava i o žalbama izjavljenim protiv rešenja 
donetih u poreskom postupku od strane nadležnih organa jedinica lokalne 
samouprave koje su Poreskoj upravi podnete od 1. januara 2007. godine do dana 
stupanja na snagu ovog zakona.

Član 65.

Odredbe člana 10. ovog zakona, u pogledu obaveza velikih poreskih obveznika, 
primenjivaće se od 1. januara 2009. godine.

Član 66.  

Ovaj zakon stupa na snagu osmog dana od dana objavljivanja u „Službenom glasniku 
Republike Srbije”.


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 20/2009-39

Član 28.

Propisi iz 
čl. 10, 21. i 25. ovog zakona doneće se u roku od šest meseci od dana stupanja na 
snagu ovog zakona, osim propisa iz člana 25. ovog zakona u delu koji se odnosi 
na visinu osnovnog i dodatnog koeficijenta, platne grupe i platne razrede za 
zvanja poreskih službenika, koji će se doneti u roku od tri meseca od dana 
stupanja na snagu ovog zakona.

Član 29.



Za sticanje 
višeg zvanja poreskog službenika iz člana 25. ovog zakona po osnovu ocenjivanja, 
uzimaju se u obzir i ocene državnog službenika za 2007. i 2008. godinu, određene 
pravosnažnim rešenjem direktora Poreske uprave.

Član 30.



Odredbe člana 
4. ovog zakona primenjivaće se od 1. maja 2009. godine.  

Odredbe člana 
25. ovog zakona, u delu koji se odnosi na prestanak radnog odnosa po osnovu 
ocenjivanja poreskog službenika, primenjivaće se po izvršenom ocenjivanju za 2009. i 
2010. godinu, a u delu koji se odnosi na pravo poreskih službenika na službenu 
uniformu, radnu odeću i obuću, primenjivaće se od 1. januara 2011. godine.

Član 31.

Propis iz 
člana 37a stav 7. Zakona o poreskom postupku i poreskoj administraciji 
(„Službeni glasnik RS”, br. 80/02, 84/02 – ispravka, 23/03 – ispravka, 70/03, 
55/04, 61/05, 85/05 – dr. zakon, 62/06 – dr. zakon i 61/07), doneće se 
najkasnije do 31. decembra 2009. godine.

Član 32.

Ovaj zakon 
stupa na snagu osmog dana od dana objavljivanja u „Službenom glasniku Republike 
Srbije”.


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 53/2010-15

Član 47.

Ako poreski 
obveznik ustanovi da poreska prijava, koju je podneo Poreskoj upravi do dana 
stupanja na snagu ovog zakona, sadrži grešku ili propust, može da podnese samo 
jednu izmenjenu poresku prijavu, u skladu sa članom 40. Zakona o poreskom 
postupku i poreskoj administraciji („Službeni glasnik RS”, br. 80/02, 84/02 – 
ispravka, 23/03 – ispravka, 70/03, 55/04, 61/05, 85/05 – dr. zakon, 62/06 – dr. 
zakon, 61/07, 20/09 i 72/09 – dr. zakon).

Član 48.

Poreskom 
obvezniku nad kojim se sprovodi reorganizacija, u skladu sa zakonom kojim se 
uređuje stečaj, kome je odobreno plaćanje poreskog duga u skladu sa odredbama 
člana 73. Zakona o poreskom postupku i poreskoj administraciji („Službeni 
glasnik RS”, br. 80/02, 84/02 – ispravka, 23/03 – ispravka, 70/03, 55/04, 61/05, 
85/05 – dr. zakon, 62/06 – dr. zakon, 61/07, 20/09 i 72/09 – dr. zakon), a koji 
podnese zahtev za odlaganje plaćanja poreskog duga u skladu sa članom 14. ovog 
zakona, pre isteka perioda na koji mu je plaćanje duga odloženo, može se odobriti 
odlaganje plaćanja poreskog duga za period koji, sa periodom na koji mu je plaćanje 
poreskog duga već odloženo, iznosi najduže do 60 meseci.

Član 49.

Raspored 
uplaćenog iznosa po osnovu dospelih poreza i sporednih poreskih davanja do 31. 
decembra 2010. godine, izvršiće se primenom odredbe člana 70. stav 2. Zakona o 
poreskom postupku i poreskoj administraciji („Službeni glasnik RS”, br. 80/02, 
84/02 – ispravka, 23/03 – ispravka, 70/03, 55/04, 61/05, 85/05 – dr. zakon, 
62/06 – dr. zakon, 61/07, 20/09 i 72/09 – dr. zakon).

Obračun i 
plaćanje kamate na iznos manje ili više plaćenog poreza i sporednih poreskih 
davanja do 31. decembra 2010. godine izvršiće se primenom odredbe člana 75. stav 
1. Zakona o poreskom postupku i poreskoj administraciji („Službeni glasnik RS”, 
br. 80/02, 84/02 – ispravka, 23/03 – ispravka, 70/03, 55/04, 61/05, 85/05 – dr. 
zakon, 62/06 – dr. zakon, 61/07, 20/09 i 72/09 – dr. zakon).

Član 50.

Кada je 
rešenje Poreske uprave kojim se u svojinu Republike Srbije prenose nepokretnosti, 
odnosno pokretne stvari, iz člana 104. stav 18. i člana 110. stav 5. Zakona o 
poreskom postupku i poreskoj administraciji („Službeni glasnik RS”, br. 80/02, 
84/02 – ispravka, 23/03 – ispravka, 70/03, 55/04, 61/05, 85/05 – dr. zakon, 
62/06 – dr. zakon, 61/07, 20/09 i 72/09 – dr. zakon), postalo pravosnažno do 
dana stupanja na snagu ovog zakona, odnosno do dana početka primene propisa iz 
čl. 20. i 21. ovog zakona, organ nadležan za evidenciju nepokretnosti i 
pokretnih stvari u državnoj svojini dužan je da, u skladu sa propisima iz čl. 
20. i 21. ovog zakona, u roku od 30 dana od dana početka njihove primene, te 
nepokretnosti i pokretne stvari preuzme u državinu.

Novčanom 
kaznom od 5.000 dinara do 50.000 dinara kazniće se za prekršaj odgovorno lice u 
organu nadležnom za evidenciju nepokretnosti i pokretnih stvari u državnoj 
svojini, ako u roku iz stava 1. ovog člana ne preuzme u državinu nepokretnosti i 
pokretne stvari.

Član 51.

Propisi iz 
čl. 20. i 21. ovog zakona doneće se u roku od 90 dana od dana stupanja na snagu 
ovog zakona.

Član 52.

Odredbe čl. 
12. i 15. ovog zakona, primenjivaće se od 1. januara 2011. godine.

Izuzetno od 
odredaba ovog zakona, jedinice lokalne samouprave mogu svojom odlukom u 2010. 
godini urediti drukčije uslove i način odlaganja, plaćanja i otpisa kamate na 
poreski dug po osnovu izvornih javnih prihoda dospele do 31. decembra 2009. 
godine, a koja do kraja 2010. godine nije plaćena.

Član 53.

Ovaj zakon 
stupa na snagu osmog dana od dana objavljivanja u „Službenom glasniku Republike 
Srbije”


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 101/2011-266

Član 51.

Odredbe čl. 
1. i 45. ovog zakona primenjivaće se od 1. januara 2012. godine.

Po žalbama u 
poreskim stvarima iz člana 2a Zakona o poreskom postupku i poreskoj 
administraciji („Službeni glasnik RS”, br. 80/02, 84/02 –ispravka, 23/03 – 
ispravka, 70/03, 55/04, 61/05, 85/05 – dr. zakon, 62/06 – dr. zakon, 61/07, 
20/09, 72/09 – dr. zakon i 53/10) po kojima Poreska uprava ne donese rešenje do 
31. decembra 2011. godine, rešiće nadležne jedinice lokalne samouprave.

Poreska 
uprava je dužna da, u roku od 30 dana od dana stupanja na snagu ovog zakona, 
nadležnim jedinicama lokalne samouprave ustupi spise predmeta iz stava 2. ovog 
člana.

Član 52.

Poreskom 
obvezniku koji je zaključio ugovor o finansijskom restrukturiranju, u skladu sa 
zakonom kojim se uređuje sporazumno finansijsko restrukturiranje privrednih 
društava, kome je odobreno plaćanje poreskog duga u skladu sa odredbama člana 73. 
Zakona o poreskom postupku i poreskoj administraciji („Službeni glasnik RS”, br. 
80/02, 84/02 – ispravka, 23/03 – ispravka, 70/03, 55/04, 61/05, 85/05 – dr. 
zakon, 62/06 – dr. zakon, 61/07, 20/09, 72/09 – dr. zakon i 53/10), a koji 
podnese zahtev za odlaganje plaćanja poreskog duga u skladu sa članom 22. ovog 
zakona, pre isteka perioda na koji mu je plaćanje duga odloženo, može se odobriti 
odlaganje plaćanja poreskog duga za period koji, sa periodom na koji mu je plaćanje 
poreskog duga već odloženo, iznosi najduže do 60 meseci.

Član 53.

Odredba člana 
11. ovog zakona, kao i odredbe čl. 48. i 49. ovog zakona u delu koji se odnosi 
na prekršajnu odgovornost banaka ako ne postupe po odredbi člana 11. ovog 
zakona, primenjivaće se od 1. jula 2012. godine.

Član 54.

Propis iz 
člana 30. ovog zakona doneće se u roku od šest meseci od dana stupanja na snagu 
ovog zakona.

Član 55.

Ovaj zakon 
stupa na snagu osmog dana od dana objavljivanja u „Službenom glasniku Republike 
Srbije”.


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 
93/2012-3

Član 36.

Danom stupanja 
na snagu ovog zakona prestaju da važe Uredba o bližim uslovima i načinu vršenja 
kontrole menjačkih poslova („Službeni glasnik RS”, broj7/12) i Uredba o bližim 
uslovima i načinu vršenja kontrole deviznog poslovanja rezidenata i nerezidenata 
(„Službeni glasnik RS”, br.112/06, 39/10 i 15/12).

Danom stupanja 
na snagu ovog zakona prestaju da važe odredbe čl. 119–123. i čl. 125–129. Zakona 
o igrama na sreću („Službeni glasnik RS”, broj 88/11).  

Podzakonska 
akta koja su doneta na osnovu ovlašćenja iz Zakona o deviznom poslovanju 
(„Službeni glasnik RS”, br. 62/06 i 31/11) koja uređuju uslove i način obavljanja 
menjačkih poslova, uskladiće se sa odredbama ovog zakona u roku od 90 dana od 
dana njegovog stupanja na snagu.  

Do početka 
primene propisa iz stava 3. ovog člana primenjivaće se propisi doneti na osnovu 
Zakona o deviznom poslovanju („Službeni glasnik RS”, br. 62/06 i 31/11) ako nisu 
u suprotnosti sa odredbama ovog zakona.

Član 37.



Danom stupanja 
na snagu ovog zakona Poreska uprava preuzima nadležnosti Deviznog inspektorata 
za obavljanje poslova izdavanja i oduzimanja ovlašćenja za obavljanje menjačkih poslova, 
poslova izdavanja certifikata za obavljanje menjačkih poslova i kontrole menjačkih 
poslova, kao i drugih poslova koji su, prema Zakonu o deviznom poslovanju 
(„Službeni glasnik RS”, br. 62/06 i 31/11), u nadležnosti Deviznog inspektorata.

Postupke koje 
je Devizni inspektorat započeo u vršenju nadležnosti iz stava 1. ovog člana, a 
koji ne budu okončani do dana stupanja na snagu ovog zakona, okončaće Poreska 
uprava u skladu sa ovim zakonom.

Rezidenti – 
pravna lica i preduzetnici kojima je rešenje o izdavanju ovlašćenja za obavljanje 
menjačkih poslova izdato do dana stupanja na snagu ovog zakona, nastavljaju da rade 
na osnovu tog rešenja u skladu sa odredbama ovog zakona.

Član 38.

Danom stupanja 
na snagu ovog zakona Poreska uprava preuzima nadležnosti Uprave za igre na sreću 
koje ta uprava ima prema Zakonu o igrama na sreću („Službeni glasnik RS”, broj 
88/11).

Postupke u 
oblasti igara na sreću koje je započela Uprava za igre na sreću, a koji ne budu 
okončani do dana stupanja na snagu ovog zakona, okončaće Poreska uprava u skladu 
sa ovim zakonom.

Priređivači 
igara na sreću kojima je do dana stupanja na snagu ovog zakona izdato rešenje o 
davanju dozvole, odnosno odobrenje za priređivanje igara na sreću od strane Uprave 
za igre na sreću u skladu sa Zakonom o igrama na sreću („Službeni glasnik RS”, 
broj 88/11), nastavljaju sa priređivanjem tih igara do isteka roka važenja dozvole, 
odnosno odobrenja.  

Lica koja, 
prema propisima kojima se uređuju igre na sreću, imaju obavezu dostavljanja akata 
o priređivanju igara na sreću, uverenja, izveštaja, obaveštenja i dr. Upravi za 
igre na sreću, dužna su da te akte dostavljaju Poreskoj upravi u slučajevima, na 
način i u rokovima, uređenim propisima kojima se uređuju igre na sreću.

Član 39.

Danom stupanja 
na snagu ovog zakona prestaju sa radom Devizni inspektorat obrazovan Zakonom o 
deviznom poslovanju („Službeni glasnik RS”, br. 62/06 i 31/11) i Uprava za igre 
na sreću obrazovana Zakonom o igrama na sreću („Službeni glasnik RS”, br. 84/04, 
85/05 – dr. zakon i 95/10).

Danom stupanja 
na snagu ovog zakona Poreska uprava preuzeće zaposlene i postavljena lica 
Deviznog inspektorata i Uprave za igre na sreću, kao i njihov poslovni prostor, 
predmete, informacioni sistem, arhivu, opremu i sredstva za rad.

Član 40.

Odredbe čl. 
13. i 14. ovog zakona primenjivaće se od 1. januara 2013. godine.

Odredbe čl. 
17. i 18. ovog zakona u delu koji se odnosi na visinu kamatne stope na iznos 
manje ili više plaćenog poreza i sporednih poreskih davanja, uključujući i kamatu 
na poreski dug čije je odlaganje plaćanja odloženo, kao i metod obračuna kamate, 
primenjivaće se od 1. januara 2013. godine.

Odredba člana 
17. ovog zakona u delu koji se odnosi na dan od kada se obračunava kamata 
obvezniku poreza na dodatu vrednost kome se vrši povraćaj tog poreza primenjivaće 
se za poreske prijave podnete za poreski period počev od 1. januara 2013. 
godine.

Odredba člana 
17. ovog zakona u delu koji se odnosi na dan od kada se obračunava kamata 
poreskom obvezniku koji je podneo zahtev za refakciju, odnosno za refundaciju 
poreza, primenjivaće se na rešenja kojima se utvrđuje pravo na refakciju, odnosno 
na refundaciju koja budu doneta po zahtevima podnetim od 1. januara 2013. 
godine.

Odredbe člana 
23. ovog zakona u delu koji se odnosi na utvrđivanje poreske obaveze licu koje 
obavlja neregistrovanu, odnosno neprijavljenu delatnost primenjivaće se od 1. 
januara 2013. godine.

Odredbe člana 
26. ovog zakona u delu koji se odnosi na pokretanje i vođenje prvostepenog 
prekršajnog postupka koji nije u isključivoj nadležnosti prekršajnog suda i 
izricanje kazni – za poreske prekršaje, za prekršaje iz oblasti menjačkog 
poslovanja i drugih poslova koji su, prema Zakonu o deviznom poslovanju („Službeni 
glasnik RS”, br. 62/06 i 31/11) u nadležnosti Deviznog inspektorata, kao i za 
prekršaje iz oblasti igara na sreću i čl. 2, 5, 19, 20, 22, 24, 27. i 35. ovog 
zakona primenjivaće se od 1. januara 2013. godine.

Prvostepeni 
prekršajni postupak za poreske prekršaje, za prekršaje iz oblasti menjačkog 
poslovanja i drugih poslova koji su, prema Zakonu o deviznom poslovanju („Službeni 
glasnik RS”, br. 62/06 i 31/11) u nadležnosti Deviznog inspektorata, kao i za 
prekršaje iz oblasti igara na sreću, koji do 31. decembra 2012. godine ne budu 
pravosnažno okončani, okončaće nadležni prekršajni sud.

Odredbe člana 
10. i člana 32. stav 1. ovog zakona primenjivaće se od 1. jula 2014. godine.

Član 41.

Po zahtevima 
za odlaganje plaćanja poreskog duga po kojima ne bude pravosnažno odlučeno do dana 
stupanja na snagu ovog zakona nadležni organ odlučiće u skladu sa ovim zakonom.

Član 42.

Postupak po 
pravnim lekovima uloženim protiv poreskih upravnih akata, koje do 31. decembra 
2012. godine donesu jedinice lokalnih samouprava za izvorne javne prihode iz 
člana 2a stav 1. Zakona o poreskom postupku i poreskoj administraciji („Službeni 
glasnik RS”, br. 80/02, 84/02 – ispravka, 23/03 – ispravka, 70/03, 55/04, 61/05, 
85/05 – dr. zakon, 62/06 – dr. zakon, 61/07, 20/09, 72/09 – dr. zakon, 53/10, 
101/11 i 2/12 – ispravka), okončaće nadležni drugostepeni organi tih jedinica 
lokalne samouprave.

Član 43.

Poreska 
uprava dužna je da, u roku od osam dana od dana stupanja na snagu ovog zakona, 
javnim konkursom pokrene postupak za izbor rukovodilaca iz člana 29. ovog 
zakona.

Član 44.

Propis iz 
člana 7. ovog zakona doneće se u roku od šest meseci od dana stupanja na snagu 
ovog zakona.

Član 45.

Ovaj zakon 
stupa na snagu osmog dana od dana objavljivanja u „Službenom glasniku Republike 
Srbije”.


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 
47/2013-12
Član 45.

Odredbe člana 4. stav 2. 
ovog zakona primenjivaće se na akte donete nakon stupanja na snagu ovog zakona.
Član 46.

Propisi iz čl. 11, 26, 
30, 33. i 34. ovog zakona doneće se u roku od šest meseci od dana stupanja na 
snagu ovog zakona, a propis iz člana 12. ovog zakona doneće se u roku od tri 
meseca od dana stupanja na snagu ovog zakona.

Član 47.

Prestao je da važi (vidi član 10. Zakona - 108/2013-9)
Član 48.

Odredbe čl. 8, 12. i 13, 
člana 15. stav 1, čl. 22. i 23, člana 36. stav 1, člana 40. st. 4. i 16, člana 
41. stav 2. i člana 43. stav 3. ovog zakona, primenjivaće se od 
1. marta 2014. 
godine.

Izuzetno od stava 1. 
ovog člana u delu koji se odnosi na početak primene člana 12. ovog zakona, 
poreski obveznik koji obezbedi tehničke uslove može podnositi Poreskoj upravi 
pojedinačnu poresku prijavu za poreze po odbitku u elektronskom obliku počev od 
1. oktobra 2013. godine.

Postupak i način 
podnošenja pojedinačne poreske prijave počev od 1. oktobra 2013. godine može 
urediti ministar nadležan za poslove finansija.

*Službeni glasnik RS, broj 108/2013
Član 49.

Odredba člana 7. stav 1. 
ovog zakona, koja se odnosi na dostavljanje obaveštenja, odnosno omogućavanje 
direktnog pristupa bazi podataka, primenjivaće se od 1. januara 2014. godine.

Organ koji vodi 
evidencije o mestu prebivališta, dužan je da Poreskoj upravi dostavi bazu 
podataka u elektronskom obliku na osnovu evidentiranih podataka sa stanjem na dan 
početka primene člana 7. stav 1. ovog zakona, a najkasnije do 31. januara 2014. 
godine.

Izuzetno od stava 1. 
ovog člana, organ koji obezbedi tehničke uslove može Poreskoj upravi dostavljati 
obaveštenja u elektronskom obliku, odnosno omogućiti direktan pristup bazi 
podataka počev od 1. oktobra 2013. godine.
Član 50.

Ovaj zakon stupa na 
snagu narednog dana od dana objavljivanja u „Službenom glasniku Republike Srbije”.


Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 108/2013-9
Član 10.
U skladu sa članom 41. Zakona o poreskom postupku i poreskoj 
administraciji („Službeni glasnik RS”, br. 80/02, 84/02 – ispravka, 23/03 – 
ispravka, 70/03, 55/04, 61/05, 85/05 – dr. zakon, 62/06 – dr. zakon, 61/07, 
20/09, 72/09 – dr. zakon, 53/10, 101/11, 2/12 – ispravka i 93/12) podnosi se:
1) zbirna poreska prijava za poreze po odbitku plaćene zaključno sa 28. 
februarom 2014. godine, za koje nisu podnete propisane poreske prijave;  
2) pojedinačna poreska prijava za prihode isplaćene u 2013. godini.
Danom stupanja na snagu ovog zakona prestaje da važi član 47. Zakona o 
izmenama i dopunama Zakona o poreskom postupku i poreskoj administraciji 
(„Službeni glasnik RS”, broj 47/13).
Član 11.
Odredbe čl. 3, 4, 8. i 9. ovog zakona primenjivaće se od 1. marta 2014. 
godine.
Za svaku isplatu prihoda izvršenu u januaru, odnosno februaru 2014. 
godine, poreski obveznik, odnosno poreski platac dužan je da Poreskoj upravi 
podnese i pojedinačnu poresku prijavu propisanu ovim zakonom, najkasnije do 
poslednjeg dana u mesecu u kojem je isplata izvršena.  
U članu 48. stav 1. Zakona o izmenama i dopunama Zakona o poreskom 
postupku i poreskoj administraciji („Službeni glasnik RS”, broj 47/13) reči: „1. 
januara” zamenjuju se rečima: „1. marta”.
Član 12.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
 

Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 68/2014-3
Član 75.
Кontrolu umanjenja neto 
prihoda zaposlenih u javnom sektoru u skladu sa zakonom kojim se uređuje umanjenje 
neto prihoda u javnom sektoru, Poreska uprava vrši za prihode isplaćene do dana 
prestanka primene tog zakona.
Član 76.
Organ koji vodi evidencije o 
mestu prebivališta, odnosno boravišta fizičkog lica, dužan je da u roku od pet 
dana od dana stupanja na snagu ovog zakona, Poreskoj upravi dostavi podatke iz 
člana 12. stav 1. ovog zakona, sa stanjem na dan stupanja na snagu ovog zakona.
Član 77.
Do početka podnošenja 
poreskih prijava u elektronskom obliku u skladu sa članom 15. stav 2. ovog 
zakona, veliki poreski obveznici podnose poreske prijave u elektronskom obliku u 
skladu sa članom 38. stav 8. Zakona o poreskom postupku i poreskoj 
administraciji („Službeni glasnik RS”, br. 80/02, 84/02 – ispravka, 23/03 – 
ispravka, 70/03, 55/04, 61/05, 85/05 – dr. zakon, 62/06 – dr. zakon, 61/07, 
20/09, 72/09 – dr. zakon, 53/10, 101/11, 2/12 – ispravka, 93/12, 47/13 i 
108/13).
Odredbe člana 15. stav 4, 
člana 39. st. 3. i 4. i člana 44. st. 2. i 3. ovog zakona primenjivaće se počev 
od dana podnošenja poreske prijave u elektronskom obliku skladu sa članom 15. 
stav 2. ovog zakona.
U slučaju kada poreski 
obveznik iz tehničkih razloga nije mogao da, saglasno članu 38. stav 9. Zakona o 
poreskom postupku i poreskoj administraciji („Službeni glasnik RS”, br. 80/02, 
84/02 – ispravka, 23/03 – ispravka, 70/03, 55/04, 61/05, 85/05 – dr. zakon, 
62/06 – dr. zakon, 61/07, 20/09, 72/09 – dr. zakon, 53/10, 101/11, 2/12 – 
ispravka, 93/12, 47/13 i 108/13), od 1. jula 2014. godine do dana stupanja na 
snagu ovog zakona, za određeni poreski oblik podnese poresku prijavu u 
elektronskom obliku, poresku prijavu podnosi neposredno ili putem pošte, a do 
odgovarajućih datuma koji su članom 15. stav 2. ovog zakona, određeni kao datumi 
od kojih se poreska prijava podnosi isključivo u elektronskom obliku.
Član 78.
Za isplate prihoda izvršene 
u 2014. godini poreski obveznik, odnosno poreski platac dužan je da Poreskoj 
upravi u elektronskom obliku podnese pojedinačnu poresku prijavu propisanu 
članom 41. Zakona o poreskom postupku i poreskoj administraciji („Službeni 
glasnik RS”, br. 80/02, 84/02 – ispravka, 23/03 – ispravka, 70/03, 55/04, 61/05, 
85/05 – dr. zakon, 62/06 – dr. zakon, 61/07, 20/09, 72/09 – dr. zakon, 53/10, 
101/11, 2/12 – ispravka i 93/12), najkasnije zaključno sa 31. januarom 2015. 
godine.  
Član 79.
Po zahtevima za odlaganje 
plaćanja poreskog duga po kojima ne bude pravosnažno odlučeno do dana stupanja na 
snagu ovog zakona, nadležni organ odlučiće u skladu sa Zakonom o poreskom 
postupku i poreskoj administraciji („Službeni glasnik RS”, br. 80/02, 84/02 – 
ispravka, 23/03 – ispravka, 70/03, 55/04, 61/05, 85/05 – dr. zakon, 62/06 – dr. 
zakon, 61/07, 20/09, 72/09 – dr. zakon, 53/10, 101/11, 2/12 – ispravka, 93/12, 
47/13 i 108/13), osim odredaba o visini kamatne stope.
Poreski obveznici koji su do 
dana stupanja na snagu ovog zakona stekli pravo na odlaganje plaćanja poreskog duga 
po odredbama Zakona o poreskom postupku i poreskoj administraciji („Službeni 
glasnik RS”, br. 80/02, 84/02 – ispravka, 23/03 – ispravka, 70/03, 55/04, 61/05, 
85/05 – dr. zakon, 62/06 – dr. zakon, 61/07, 20/09, 72/09 – dr. zakon, 53/10, 
101/11, 2/12 – ispravka, 93/12, 47/13 i 108/13), to pravo ostvaruju u skladu sa 
tim zakonom.  
Član 80.
Po zahtevima za plaćanje 
poreza putem preknjižavanja po kojima ne bude pravosnažno odlučeno do dana stupanja 
na snagu ovog zakona, nadležni organ odlučiće u skladu sa ovim zakonom.
Član 81.
Prekršajni postupci započeti 
do dana početka primene Zakona o prekršajima („Službeni glasnik RS“, broj 65/13) 
okončaće se po odredbama Zakona o poreskom postupku i poreskoj administraciji 
(„Službeni glasnik RS”, br. 80/02, 84/02 – ispravka, 23/03 – ispravka, 70/03, 
55/04, 61/05, 85/05 – dr. zakon, 62/06 – dr. zakon, 61/07, 20/09, 72/09 – dr. 
zakon, 53/10, 101/11, 2/12 – ispravka, 93/12, 47/13 i 108/13).
Član 82.
Raspored uplaćenog iznosa po 
osnovu dospelih poreza i sporednih poreskih davanja zaključno sa 31. decembrom 
2014. godine, izvršiće se primenom odredbe člana 70. stav 2. Zakona o poreskom 
postupku i poreskoj administraciji („Službeni glasnik RS”, br. 80/02, 84/02 – 
ispravka, 23/03 – ispravka, 70/03, 55/04, 61/05, 85/05 – dr. zakon, 62/06 – dr. 
zakon, 61/07, 20/09, 72/09 – dr. zakon, 53/10, 101/11, 2/12 – ispravka, 93/12, 
47/13 i 108/13).
Član 83.
Akta iz člana 12. stav 4. i 
čl. 19. i 55. ovog zakona doneće se u roku od mesec dana od dana stupanja na 
snagu ovog zakona.
Akta iz člana 12. stav 8. i 
čl. 13. i 59. ovog zakona doneće se u roku od tri meseca dana od dana stupanja na 
snagu ovog zakona.
Akt iz člana 26. ovog zakona 
doneće se do 1. decembra 2014. godine.
Član 84.
Odredbe člana 13. stav 1. 
ovog zakona primenjivaće se od narednog dana po isteku 30-og dana od dana stupanja 
na snagu akta iz člana 13. stav 2. ovog zakona.
Odredba člana 14. stav 11. 
ovog zakona primenjivaće se od narednog dana po isteku tri meseca od dana stupanja 
na snagu ovog zakona.
Član 85.
Danom stupanja na snagu ovog 
zakona prestaju da važe:  
1) čl. 60. i 60a Zakona o 
porezu na dodatu vrednost („Službeni glasnik RS”, br. 84/04 , 86/04 – ispravka, 
61/05, 61/07, 93/12 i 108/13);
2) čl. 41, 41a, 42, 43, 44. 
i 45. Zakona o akcizama („Službeni glasnik RS”, br. 22/01, 73/01, 80/02 – dr. 
zakon, 43/03, 72/03, 43/04, 55/04, 135/04, 46/05, 101/05 - dr. zakon, 61/07, 
5/09, 31/09, 101/10, 43/11, 101/11, 93/12, 119/12 i 47/13);
3) član 44. Zakona o 
porezima na imovinu („Službeni glasnik RS”, br. 26/01, 42/02 – SUS, 80/02, 80/02 
– dr. zakon, 135/04, 61/07, 5/09, 101/10, 24/11, 78/11, 57/12 – US i 47/13);
4) čl. 112. i 113. Zakona o 
porezu na dobit pravnih lica („Službeni glasnik RS”, br. 25/01, 80/02, 80/02 – 
dr. zakon, 43/03, 84/04, 18/10, 101/11, 119/12, 47/13 i 108/13);
5) čl. 166, 167. i 168. 
Zakona o porezu na dohodak građana („Službeni glasnik RS”, br. 24/01, 80/02, 
80/02 – dr. zakon, 135/04, 62/06, 65/06 – ispravka, 31/09, 44/09, 18/10, 50/11, 
91/11 – US, 93/12, 114/12 – US, 47/13, 48/13 – ispravka, 108/13 i 57/14);
6) čl. 72, 72a, 72b, 73, 74. 
i 74a Zakona o doprinosima za obavezno socijalno osiguranje („Službeni glasnik 
RS”, br. 84/04, 61/05, 62/06, 5/09, 52/11, 101/11, 47/13, 108/13 i 57/14);
7) član 28. Zakona o 
porezima na upotrebu, držanje i nošenje dobara („Službeni glasnik RS”, br. 26/01, 
80/02, 43/04, 31/09, 101/10 i 24/11);
8) član 12. Zakona o porezu 
na premije neživotnih osiguranja („Službeni glasnik RS”, broj 135/04).
Član 86.
Ovaj zakon stupa na snagu 
narednog dana od dana objavljivanja u „Službenom glasniku Republike Srbije”.

Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 112/2015-5

Član 30.

Poreski obveznik koji obezbedi tehničke uslove, može u periodu od 1. 
januara 2016. godine do 29. februara 2016. godine, istovremeno sa podnošenjem 
poreskih prijava iz člana 6. st. 2. i 5. i stav 6. podtač. (1) i (2) ovog zakona 
u pismenom obliku – neposredno ili putem pošte, da te poreske prijave podnosi i 
u elektronskom obliku na propisani način.

Na osnovu poreskih prijava iz stava 1. ovog člana, podnetih u 
elektronskom obliku, neće se evidentirati poresko zaduženje na računima poreskih 
obveznika.

Član 31.

Raspored uplaćenog iznosa po osnovu dospelih poreza i sporednih poreskih 
davanja zaključno sa 31. decembrom 2015. godine, izvršiće se primenom odredbe 
člana 70. stav 2. Zakona o poreskom postupku i poreskoj administraciji 
(„Službeni glasnik RS”, br. 80/02, 84/02 – ispravka, 23/03 – ispravka, 70/03, 
55/04, 61/05, 85/05 – dr. zakon, 62/06 – dr. zakon, 61/07, 20/09, 72/09 – dr. 
zakon, 53/10, 101/11, 2/12 – ispravka, 93/12, 47/13, 108/13, 68/14 i 105/14).

Član 32.

Ovaj zakon stupa na snagu 1. januara 2016. godine.

 
Zakon o izmenama i dopunama Zakona o poreskom postupku i poreskoj 
administraciji: "Službeni glasnik RS", broj 15/2016-24

Član 10.

Izuzetno, poreskom obvezniku koji podnese zahtev u postupku odlučivanja o 
odlaganju plaćanja dugovanog poreza na rate, za dugovani porez koji je dospeo za 
plaćanje do dana stupanja na snagu ovog zakona, koji je kao takav evidentiran u 
poreskom računovodstvu Poreske uprave, a ne prelazi 2.000.000 dinara i koji u 
sebi ne sadrži kamatu, može se odložiti plaćanje dugovanog poreza koji u sebi ne 
sadrži kamatu za taj dug, najduže do 60 meseci.

Poreski obveznik iz stava 1. ovog člana, ne pruža sredstva obezbeđenja za 
dugovani porez koji u sebi ne sadrži kamatu za taj dug do iznosa iz člana 4. 
ovog zakona.

Poreskom obvezniku kome dugovani porez iz stava 2. ovog člana, prelazi iznos 
propisan članom 4. ovog zakona, u postupku odlučivanja o sredstvu obezbeđenja 
opredeljuje se sredstvo obezbeđenja koje odgovara iznosu dugovanog poreza iznad 
iznosa propisanog članom 4. ovog zakona, u koji se uračunava i iznos pripadajuće 
kamate na taj deo duga.

Poreskom obvezniku iz stava 1. ovog člana, koji je stekao pravo na plaćanje 
dugovanog poreza na rate u skladu sa ovim zakonom, a koji redovno izmiruje rate 
dospelih obaveza koje su odložene, uključujući i tekuće obaveze u skladu sa 
zakonom, otpisuje se kamata na dug koja se odnosi na dugovani porez plaćen u tom 
periodu, po isteku svakih 12 meseci, do izmirenja tog duga u potpunosti.

U situaciji kada poreski obveznik i pre isteka roka plaćanja dugovanog poreza na 
rate u skladu sa ovim zakonom isplati dugovani porez u potpunosti, poreskom 
obvezniku se otpisuje celokupna kamata na taj dug.

Zahtev iz stava 1. ovog člana poreski obveznik podnosi počev od prvog dana 
meseca koji sledi mesecu u kome je ovaj zakon stupio na snagu, a najkasnije u 
roku od 120 dana od dana stupanja na snagu ovog zakona.

Do dana podnošenja zahteva iz stava 1. ovog člana, poreski obveznik je dužan da 
izmiri sve tekuće obaveze dospele za plaćanje od dana stupanja na snagu ovog 
zakona i o tome pruži dokaz, što je ujedno i uslov za ostvarivanje prava na 
plaćanje dugovanog poreza na rate u skladu sa ovim zakonom.

Od dana podnošenja zahteva iz stava 1. ovog člana do dana donošenja rešenja, 
odnosno sporazuma o plaćanju dugovanog poreza na rate u skladu sa ovim zakonom, 
poreski obveznik je dužan da izmiri sve tekuće obaveze dospele u tom periodu, 
najkasnije u roku od 30 dana od dana dostavljanja tog rešenja, odnosno sporazuma, 
uz obračunatu kamatu na taj dug u skladu sa zakonom.

Ako poreski obveznik ne izmiri tekuće obaveze u skladu sa stavom 8. ovog člana, 
odnosno ako se ne pridržava rokova iz sporazuma ili rešenja o odlaganju plaćanja 
dugovanog poreza ili ako u periodu za koji je odloženo plaćanje dugovanog poreza 
ne izmiri tekuću obavezu, Poreska uprava će po službenoj dužnosti poništiti 
sporazum, odnosno ukinuti rešenje i neplaćeni dugovani porez, uključujući i 
neplaćenu kamatu na taj dug, naplatiti iz sredstava obezbeđenja, odnosno u 
postupku prinudne naplate.

Za vreme plaćanja dugovanog poreza na rate, u skladu sa ovim zakonom, na taj 
porez obračunava se kamata iz člana 6. stav 2. ovog zakona.

Tekuće obaveze su obaveze po osnovu javnih prihoda koje periodično dospevaju za 
plaćanje u smislu poreskih propisa, odnosno drugih akata, počev od dana stupanja 
na snagu ovog zakona.

Tekućim obavezama se ne smatraju obaveze utvrđene u postupku kontrole, kao i 
obaveze koje se utvrđuju rešenjem poreskog organa, a odnose se na poreski period 
koji je obuhvaćen periodom za koji se traži otpis kamate u smislu ovog zakona.

Odobrenjem odlaganja plaćanja dugovanog poreza na rate prekida se zastarelost prava 
na naplatu dugovanog poreza čiji je rok plaćanja odložen, a vreme za koje je 
odlaganje plaćanja odobreno ne uračunava se u apsolutni rok zastarelosti.

Član 11.

Poreski obveznici koji su stekli pravo na odlaganje plaćanja glavnog poreskog duga 
na 24 mesečne rate u skladu sa Zakonom o uslovnom otpisu kamata i mirovanju 
poreskog duga („Službeni glasnik RS”, broj 119/12), mogu da podnesu zahtev 
nadležnoj organizacionoj jedinici Poreske uprave u pisanoj formi, kako bi stekli 
pravo na plaćanje dugovanog poreza na rate, u skladu sa ovim zakonom.

Poreski obveznici koji su do dana stupanja na snagu ovog zakona podneli zahtev za 
odlaganje plaćanja dugovanog poreza, odnosno koji su stekli pravo na odlaganje 
plaćanja dugovanog poreza, uključujući i poreske obveznike kojima je Poreska 
uprava po službenoj dužnosti poništila sporazum, odnosno ukinula rešenje o 
odlaganju plaćanja dugovanog poreza shodno odredbama Zakona o poreskom postupku i 
poreskoj administraciji („Službeni glasnik RS”, br. 80/02, 84/02 – ispravka, 
23/03 – ispravka, 70/03, 55/04, 61/05, 85/05 – dr. zakon, 62/06 – dr. zakon, 
61/07, 20/09, 72/09 – dr. zakon, 53/10, 101/11, 2/12 – ispravka, 93/12, 47/13, 
108/13, 68/14, 105/14, 91/15 – autentično tumačenje i 112/15), mogu da podnesu 
zahtev nadležnoj organizacionoj jedinici Poreske uprave u pisanoj formi, kako bi 
stekli pravo na plaćanje dugovanog poreza na rate, u skladu sa ovim zakonom.

Ustanovljena sredstva obezbeđenja u postupku odlučivanja o odlaganju plaćanja 
dugovanog poreza iz stava 2. ovog člana, Poreska uprava nije dužna da vrati 
poreskom obvezniku, i ta sredstva primenjivaće se i u postupku odlučivanja o 
odlaganju plaćanja dugovanog poreza na rate, u skladu sa ovim zakonom.

Član 12.

O odlaganju plaćanja dugovanog poreza u skladu sa odredbama čl. 10. i 11. ovog 
zakona odlučuje lice iz člana 73. stav 3. Zakona o poreskom postupku i poreskoj 
administraciji („Službeni glasnik RS”, br. 80/02, 84/02 – ispravka, 23/03 – 
ispravka, 70/03, 55/04, 61/05, 85/05 – dr. zakon, 62/06 – dr. zakon, 61/07, 
20/09, 72/09 – dr. zakon, 53/10, 101/11, 2/12 – ispravka, 93/12, 47/13, 108/13, 
68/14, 105/14, 91/15 – autentično tumačenje i 112/15).

Akt za izvršavanje odredaba čl. 10. i 11. ovog zakona doneće ministar, na predlog 
direktora Poreske uprave.

Član 13.

Odredba člana 2. stav 4. ovog zakona primenjivaće se na rešenja o zabrani 
raspolaganja novčanih sredstava preko računa poreskog obveznika otvorenog kod 
banke doneta nakon stupanja na snagu ovog zakona.

Član 14.

Odredba člana 6. st. 3. i 4. ovog zakona, koja se odnosi na otpis 50% kamate 
dugovanog poreza, primenjivaće se na poreske obveznike kojima su rešenja, odnosno 
sporazumi o odlaganju dugovanog poreza doneta, odnosno zaključeni nakon stupanja na 
snagu ovog zakona.

Član 15.

Ovaj zakon stupa na snagu osmog dana od dana objavljivanja u „Službenom glasniku 
Republike Srbije”, osim odredbe člana 12. stav 2. ovog zakona, koja stupa na 
snagu narednog dana od dana objavljivanja u „Službenom glasniku Republike Srbije”.
Zakon o izmenama i dopunama Zakona o poreskom postupku i 
poreskoj administraciji: "Službeni glasnik RS", broj 108/2016-14
Član 25.
Odredbe čl. 1. i 3, člana 5. stav 5, čl. 15–19. i člana 21. ovog 
zakona, koje se odnose na utvrđivanje nadležnosti drugostepenog organa i rešavanje 
u drugostepenim poreskim postupcima primenjivaće se počev od 1. jula 2017. 
godine, kada prestaju i nadležnosti Poreske uprave u pogledu ovlašćenja za 
rešavanje u drugostepenom poreskom postupku.
Predmete u kojima nije okončan postupak pred drugostepenim poreskim 
organom, do 30. juna 2017. godine, preuzeće drugostepeni organ utvrđen ovim 
zakonom.
Član 26.
Ovaj zakon stupa na snagu 1. januara 2017. godine.
Zakon o izmenama i dopunama Zakona o poreskom postupku i 
poreskoj administraciji: "Službeni glasnik RS", broj 30/2018-17
Član 94.
Odredbe člana 1, člana 2. stav 3, čl. 3, 5. i 
54, člana 66. st. 1, 2. i 5. i člana 92. ovog zakona o preuzimanju nadležnosti 
Narodne banke Srbije u menjačkim i deviznim poslovima, primenjuju se počev od 1. 
januara 2019. godine.
Odredbe čl. 8. i 18, čl. 39–53, čl. 55–60, 
člana 62, člana 89. st. 2–4. i st. 7–9, člana 90. st. 2–6. i člana 93. ovog 
zakona, koje uređuju poslove poreske kontrole, odnosno poslove pružanja poreskih 
usluga, primenjuju se počev od 1. januara 2019. godine.
Odredbe čl. 9. i 88. i člana 89. st. 1. i 6. 
ovog zakona, koje se odnose na dostavljanje podataka o svim poslovnim prostorijama 
u kojima se vrši skladištenje, odnosno smeštaj dobara, kao i o prostorijama u 
kojima se obavlja registrovana delatnost, primenjivaće se po isteku 120 dana od 
dana stupanja na snagu ovog zakona.
Odredbe člana 61. ovog zakona, primenjivaće se 
na nepravilnosti utvrđene rešenjem u postupcima poreskih kontrola donetih od dana 
stupanja na snagu ovog zakona.
Član 95.
Odredbe člana 65. ovog zakona, primenjivaće se 
po uspostavljanju jedinstvenog informacionog sistema lokalnih poreskih 
administracija, počev od 1. januara 2019. godine. 
Jedinica lokalne samouprave dužna je da se 
poveže sa jedinstvenim informacionim sistemom lokalnih poreskih administracija, 
počev od 1. januara 2019. godine.
Poslove vođenja jedinstvenog informacionog 
sistema lokalnih poreskih administracija preuzima Poreska uprava, najkasnije do 
1. januara 2020. godine.
Član 96.
Poreski obveznik kome je odobreno plaćanje 
dugovanog poreza u skladu sa odredbama člana 74b Zakona o poreskom postupku i 
poreskoj administraciji („Službeni glasnik RS”, br. 80/02, 84/02 – ispravka, 
23/03 – ispravka, 70/03, 55/04, 61/05, 85/05 – dr. zakon, 62/06 – dr. zakon, 
61/07, 20/09, 72/09 – dr. zakon, 53/10, 101/11, 2/12 – ispravka, 93/12, 47/13, 
108/13, 68/14, 105/14, 91/15 – autentično tumačenje, 112/15, 15/16 i 108/16), 
može da podnese zahtev za odlaganje plaćanja dugovanog poreza u skladu sa ovim 
zakonom, pre isteka perioda na koji mu je plaćanje duga odloženo ukoliko je to 
povoljnije za njega, pri čemu ukupan period za koji je odložena obaveza, ne može 
biti duži od 60 meseci.
Član 97. 
Pravilnik o unutrašnjem uređenju i 
sistematizaciji radnih mesta u Poreskoj upravi doneće se u roku od godina dana 
od dana stupanja na snagu ovog zakona.
Odredbama pravilnika iz stava 1. ovog člana, 
izvršiće se spajanje zvanja poreskih službenika shodno odredbama člana kojim se 
uređuju osnov i uslovi za razvrstavanje zvanja poreskih službenika, i to:
1) radnom mestu razvrstanom u zvanje višeg 
poreskog referenta, odgovara zvanje višeg poreskog kontrolora; zvanju poreskog 
referenta odgovara zvanje poreskog kontrolora; zvanju mlađeg poreskog referenta, 
odgovara zvanje mlađeg poreskog kontrolora;
2) radnom mestu razvrstanom u zvanje višeg 
poreskog saradnika, odgovara zvanje viši poreznik – stručni saradnik; zvanju 
poreskog saradnika, odgovara zvanje poreznik – stručni saradnik; zvanju mlađeg 
poreskog saradnika, odgovara zvanje mlađi poreznik – stručni saradnik;
3) radnom mestu razvrstanom u zvanje glavnog 
poreskog savetnika, odgovara zvanje samostalnog poreskog savetnika; zvanju višeg 
poreskog savetnika odgovara zvanje samostalnog poreskog inspektora i višeg 
poreskog inspektora I; zvanju poreskog savetnika II, odgovara zvanje višeg 
poreskog inspektora II i poreskog inspektora I; zvanju poreskog savetnika 
odgovara zvanje poreskog inspektora II i poreskog inspektora; zvanju mlađeg 
poreskog savetnika, odgovara zvanje mlađeg poreskog inspektora.
Član 98.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.
Zakon o izmenama i dopunama Zakona o poreskom postupku i 
poreskoj administraciji: "Službeni glasnik RS", broj 86/2019-4
Član 17. 
Akt iz člana 3. stav 2. ovog zakona doneće se 
u roku od 60 dana od dana stupanja na snagu ovog zakona.
Odredbe člana 3. stav 1, člana 13. i člana 
15. st. 1. i 2. ovog zakona primenjivaće se od narednog dana po isteku 30-og dana 
od dana stupanja na snagu akta iz stava 1. ovog člana.
Poreski obveznik koji je, u skladu sa 
odredbom člana 25. stav 1. tačka 1) Zakona o poreskom postupku i poreskoj 
administraciji („Službeni glasnik RS”, br. 80/02, 84/02 – ispravka, 23/03 – 
ispravka, 70/03, 55/04, 61/05, 85/05 – dr. zakon, 62/06 – dr. zakon, 61/07, 
20/09, 72/09 – dr. zakon, 53/10, 101/11, 2/12 – ispravka, 93/12, 47/13, 108/13, 
68/14, 105/14, 91/15 – autentično tumačenje, 112/15, 15/16, 108/16, 30/18 i 
95/18), do dana stupanja na snagu ovog zakona prijavio podatke o poslovnim 
prostorijama u kojima skladišti, odnosno smešta dobra, kao i podatke o 
prostorijama u kojima obavlja registrovanu delatnost, nije u obavezi da podatke o 
tim prostorijama ponovo prijavljuje u skladu sa odredbama ovog zakona. 

Član 18.
Poslove vođenja jedinstvenog informacionog 
sistema lokalnih poreskih administracija preuzima Ministarstvo finansija – 
Poreska uprava, najkasnije do 1. januara 2021. godine.
Član 19. 
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.


