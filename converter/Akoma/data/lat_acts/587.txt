



Redakcijski prečišćen tekst


ZAКON
o vinu 
"Službeni glasnik RS", br. 41 od 2. juna 2009, 93 od 28. 
septembra 2012.
I. OSNOVNE ODREDBE 
Predmet uređivanja 
Član 1.
Ovim zakonom uređuje se: proizvodnja, prerada, kvalitet i 
promet grožđa namenjenog za proizvodnju vina; proizvodnja, prerada i kvalitet šire, 
vina i drugih proizvoda od grožđa, šire, kljuka i vina koji se koriste u 
proizvodnji vina; označavanje vina sa geografskim poreklom; promet grožđa, vina i 
drugih proizvoda od grožđa, šire, kljuka i vina koji se koriste u proizvodnji 
vina, kao i druga pitanja od značaja za grožđe, širu, vino i druge proizvode od 
grožđa, šire, kljuka i vina koji se koriste u proizvodnji vina.
Norme kvaliteta, uslovi u pogledu pakovanja i deklarisanja 

Član 2.
Grožđe, šira, vino i drugi proizvodi od grožđa, šire, kljuka 
i vina koji se koriste u proizvodnji vina moraju da ispunjavaju propisane norme 
kvaliteta i uslove u pogledu pakovanja i deklarisanja, utvrđene ovim zakonom i 
propisima kojima se uređuje njihov kvalitet.
Zabrane
Član 3.
Zabranjena je proizvodnja vina od grožđa direktno rodnih 
hibrida i od grožđa iz matičnih zasada. 
Zabranjeno je da se u proizvodnim pogonima i skladišnim 
prostorima drži, odnosno upotrebljava šećer, rakija, etanol i druga sredstva i 
materije, kojima se može povećati količina i menjati propisani prirodni sastojci 
šire i vina.
Izuzetak od primene
Član 4.
Odredbe ovog zakona ne odnose se na proizvodnju i preradu 
grožđa, šire, vina i drugih proizvoda od grožđa, šire, kljuka i vina koji se 
koriste u proizvodnji vina koje fizičko lice proizvodi, odnosno prerađuje za 
sopstvene potrebe. 
Odredbe ovog zakona ne odnose se i na pravna lica koja se 
bave poslovima ispitivanja u oblasti vinogradarstva i vinarstva, odnosno koja 
mikrovinifikacijom proizvode vino, u količinama koje služe za ogledne svrhe i 
takvo vino ne stavljaju u promet.
Značenje pojmova
Član 5.
Pojedini izrazi, upotrebljeni u ovom zakonu, imaju sledeće 
značenje: 
1) ampelotehničke mere jesu mere koje se sprovode radi 
uspešnog gajenja vinove loze i proizvodnje grožđa; 
2) Vinarski registar jeste baza podataka o proizvođačima 
vina, vinarijama, kao i o drugim podacima, u skladu sa ovim zakonom; 

3) Vinogradarski registar jeste baza podataka o 
proizvođačima grožđa i vinogradarskim parcelama, kao i o drugim podacima, u 
skladu sa ovim zakonom; 
4) vino jeste poljoprivredno-prehrambeni proizvod, dobijen 
potpunom ili delimičnom alkoholnom fermentacijom svežeg grožđa, kljuka ili šire 
od grožđa vinskih sorti vinove loze; 
5) grožđe za proizvodnju vina (u daljem tekstu: grožđe) jeste 
plod vinove loze za proizvodnju vina u tehnološkoj zrelosti, slabo osušeno, 
odnosno prirodno smrznuto koje se prerađuje dozvoljenim enološkim postupcima i 
koje spontano alkoholno fermentiše; 
6) direktno rodni hibrid jeste sorta-hibrid Noah, Othello, 
Isabelle, Jacljuez, Clinton, Herbemont i druga sorta-hibrid dobijena direktnim 
ukrštanjem sorte koja pripada vrsti Vitis vinifera L. sa drugom vrstom roda Vitis 
L; 
7) dozvoljena enološka sredstva (u daljem tekstu: enološka 
sredstva) jesu sva sredstva propisana ovim zakonom koja se upotrebljavaju u 
proizvodnji šire, vina i drugih proizvoda; 
8) dozvoljene sorte jesu sorte vinove loze čije je grožđe 
namenjeno proizvodnji stonog vina, a gajenje dozvoljeno na teritoriji Republike 
Srbije, u skladu sa ovim zakonom; 
9) dozvoljeni enološki postupci (u daljem tekstu: enološki 
postupci) jesu svi postupci u proizvodnji šire, vina i drugih proizvoda propisani 
ovim zakonom; 
10) drugi proizvodi od grožđa, šire, kljuka i vina koji se 
koriste u proizvodnji vina (u daljem tekstu: drugi proizvodi) jesu materije 
poreklom od grožđa, šire, kljuka i vina koji se upotrebljavaju u proizvodnji vina;

11) evidenciona markica za vino sa geografskim poreklom 
jeste nalepnica sa brojem kojim se evidentira svako pojedinačno originalno 
pakovanje za vino sa geografskim poreklom; 
12) kontrolna organizacija jeste organizacija koja obavlja 
poslove kontrole proizvodnje grožđa namenjenog za proizvodnju vina sa geografskim 
poreklom, kontrole proizvodnje vina sa geografskim poreklom i ostale poslove 
vezane za kontrolu proizvodnje vina sa geografskim poreklom; 
13) koncentrovana šira jeste nekaramelizovana šira dobijena 
delimičnom dehidracijom (uparavanjem) šire određenim postupkom, čija gustina nije 
manja od 1,24 g/cm³ na 20ºC; 
14) matični zasad jeste zasad vinove loze čija je namena 
proizvodnja reproduktivnog materijala radi proizvodnje sadnica vinove loze; 

15) laboratorija jeste pravno lice koje vrši poslove 
analize i kontrole kvaliteta grožđa, šire, vina i drugih proizvoda; 

16) ovlašćena organizacija koja se bavi poslovima vezanim 
za Vinogradarski registar (u daljem tekstu: stručna organizacija za Vinogradarski 
registar) jeste pravno lice koje obavlja poslove utvrđivanja i obrade podataka o 
vinogradarskim parcelama i ostale poslove vezane za Vinogradarski registar; 

17) originalno punjenje jeste takvo punjenje koje se bilo kojom 
radnjom ne može vratiti u prvobitno stanje; 
18) preporučene sorte jesu sorte vinove loze čije je grožđe 
namenjeno proizvodnji vina sa geografskim poreklom, a gajenje dozvoljeno u Republici 
Srbiji i preporučeno za odgovarajuće vinogradarsko geografsko proizvodno 
područje; 
19) proizvođač grožđa jeste pravno i fizičko lice, odnosno 
preduzetnik koji se bavi proizvodnjom grožđa i koji je upisan u Vinogradarski 
registar; 
20) proizvođač šire, vina i drugih proizvoda jeste pravno 
lice, odnosno preduzetnik koji se bavi proizvodnjom šire, vina i drugih proizvoda 
i koji je upisan u Vinarski registar; 
21) rektifikovana koncentrovana šira jeste koncentrovana 
šira dobijena postupcima koncentracije iz koje su uklonjeni svi sastojci osim 
šećera; 
22) šira jeste tečan proizvod dobijen posle muljanja grožđa i 
ceđenja kljuka sa stvarnim sadržajem alkohola najviše do 1% (V/V).
Vrste vinogradarskih geografskih proizvodnih područja
Član 6.
Vinorodna Srbija jeste celokupno vinogradarsko geografsko 
proizvodno područje (u daljem tekstu: vinogradarsko područje) na teritoriji 
Republike Srbije u kojem postoje povoljni uslovi za gajenje vinove loze. 

Vinorodna Srbija se razvrstava na vinogradarska područja 
čiji se nazivi mogu koristiti kao oznake geografskog porekla, i to: 

1) vinogradarski region (u daljem tekstu: region) jeste šire 
vinogradarsko područje u okviru vinorodne Srbije, koje se odlikuje sličnim 
ekološkim faktorima, izborom preporučenih sorti i ostalim neophodnim činiocima 
za uspešno gajenje vinove loze, što omogućava proizvodnju grožđa, šire, vina i 
drugih proizvoda karakterističnih po kvalitetu, prinosu grožđa i senzornim 
osobinama za taj region; 
2) vinogradarski rejon (u daljem tekstu: rejon) jeste uže 
vinogradarsko područje u okviru regiona, koje se odlikuje sličnim specifičnim 
ekološkim faktorima, izborom preporučenih sorti i ostalim činiocima, što 
omogućava proizvodnju grožđa, šire, vina i drugih proizvoda karakterističnih po 
kvalitetu, prinosu grožđa i senzornim osobinama za taj rejon; 
3) vinogorje jeste usko vinogradarsko područje u okviru 
rejona koje se odlikuje ujednačenim specifičnim ekološkim faktorima, izborom 
preporučenih sorti i ostalim činiocima, što omogućava proizvodnju grožđa, šire, 
vina i drugih proizvoda karakterističnih po kvalitetu, prinosu grožđa i 
senzornim osobinama za to vinogorje; 
4) lokalitet (ili potes) jeste najmanje vinogradarsko 
područje u okviru vinogorja koje se odlikuje homogenim ekološkim faktorima. 

Ministar nadležan za poslove poljoprivrede (u daljem tekstu: 
ministar) bliže utvrđuje granice i nazive vinogradarskih područja, dozvoljene i 
preporučene sorte za vinogradarska područja, maksimalne prinose za ta 
vinogradarska područja i druge karakteristike vezane za proizvodnju grožđa i vina 
u vinogradarskim područjima. 
Vrste vina
Član 7.
Vino se razvrstava na: 
1) mirno vino („In stricto sensu”); 
2) specijalno vino; 
3) vino za destilaciju. 
Mirno vino jeste vino proizvedeno enološkim postupcima 
tretiranja grožđa, kljuka i šire uobičajenom fermentacijom koje vidno ne oslobađa 
ugljendioksid. 
Specijalno vino jeste vino proizvedeno specijalnim 
enološkim postupcima čije karakteristike potiču ne samo od grožđa, već i od 
primenjenih specijalnih enoloških postupaka proizvodnje. 
Specijalna vina se razvrstavaju na: prirodno desertno vino, 
likersko vino, aromatizovano vino, penušavo vino, kvalitetno penušavo vino, 
aromatizovano kvalitetno penušavo vino, gazirano vino, polupenušavo vino, slabo 
gazirano vino i druga specijalna vina. 
Vino za destilaciju jeste vino namenjeno za destilaciju. 

Ministar bliže propisuje vrste i kategorije specijalnih 
vina, vrste enoloških postupaka i enoloških sredstava, način i postupak 
proizvodnje, kvalitet, označavanje i druge zahteve za proizvodnju i promet 
specijalnih vina, kao i kvalitet, vrste enoloških postupaka i enoloških 
sredstava i druge zahteve za proizvodnju i promet vina za destilaciju.
Кategorije mirnih vina
Član 8.
Mirno vino se prema kvalitetu, načinu proizvodnje i vrsti 
vinogradarskog područja razvrstava na: 
1) stono vino; 
2) vino sa geografskim poreklom. 
Vino sa geografskim poreklom se prema kvalitetu, načinu 
proizvodnje i vrsti vinogradarskog područja razvrstava na: 
1) regionalno vino; 
2) kvalitetno vino sa geografskim poreklom. 
Stono vino jeste vino bez geografskog porekla proizvedeno 
od grožđa jedne ili više dozvoljenih sorti vinove loze vrste Vitis vinifera L, 
odnosno sorti dobijenih ukrštanjem sorti vrste Vitis vinifera L. i drugih vrsta 
iz roda Vitis, koje ispunjava propisan kvalitet i način proizvodnje za ovu 
kategoriju vina, u skladu sa ovim zakonom i drugim posebnim propisima. 

Regionalno vino jeste vino proizvedeno od grožđa jedne ili 
više preporučenih sorti vinove loze vrste Vitis vinifera L, odnosno sorti 
dobijenih ukrštanjem sorti vrste Vitis vinifera L. i drugih vrsta iz roda Vitis, 
poreklom najmanje 85 % iz istog vinogradarskog regiona, pri čemu se proizvodnja i 
prerada grožđa i proizvodnja vina obavlja u okviru datog vinogradarskog regiona, u 
skladu sa propisanim dozvoljenim prinosom grožđa, kvalitetom i načinom proizvodnje 
vina za ovu kategoriju, u skladu sa ovim zakonom i drugim posebnim propisima. 

Кvalitetno vino sa geografskim poreklom razvrstava se na: 

1) kvalitetno vino sa kontrolisanim geografskim poreklom i 
kvalitetom; 
2) vrhunsko vino sa kontrolisanim i garantovanim 
geografskim poreklom i kvalitetom. 
Кvalitetno vino sa kontrolisanim geografskim poreklom i 
kvalitetom jeste vino proizvedeno od grožđa jedne ili više preporučenih sorti 
vinove loze vrste Vitis vinifera L. sa izraženim karakteristikama za sortu ili 
sorte, poreklom iz istog vinogradarskog rejona, pri čemu se proizvodnja i prerada 
grožđa i proizvodnja vina obavlja u okviru datog vinogradarskog rejona, u skladu 
sa propisanim dozvoljenim prinosom grožđa, kvalitetom i načinom proizvodnje vina 
za ovu kategoriju, u skladu sa ovim zakonom i drugim posebnim propisima. 

Vrhunsko vino sa kontrolisanim i garantovanim geografskim 
poreklom i kvalitetom jeste vino proizvedeno od grožđa jedne ili više 
preporučenih sorti vinove loze vrste Vitis vinifera L. sa naročito izraženim 
karakteristikama za sortu ili sorte, poreklom iz istog vinogradarskog rejona, 
pri čemu se proizvodnja i prerada grožđa i proizvodnja vina obavlja u okviru datog 
vinogradarskog rejona, u skladu sa propisanim dozvoljenim prinosom grožđa, 
kvalitetom i načinom proizvodnje vina za ovu kategoriju, u skladu sa ovim zakonom 
i drugim posebnim propisima. 
Ministar bliže propisuje način i postupak proizvodnje i 
kvalitet stonog vina, kao i maksimalno dozvoljene prinose grožđa, način i 
postupak proizvodnje i kvalitet vina za svaku od kategorija vina sa geografskim 
poreklom.
Vrste drugih proizvoda
Član 9.
Vrste drugih proizvoda, u smislu ovog zakona jesu: 

1) nefermentisani proizvodi, i to: koncentrovana šira i 
rektifikovana koncentrovana šira; 
2) ostali proizvodi. 
Ostali proizvodi jesu proizvodi nastali od grožđa, šire, 
kljuka i vina koji nisu navedeni, a koji se upotrebljavaju u proizvodnji vina. 

Ministar bliže propisuje vrste drugih proizvoda, vrste 
enoloških postupaka i enoloških sredstava, način i postupak proizvodnje, 
kvalitet, deklarisanje, označavanje i druge zahteve za proizvodnju i promet drugih 
proizvoda. 
II. PROIZVODNJA GROŽĐA
Agrotehničke mere i proizvodnja grožđa
Član 10.
Proizvodnja grožđa obuhvata sve radove, agrotehničke i 
ampelotehničke mere u vinogradu, uključujući i berbu grožđa. 
Grožđe može da se proizvodi samo od dozvoljenih sorti vinove 
loze. 
Proizvodnja i kvalitet grožđa mora da bude u skladu sa 
kategorijom vina za koje je grožđe namenjeno i to u pogledu ograničenja prinosa, 
kao i sadržaja šećera u grožđu, odnosno sadržaja šećera u širi. 
Berba grožđa može da se vrši samo u vreme kada grožđe 
dostigne odgovarajuću zrelost za određeno vinogradarsko područje, sortu, vrstu i 
kategoriju vina. 
Proizvođač grožđa je dužan da postupa na način kako bi se 
sačuvale sve prirodne karakteristike grožđa. 
Proizvođači grožđa
Član 11.
Proizvodnjom grožđa može da se bavi pravno lice i 
preduzetnik koji je registrovan u Registar privrednih subjekata i koji je upisan 
u Vinogradarski registar koji vodi ministarstvo nadležno za poslove poljoprivrede 
(u daljem tekstu: Ministarstvo), ako ima u vlasništvu, odnosno u zakupu ili u 
kooperaciji vinograd. 
Pravno lice i preduzetnik iz stava 1. ovog člana upisuje se 
u Registar privrednih subjekata u skladu sa zakonom kojim se uređuje 
registracija privrednih subjekata. 
Proizvodnjom grožđa koje je namenjeno prometu, može da se 
bavi i fizičko lice ako ima u vlasništvu, odnosno u zakupu ili u kooperaciji 
vinograd i ako je upisano u Vinogradarski registar. 
Pravno, odnosno fizičko lice i preduzetnik koji proizvodi 
grožđe koje nije namenjeno prometu, a ima u vlasništvu, odnosno u zakupu ili u 
kooperaciji manje od 0,1 ha vinograda ne mora da se upiše u Vinogradarski 
registar.
Način upisa u Vinogradarski registar
Član 12.
Upis u Vinogradarski registar vrši se na osnovu zahteva 
koji pravno lice, preduzetnik, odnosno fizičko lice iz člana 11. ovog zakona 
podnosi Ministarstvu. 
Zahtev za upis u Vinogradarski registar sadrži: 

1) podatke o podnosiocu zahteva (naziv, sedište, adresa, 
matični broj, poreski identifikacioni broj i podatke o odgovornom licu); 

2) šifru delatnosti; 
3) podatke o odgovornom licu za proizvodnju grožđa (ime i 
prezime, adresa, jedinstven matični broj građana); 
4) podatke o vinogradarskim parcelama koje se koriste za 
proizvodnju grožđa (katastarska opština, broj katastarske parcele, površina, 
sorta, namena korišćenja grožđa i dr.). 
Fizičko lice za upis u Vinogradarski registar podnosi 
sledeće podatke, i to: ime i prezime, adresu, jedinstven matični broj građana, 
broj iz Registra poljoprivrednih gazdinstava, ako je upisano u Registar 
poljoprivrednih gazdinstava, kao i podatke iz stava 2. tačka 4) ovog člana. 

Ministar donosi rešenje o upisu u Vinogradarski registar. 

Rešenje ministra iz stava 4. ovog člana je konačno i protiv 
njega se može pokrenuti upravni spor. 
Pravno lice, preduzetnik, odnosno fizičko lice dužno je da 
svaku promenu podataka prijavi Ministarstvu u roku od 15 dana od dana nastale 
promene. 
Vinogradarski registar
Član 13.
Podaci iz Vinogradarskog registra su javni. 
Vinogradarski registar se vodi u elektronskoj formi i može 
se povezivati sa drugim bazama i registrima Ministarstva. 
Ministar bliže propisuje sadržinu, način vođenja 
Vinogradarskog registra, kao i obrazac zahteva za upis u Vinogradarski registar.
Brisanje iz Vinogradarskog registra
Član 14. 
Pravno lice, preduzetnik, odnosno fizičko lice se briše iz 
Vinogradarskog registra, ako: 
1) donese odluku o prestanku obavljanja delatnosti upisane u 
Vinogradarski registar; 
2) ako prestane da ispunjava uslove. 
Ministar donosi rešenje o brisanju iz Vinogradarskog 
registra.

Rešenje ministra iz stava 2. ovog člana je konačno i protiv 
njega se može pokrenuti upravni spor.
Stručna organizacija za Vinogradarski registar
Član 15. 
Poslove vođenja Vinogradarskog registra, utvrđivanja i obrade 
podataka o vinogradarskim parcelama i ostale poslove vezane za Vinogradarski 
registar obavlja Ministarstvo. 
Za poslove utvrđivanja i obrade podataka o vinogradarskim 
parcelama upotrebom geoinformacionog sistema i ostale poslove vezane za 
Vinogradarski registar iz stava 1. ovog člana Ministarstvo može da ovlasti 
stručnu organizaciju za vođenje Vinogradarskog registra, na osnovu konkursa. 

Ministarstvo zaključuje ugovor sa organizacijom iz stava 2. 
ovog člana za obavljanje poslova za koje je ta organizacija ovlašćena. 

Minisatar bliže propisuje tehničke i kadrovske uslove koje 
treba da ispuni organizacija iz stava 2. ovog člana, kao i metode obavljanja 
poslova.
III. PROIZVODNJA ŠIRE, VINA I DRUGIH PROIZVODA
Tehnološki postupci
Član 16.
Proizvodnja šire, vina i drugih proizvoda obuhva: transport 
grožđa, odvajanje šepurine i muljanje grožđa, obradu kljuka i šire, alkoholnu 
fermentaciju kljuka i šire, negovanje i finalizaciju vina, skladištenje, punjenje 
vina i njegovo skladištenje pre stavljanja u promet, kao i ostale postupke u 
proizvodnji drugih proizvoda.
Proizvođači šire, vina i drugih proizvoda
Član 17.
Proizvodnjom šire, vina i drugih proizvoda može da se bavi 
pravno lice i preduzetnik (u daljem tekstu: proizvođač), koje je registrovano u 
Registar privrednih subjekata i koje je upisano u Vinarski registar koji vodi 
Ministarstvo. 
Proizvođač iz stava 1. ovog člana upisuje se u Registar 
privrednih subjekata u skladu sa zakonom kojim se uređuje registracija 
privrednih subjekata. 
Proizvođač se upisuje u Vinarski registar ako ispunjava 
uslove u pogledu objekata, prostorija, tehničkih uslova, opreme, sudova i 
uređaja, kao i u pogledu stručnog kadra. 
Proizvođač mora da ima odvojene prostorije za proizvodnju 
vina koje nisu međusobno povezane sa prostorijama za proizvodnju destilata, kao i 
prostorije za skladištenje enoloških sredstava i repromaterijala. 
Proizvođač mora da ima odovojene sudove za skladištenje 
(čuvanje) stonog vina koje nije poreklom od grožđa iz Republike Srbije od sudova 
za skladištenje (čuvanje) vina proizvedenog od grožđa iz Republike Srbije. 

Proizvođač ispunjava uslov u pogledu stručnog kadra ako ima 
zaposleno lice u stalnom radnom odnosu odgovarajuće stručne spreme i radnog 
iskustva na poslovima proizvodnje vina. 
Proizvođač – preduzetnik može da obezbedi stručno 
rukovođenje procesom proizvodnje preko drugog pravnog lica koje je registrovano za 
pružanje usluga u poljoprivredi i ima zaposleno lice u stalnom radnom odnosu koje 
ispunjava uslove u pogledu stručne spreme. 
Ministar bliže propisuje uslove u pogledu objekata, 
prostorija, tehničkih uslova, opreme, sudova i uređaja, kao i stručnog kadra 
koje mora da ispunjava proizvođač. 
Ispunjenost uslova iz stava 3. ovog člana utvrđuje ministar 
rešenjem. 
Rešenje ministra iz stava 9. ovog člana je konačno i protiv 
njega se može pokrenuti upravni spor.
Način upisa u Vinarski registar
Član 18.
Upis u Vinarski registar vrši se na osnovu zahteva koji 
proizvođač iz člana 17. stav 1. ovog zakona podnosi Ministarstvu. 

Vinarski registar sadrži: 
1) podatke o proizvođaču, odnosno puniocu (naziv, sedište, 
adresa, matični broj, poreski identifikacioni broj); 
2) podatke o odgovornom licu; 
3) šifru delatnosti; 
4) podatke o proizvodnji, sirovinama i gotovim proizvodima; 

5) podatke o proizvodnim pogonima i skladištima; 

6) podatke o tehnološkoj opremi za preradu grožđa i za 
punjenje vina; 
7) podatke o sudovima za proizvodnju, odležavanje i 
skladištenje (čuvanje) vina i drugih proizvoda; 
8) podatke o laboratorijskim instrumentima; 
9) podatke o prijavljenim, odnosno registrovanim žigovima; 

10) podatke o standardima kvaliteta i sertifikatima; 

11) podatke o obimu godišnje prodaje i broju boca i dr. 

Podaci iz Vinarskog registra su javni i čuvaju se trajno. 

Vinarski registar se vodi u elektronskoj formi i može se 
povezati sa drugim bazama i registrima Ministarstva. 
Proizvođač je dužan da svaku promenu podataka koji se vode 
u Vinarskom registru prijavi u roku od 15 dana od dana nastale promene. 

Ministar bliže propisuje sadržinu i način vođenja Vinarskog 
registra, kao i obrazac zahteva za upis u Vinarski registar.
Brisanje iz Vinarskog registra
Član 19.
Proizvođač vina se briše iz Vinarskog registra ako: 

1) donese odluku o prestanku proizvodnje šire, vina i drugih 
proizvoda; 
2) prestane da ispunjava uslove propisane ovim zakonom. 

Ministar donosi rešenje o brisanju iz Vinarskog registra. 

Rešenje ministra iz stava 2. ovog člana je konačno i protiv 
njega se može pokrenuti upravni spor. 
Vinarijska evidencija
Član 20.
Proizvođač je dužan da vodi vinarijsku evidenciju koja 
sadrži podatke o upotrebljenim sirovinama, enološkim sredstvima, proizvodnji, 
kvalitetu, količini, transportu grožđa, šire, kljuka, vina i drugih proizvoda, 
prometu grožđa, vina i drugih proizvoda i dr. sa dokumentacijom koja to 
potvrđuje. 
Vinarijska evidencija i prateća dokumentacija o vinarijskoj 
evidenciji čuva se najmanje pet godina računajući od prodaje poslednje količine 
tog vina, odnosno drugog proizvoda. 
Ministar bliže propisuje sadržinu i način vođenja vinarijske 
evidencije.
Obeležavanje sudova
Član 21.
Proizvođač je dužan da obeleži svaki sud sa širom, kljukom, 
vinom i drugim proizvodima u rinfuznom stanju namenjen za proizvodnju, odležavanje i 
skladištenje (čuvanje) vina, odnosno drugih proizvoda. 
Proizvođač je dužan da posebno obeleži sud sa širom, vinom 
i drugim proizvodima sa nedostatkom koje je potrebno doraditi ili preraditi sa 
tačnim navođenjem nedostataka u odnosu na njihov propisan kvalitet. 

Vino i drugi proizvodi ne mogu da se stave u promet dok se 
nedostaci ne otklone. 
Ministar bliže propisuje način obeležavanja sudova iz st. 1. 
i 2. ovog člana. 
Proizvodnja vina
Član 22.
U proizvodnji šire, vina i drugih proizvoda proizvođač može 
da koristi samo propisane enološke postupke i propisana enološka sredstva kojima 
se razvijaju i čuvaju prirodne karakteristike šire, vina i drugih proizvoda. 

Ako enološki postupci i enološka sredstva iz stava 1. ovog 
člana nisu propisana primenjuju se enološki postupci i enološka sredstva koje je 
propisala Međunarodna organizacija za lozu i vino (Organisation Internationale 
de la Vigne et du Vin), a objavljeni su u njenim zvaničnim publikacijama. 

Ministar bliže propisuje enološke postupke i enološka 
sredstva za proizvodnju šire, vina i drugih proizvoda.
Obogaćivanje kljuka ili šire
Član 23.
Dodavanje šećera, rektifikovane šire i koncentrovane 
rektifikovane šire (u daljem tekstu: obogaćivanje) kljuku ili širi namenjenoj 
proizvodnji vina sa geografskim poreklom nije dozvoljeno. 
Ako zbog izuzetno loših vremenskih prilika grožđe sadrži 
niži sadržaj šećera od sadržaja normalnog za određenu sortu sa datog 
vinogradarskog područja, može se vršiti obogaćivanje u količini koja obezbeđuje 
sadržaj prirodnog alkohola u skladu sa propisom kojim se uređuje kvalitet vina.

Obogaćivanje kljuka ili šire odobrava Ministarstvo na osnovu 
nalaza poljoprivrednog inspektora o sadržaju šećera u grožđu, širi ili kljuku. 

Obogaćivanje kljuka ili šire vrši se u prisustvu 
poljoprivrednog inspektora. 
Obogaćivanje kljuka ili šire namenjenih proizvodnji vrhunskih 
vina sa kontrolisanim i garantovanim geografskim poreklom i kvalitetom nije 
dozvoljeno. 
Ministar bliže propisuje način i kontrolu obogaćivanja kljuka 
ili šire.
Parametri i metode kvaliteta
Član 24.
Šira, vino i drugi proizvodi moraju imati propisan kvalitet 
u pogledu fizičkih, hemijskih, mikrobiloških i senzornih osobina. 

Ako vrednosti pojedinih parametara kvaliteta nisu utvrđena 
propisom kojim se uređuje kvalitet vina, upotrebljavaju se vrednosti koje 
preporučuje Međunarodna organizacija za lozu i vino (Organisation Internationale 
de la Vigne et du Vin), a objavljene su u njenim zvaničnim publikacijama. 

Fizičke, hemijske, mikrobiološke i senzorne osobine šire, 
vina i drugih proizvoda utvrđuju se propisanim metodama, a ako metode nisu 
propisane, utvrđivanje se vrši u skladu sa metodama određenim od strane 
Međunarodne organizacije za lozu i vino. 
Ministar bliže propisuje parametre i metode za analizu i 
utvrđivanje kvaliteta šire, vina i drugih proizvoda.
Mešanje grožđa, kljuka, šire, vina i drugih proizvoda
Član 25.
Mešanje grožđa, kljuka, šire, vina, odnosno drugih proizvoda, 
dozvoljeno je isključivo radi ujednačavanja kvaliteta samo u skladu sa ovim 
zakonom. 
Mešanje vina proizvedenog na teritoriji Republike Srbije sa 
uveženim vinom nije dozvoljeno. 
Odredba iz stava 2. ovog člana ne odnosi se na mešanje 
stonog vina poreklom iz Republike Srbije sa stonim vinom iz zemalja sa kojima 
Republika Srbija ima potpisan ili u međuvremenu potpiše međunarodni sporazum 
koji omogućuje kumuliranje porekla.
Neodgovarajuća šira, vino i drugi proizvodi u proizvodnji
Član 26.
Ako šira, vino i drugi proizvodi ne odgovaraju zahtevima iz 
ovog zakona, proizvođač je dužan da postupi u skladu sa nalogom poljoprivrednog 
inspektora. 
Troškovi postupaka sa ovakvom širom, vinom i drugim 
proizvodima padaju na teret proizvođača. 
IV. ISPITIVANJE КVALITETA I SENZORNO OCENJIVANJE
Predmet ispitivanja kvaliteta i senzornog ocenjivanja
Član 27.
Vino i drugi proizvodi pre punjenja, deklarisanja i stavljanja u 
promet, podležu obaveznom ispitivanju kvaliteta i senzornom ocenjivanju, u skladu 
sa ovim zakonom. 
Za kvalitet vina i drugih proizvoda odgovoran je 
proizvođač, odnosno uvoznik. 
Ispitivanjem kvaliteta i senzornim ocenjivanjem vina i drugih 
proizvoda utvrđuje se: ispunjenost fizičkih, hemijskih i senzornih osobina za 
odgovarajuću vrstu i kategoriju vina, odnosno vrstu drugih proizvoda; 
usaglašenost i istovetnost kvaliteta sa pratećom dokumentacijom u prometu; 
usaglašenost i istovetnost kvaliteta uvoznog vina i drugih proizvoda sa 
sertifikatom države izvoznice i dozvolom stavljanja u promet tog vina, odnosno 
drugih proizvoda u Republici Srbiji i drugi uslovi propisani ovim zakonom. 

Vino i drugi proizvodi ne smeju biti u prometu, ako se na 
osnovu ispitivanja kvaliteta i senzornog ocenjivanja utvrdi da ne postoji 
usaglašenost i istovetnost sa pratećom dokumentacijom ili sertifikatom države 
izvoznice i ostalim uslovima propisanim ovim zakonom.
Ovlašćena laboratorija
Član 28.
Ispitivanje kvaliteta šire, vina i drugih proizvoda i 
utvrđivanje njihove usklađenosti sa propisima o kvalitetu vrši laboratorija, 
ovlašćena od strane Ministarstva. 
Ministar propisuje uslove koje mora da ispunjava 
laboratorija u pogledu tehničke i profesionalne osposobljenosti, referentnih 
metoda za fizičko-hemijske i mikrobiološke analize vina, kao i senzornog 
ocenjivanja. 
Ovlašćenje se izdaje rešenjem ministra. 
Rešenje ministra iz stava 3. ovog člana je konačno i protiv 
njega se može pokrenuti upravni spor. 
Ovlašćenje ministar oduzima ako se utvrdi da laboratorija ne 
ispunjava propisane uslove ili se utvrdi da je ovlašćenje izdato na osnovu 
netačnih i neistinitih podataka. 
O izvršenom ispitivanju iz stava 1. ovog člana laboratorija 
sačinjava izveštaj. 
Senzorno ocenjivanje
Član 29.
Senzorno ocenjivanje stonog vina, uvoznog vina u originalnom 
pakovanju i drugih proizvoda vrši ovlašćena laboratorija. 
Senzorno ocenjivanje vina sa geografskim poreklom vrši 
Кomisija za senzorno ocenjivanje vina sačinjena od obučenih predstavnika ocenjivača 
vina koji se nalaze na Listi ocenjivača vina, a koju imenuje ministar. 

Senzorno ocenjivanje vina sa geografskim poreklom vrši 
Кomisija za senzorno ocenjivanje vina u organizaciji ovlašćene laboratorije koja 
mora da obezbedi uslove nepristrasnosti ocenjivanja vina, a koje se ocenjuje pod 
šiframa. 
Ministar bliže propisuje postupak i metode senzornog 
ocenjivanja vina, način obuke i provere stručne osposobljenosti ocenjivača, utvrđuje 
Listu ocenjivača vina, kao i visinu nadoknade za rad ocenjivača.
Pakovanje i deklarisanje
Član 30.
Vino i drugi proizvodi pakuju se i deklarišu u skladu sa 
propisom kojim se uređuje njihov kvalitet. 
Pakovanje i deklarisanje vina vrši proizvođač, odnosno 
uvoznik. 
Deklaracija mora biti lako uočljiva, jasna i čitka. 

Zabranjeno je prepakivanje originalnog pakovanja vina i 
naknadno deklarisanje, kao i korišćenje, odnosno stavljanje na pakovanje deklaracije 
drugog proizvođača, kao i prodaja tako deklarisanog vina. 
Ministar bliže propisuje način pakovanja, deklarisanja i 
obeležavanja vina i drugih proizvoda u proizvodnji i prometu.
Evidenciona markica za vino sa geografskim poreklom
Član 31.
Proizvođač vina dužan je da vino sa geografskim poreklom 
koje je proizvedeno u skladu sa ovim zakonom obeleži evidencionom markicom. 

Obeležavanje iz stava 1. ovog člana vrši se lepljenjem markice 
na svako pojedinačno originalno pakovanje vina. 
Broj markica na koje proizvođač ima pravo, dodeljuje se na 
osnovu količine vina za koje je ispunio uslove iz stava 1. ovog člana i broja 
pojedinačne ambalaže. 
Ministar bliže propisuje izgled, sadržinu i način isticanja 
evidencione markice iz stava 1. ovog člana. 
Izdavanje i evidencija evidencionih markica
Član 32.
Ministarstvo izdaje evidencione markice i vodi evidenciju o 
izdatim i utrošenim evidencionim markicama, a proizvođač o iskorišćenim. 

Proizvođač je dužan da oštećene i neiskorišćene evidencione 
markice vrati Ministarstvu.
V. OZNAČAVANJE VINA SA GEOGRAFSКIM POREКLOM
1. Vrste oznaka za vina sa geografskim poreklom
Član 33.
Vino sa geografskim poreklom se označava: 
1) oznakom geografskog porekla; 
2) tradicionalnom oznakom, i to: oznakom kvalitetne 
kategorije i dodatnom oznakom; 
3) priznatim tradicionalnim nazivom.
Oznake geografskog porekla
Član 34.
Oznake geografskog porekla su: 
1) geografska oznaka; 
2) oznaka kontrolisanog geografskog porekla. 

Geografska oznaka je naziv regiona kojim se označava vino 
koje poseduje kvalitet, ugled, odnosno druge specifične karakteristike koje se 
pripisuju njegovom geografskom poreklu, ako je najmanje 85% grožđa proizvedeno u 
tom regionu, ako je vino proizvedeno u tom regionu i ako je vino proizvedeno od 
jedne ili više sorti vinove loze vrste Vitis vinifera L, odnosno sorti dobijenih 
ukrštanjem sorti vrste Vitis vinifera L. i drugih sorti iz roda Vitis.

Oznaka kontrolisanog geografskog porekla je naziv rejona, 
odnosno vinogorja kojim se označava vino čiji su kvalitet i karakteristike 
uslovljene isključivo datim rejonom, odnosno vinogorjem sa prirodnim i ljudskim 
faktorima, gde je grožđe i vino proizvedeno isključivo u datom rejonu, odnosno 
vinogorju i gde je vino proizvedeno od jedne ili više sorti vinove loze vrste 
Vitis vinifera L. 
Nazivu rejona, odnosno vinogorja može se dodati i naziv 
lokaliteta (potesa) ili vinogradarske oaze ukoliko grožđe za dato vino potiče sa 
tog lokaliteta (potesa) ili vinogradarske oaze. 
Ministar bliže propisuje nazive oznaka geografskog porekla, 
način i postupak priznavanja, maksimalne prinose grožđa i način i postupak 
proizvodnje i obeležavanja vina sa oznakom geografskog porekla, sadržinu zahteva, 
sadržinu elaborata i ostale uslove za priznavanje oznake geografskog porekla.
Oznaka kvalitetne kategorije
Član 35.
„Geografska indikacija” ili „G.I.” je tradicionalna oznaka 
za regionalno vino, ako je namanje 85 % grožđa proizvedeno u datom regionu, ako 
je vino proizvedeno u regionu, ako ima propisan kvalitet i ispunjava uslove u 
pogledu upotrebljenih enoloških sredstava i enoloških postupaka, ako je grožđe 
proizvedeno od preporučenih sorti vinove loze sa odgovarajućim prinosom i koje 
je kao takvo ocenjeno i priznato. 
„Кontrolisano poreklo i kvalitet” ili „К.P.К.” je 
tradicionalna oznaka za kvaliteno vino sa kontrolisanim geografskim poreklom i 
kvalitetom, ako je grožđe i vino proizvedeno u rejonu, ako ima propisan kvalitet 
i ispunjava uslove u pogledu upotrebljenih enoloških sredstava i enoloških 
postupaka, proizvedeno od preporučenih sorti vinove loze sa odgovarajućim 
prinosom i koje je kao takvo ocenjeno i priznato. 
„Кontrolisano i garantovano poreklo i kvalitet” ili 
„К.G.P.К.” je tradicionalna oznaka za vrhunsko vino sa kontrolisanim i 
garantovanim geografskim poreklom i kvalitetom, ako je grožđe i vino proizvedeno 
u rejonu, ako ima propisan kvalitet i ispunjava uslove u pogledu upotrebljenih 
enoloških sredstava i enoloških postupaka, proizvedeno od preporučenih sorti 
vinove loze sa odgovarajućim prinosom i koje je kao takvo ocenjeno i priznato. 

Oznaka kvalitetne kategorije navodi se samo zajedno sa 
oznakom geografskog porekla. 
Ministar bliže propisuje način i postupak priznavanja, 
proizvodnje i obeležavanja vina sa oznakom kvalitetne kategorije, sadržinu 
zahteva, sadržinu elaborata i ostale uslove za priznavanje tradicionalne oznake 
kvalitetne kategorije. 
Dodatna oznaka
Član 36.
Dodatna oznaka je tradicionalna oznaka koja označava vino 
sa posebnim karakteristikama, načinom proizvodnje i koje je kao takvo ocenjeno i 
priznato. 
Dodatna oznaka u kategoriji regionalnog vina može biti: 
„mlado” vino, „sopstvena proizvodnja”, vino „od grožđa proizvedenog organskom 
metodom” i dr. 
Dodatna oznaka u kategoriji kvalitenog vina sa 
kontrolisanim geografskim poreklom i kvalitetom može biti: „mlado” vino, 
„sopstvena proizvodnja”, „arhivsko” vino (ili „rezerva”), vino „od grožđa 
proizvedenog organskom metodom” i dr. 
Dodatna oznaka u kategoriji vrhunskog vina sa kontrolisanim 
i garantovanim geografskim poreklom i kvalitetom može biti: „kasna berba”, 
„probirna berba”, „odabrane bobice”, „suvarak”, „arhivsko” vino (ili „rezerva”), 
vino „od grožđa proizvedenog organskom metodom” i dr. 
Dodatna oznaka navodi se samo zajedno sa oznakom 
geografskog porekla i oznakom kvalitetne kategorije. 
Ministar bliže propisuje nazive dodatnih oznaka, način i 
postupak priznavanja, proizvodnje i obeležavanja vina sa dodatnom oznakom, sadržinu 
zahteva, sadržinu elaborata i ostale uslove za priznavanje dodatne oznake.
Priznati tradicionalni naziv
Član 37.
Priznati tradicionalni naziv je izraz za označavanje vina sa 
tradicionalnim načinom proizvodnje na određenom vinogradarskom području, sa 
posebnim karakteristikama, koje ima dugogodišnji, nepromenjeni kvalitet, što se 
dokazuje elaboratom odobrenim od strane Ministarstva, i koje je kao takvo 
ocenjeno i priznato. 
Ministar bliže propisuje izraze za priznate tradicionalne 
nazive, način i postupak priznavanja, proizvodnje i obaležavanja vina sa priznatim 
tradicionalnim nazivom, sadržinu zahteva, sadržinu elaborata i ostale uslove za 
priznavanje priznatog tradicionalnog naziva.
2. Кontrolna organizacija
Član 38.
Obavljanje poslova vezanih za geografsko poreklo, kontrolu 
proizvodnje grožđa namenjenog za proizvodnju vina sa geografskim poreklom, kontrolu 
proizvodnje, ispitivanje kvaliteta i ocenjivanje vina sa geografskim poreklom, vrši 
Ministarstvo. 
Obavljanje poslova vezanih za geografsko poreklo, poslove 
kontrole proizvodnje grožđa namenjenog za proizvodnju vina sa geografskim poreklom 
i kontrolu proizvodnje vina sa geografskim poreklom, Ministarstvo može da poveri 
kontrolnoj organizaciji koja za te poslove ispunjava uslove predviđene ovim 
zakonom. 
Za poslove iz stava 1. ovog člana Ministarstvo ovlašćuje 
kontrolnu organizaciju na osnovu konkursa. 
Ministar oduzima ovlašćenje ukoliko se utvrdi da kontrolna 
organizacija ne obavlja poslove u skladu sa propisanim uslovima. 
Ministar bliže propisuje tehničke i kadrovske uslove koje 
treba da ispuni kontrolna organizacija, način vođenja poslova vezanih za 
geografsko poreklo, način i postupak rada kontrolne organizacije, kontrolu 
proizvodnje grožđa namenjenog za proizvodnju vina sa geografskim poreklom i 
kontrolu proizvodnje vina sa geografskim poreklom.
Priznavanje oznaka za vina sa geografskim poreklom
Član 39.
Proizvođač može da proizvodi vino sa geografskim poreklom 
po prethodno pribavljenom rešenju Ministarstva o priznavanju oznake za to vino sa 
geografskim poreklom. 
Uz zahtev za izdavanje rešenja iz stava 1. ovog člana podnosi 
se elaborat o proizvodnji vina sa geografskim poreklom. 
Rešenje ministra iz stava 1. ovog člana je konačno i protiv 
njega se može pokrenuti upravni spor. 
Na međunarodno registrovanje oznaka vina sa geografskim 
poreklom primenjuje se propis kojim se uređuju oznake geografskog porekla.
Zahtev za kontrolu proizvodnje vina sa geografskim poreklom
Član 40.
Na osnovu izdatog rešenja proizvođač podnosi Ministarstvu 
zahtev za kontrolu proizvodnje vina sa geografskim poreklom svake godine do 31. 
oktobra u tekućoj godini za kontrolu proizvodnje grožđa i vina sa geografskim 
poreklom čija će proizvodnja započeti u narednoj kalendarskoj godini.
Кontrola proizvodnje vina sa geografskim poreklom
Član 41.
Кontrola proizvodnje vina sa geografskim poreklom obezbeđuje 
se kontrolom proizvodnje grožđa namenjenog za proizvodnju vina sa geografskim 
poreklom na određenom vinogradarskom području koje se odlikuje posebnim 
klimatskim, zemljišnim i ostalim uslovima, kontrolom proizvodnje vina sa 
geografskim poreklom, ispitivanjem kvaliteta i senzornim ocenjivanjem vina sa 
geografskim poreklom, radi izdavanja rešenja o ispunjenosti uslova za korišćenje 
oznake i stavljanje vina sa geografskim poreklom u promet iz date godine berbe.
Кorišćenje oznake i stavljanje vina sa geografskim poreklom u 
promet
Član 42.
Na osnovu izvršene kontrole proizvodnje grožđa i vina sa 
geografskim poreklom i izvršenog ispitivanja i utvrđivanja kvaliteta i senzornog 
ocenjivanja vina, kontrolna organizacija sačinjava izveštaj i stručno mišljenje sa 
pratećom dokumentacijom. 
Na osnovu stručnog mišljenja sa pratećom dokumentacijom iz 
stava 1. ovog člana Ministarstvo izdaje rešenje o ispunjenosti uslova za korišćenje 
oznake i stavljanje vina sa geografskim poreklom u promet iz date godine berbe. 

Rešenje iz stava 2. ovog člana je konačno i protiv njega se 
može pokrenuti upravni spor.
Troškovi kontrole
Član 43.
Sredstva za troškove obavljanja poslova vezanih za 
geografsko poreklo, kontrole proizvodnje grožđa namenjenog za proizvodnju vina sa 
geografskim poreklom, kontrole proizvodnje vina sa geografskim poreklom, kao i 
ispitivanje kvaliteta i senzornog ocenjivanja vina sa geografskim poreklom 
obezbeđuju se iz budžeta Republike Srbije. 
Brisani su raniji st. 2. i 3. (vidi član 1. Zakona - 
93/2012-28)
*Službeni glasnik RS, broj 93/2012
3. Zabrana korišćenja oznake 
Član 44.
Proizvođaču i uvozniku vina zabranjuje se da: 

1) upotrebljava oznake, nazive, slike, crteže i sl. koji bi 
mogli da dovedu u zabludu potrošače u pogledu porekla vina i kvalitetne 
kategorije; 
2) prevodi oznake za vina sa geografskim poreklom; 

3) upotrebljava reči „sličan kao”, „vrsta”, „tip”, „stil”, 
„postupak”, „kao”, „ukus” i sl. odnosno bilo koji sličan izraz koji upućuje, 
odnosno podseća na oznaku za vina sa geografskim poreklom; 
4) navodi sastojke ili osobine vina koje ono nema; 

5) navodi podatke o posebnim osobinama, a koja imaju druga 
vina; 
6) koristi bilo koji drugi postupak koji dovodi potrošača u 
zabludu o pravom poreklu, odnosno kvalitetu vina; 
7) upotrebljava priznatu oznaku, iako navode istinsko 
poreklo vina, ali ne poseduju rešenje o ispunjenosti uslova za korišćenje te oznake 
i stavljanje tog vina sa geografskim poreklom u promet iz date godine berbe. 

Vino koje na deklaraciji sadrži, odnosno sastoji se od 
imena naziva i oznake geografskog porekla ne može se zaštititi žigom ako bi 
njegovo korišćenje dovelo do bilo koje radnje iz stava 1. ovog člana. 

Ako trgovačko ime vina sadrži neposredno ili posredno naziv 
geografskog obeležja, takvo trgovačko ime ne sme se upotrebljavati i ako je vino 
zaista proizvedeno na datom vinogradarskom području, čiji je naziv neposredno 
ili posredno sadržan u trgovačkom imenu vina, ako nema rešenje o priznavanju 
oznake geografskog porekla i rešenje o ispunjenosti uslova za korišćenje te oznake 
i stavljanje tog vina sa geografskim poreklom u promet iz date godine berbe. 

Rešenje o priznavanju oznaka za vina sa geografskim poreklom 
neće uticati na valjanost registrovanog žiga ili na pravo na korišćenje žiga koji 
je identičan ili sličan priznatoj oznaci za vino sa geografskim poreklom, 
ukoliko je žig prijavljen ili registrovan u dobroj veri, pre donošenja rešenja o 
priznavanju oznake vina sa geografskim poreklom.
Odnos prema oznakama geografskog porekla drugih država 

Član 45.
Odredbe člana 44. ovog zakona ne odnose se na oznake za 
vina sa geografskim poreklom drugih država, odnosno regionalnih organizacija 
koje je Republika Srbija priznala na osnovu zaključenih međunarodnih ugovora, 
osim ukoliko oznaka geografskog porekla nije ili je prestala da bude zaštićena u 
državi porekla, odnosno regionalnoj organizaciji ili je prestala da se koristi u 
toj državi, odnosno regionalnoj organizaciji. 
VI. PROMET
Uslovi za stavljanje vina u promet
Član 46.
Vino se može stavljati u promet, odnosno može se nuditi 
krajnjem potrošaču samo u originalnom pakovanju propisanog kvaliteta. Originalno 
pakovano vino jeste vino punjeno u propisanu ambalažu i deklarisano na propisani 
način, u skladu sa ovim zakonom. 
Izuzetno od stava 1. ovog člana, proizvođač vina može stono 
vino koje je proizvedeno od sopstvenog grožđa nuditi krajnjem potrošaču u rinfuzi 
u okviru sopstvene vinarije gde je proizvedeno dato vino, i na vinskim 
manifestacijama koje su prijavljene Ministarstvu. 
Ministar bliže propisuje uslove prometa vina u originalnom 
pakovanju, kao i vrstu ambalaže.
Transport u prometu
Član 47.
Transport grožđa u prometu prati otpremnica. 

Proizvođač može da kupuje i prodaje vino i druge proizvode 
isključivo od drugog proizvođača u rinfuznom stanju kao sirovinu za dalju doradu i 
proizvodnju uz prethodno obezbeđenje dokaza o ispitanom i utvrđenom kvalitetu tog 
vina, odnosno drugog proizvoda. 
Dokaz o ispitanom i utvrđenom kvalitetu vina, odnosno 
drugog proizvoda koji se stavlja u promet u rinfuznom stanju dostavlja se kupcu 
(proizvođaču) uz otpremnicu. 
Uslovi transporta, skladištenja i prodaje
Član 48.
Grožđe, vino i drugi proizvodi moraju se transportovati, 
skladištiti i prodavati, a grožđe, šira, kljuk, vino i drugi proizvodi 
transportovati van prometa na način koji obezbeđuje očuvanje fizičkih, hemijskih, 
mikrobioloških, senzornih i drugih karakteristika. 
Ministar bliže propisuje uslove transporta, skladištenja i 
prometa grožđa, vina i drugih proizvoda.
Rokovi za promet vina
Član 49.
Vino sa geografskim poreklom može se staviti u promet od 
datuma koji je naveden u elaboratu za to vino sa geografskim poreklom. 

Vino sa dodatnom tradicionalnom oznakom „mlado” vino može 
biti u prometu najkasnije do 31. marta u godini koja sledi godini berbe grožđa.
Zabrane vezane za promet
Član 50.
Nije dozvoljen promet vina i drugih proizvoda: 

1) u rinfuznom stanju na pijacama i ugostiteljskim objektima, 
kao ni izlaganje istih; 
2) čije je uslužno punjenje izvršio punilac koji nije upisan 
u Vinarski registar; 
3) koji su sa kvarom, manom, ili sa greškom, odnosno koji 
nisu odgovarajući za ljudsku upotrebu, osim za dalju preradu.
Uvoz grožđa, vina i drugih proizvoda
Član 51.
Grožđe, vino i drugi proizvodi koji se u Republiku Srbiju 
uvoze radi prerade, dalje proizvodnje, odnosno prodaje, moraju po kvalitetu i 
deklarisanju ispunjavati uslove propisane ovim zakonom i propisima donetim na 
osnovu njega i moraju ih pratiti sertifikati ovlašćene organizacije države 
izvoznice. 
Vino koje se uvozi u rinfuznom stanju mora da se deklariše 
samo kao stono vino. 
Ako se uvozi vino u rinfuznom stanju za neposrednu ljudsku 
upotrebu, ono mora da se stavi u promet samo kao vino u originalnom pakovanju. 

Uvezeno vino u originalnom pakovanju koje je u ponudi 
krajnjem potrošaču, mora imati naziv uvoznika vina i navedene sve podatke iz 
deklaracije na srpskom jeziku, identične podacima na originalnoj deklaraciji, 
osim oznaka za vina sa geografskim poreklom koje se ne prevode. 
Uzorkovanje i uslovi pri uvozu
Član 52.
Poljoprivredni inspektor od svake pošiljke uvezenog grožđa, 
vina i drugih proizvoda, uzima uzorak i daje na ispitivanje kvaliteta, a kod vina 
i drugih proizvoda i na senzorno ocenjivanje. 
Poljoprivredni inspektor utvrđuje identičnost kvaliteta i 
senzorne ocene sa sertifikatom o poreklu i kvalitetu izdatim od strane ovlašćene 
organizacije zemlje izvoznice, kao i ispunjenost uslova propisanog kvaliteta u 
Republici Srbiji radi stavljanja grožđa, vina i drugih proizvoda u promet, osim 
ako međunarodnim sporazumom nije drukčije određeno. 
Ministar bliže propisuje način uzorkovanja i ispitivanja 
kvaliteta i senzornog ocenjivanja, kao i uslove stavljanja u promet uvoznog grožđa, 
vina i drugih proizvoda.
Uslovi pri izvozu
Član 53.
Grožđe, vino i drugi proizvodi namenjeni izvozu moraju 
ispunjavati uslove propisane ovim zakonom. 
Izuzetno od stava 1. ovog člana, grožđe, vino i drugi 
proizvodi namenjeni izvozu mogu se proizvoditi i izvoziti iako ne ispunjavaju sve 
uslove propisane ovim zakonom, na osnovu zahteva uvoznika iz inostranstva i uz 
saglasnost Ministarstva. 
Svaku pošiljku grožđa, vina i drugih proizvoda pri izvozu 
prati uverenje o kvalitetu. 
Izuzetno od stava 3. ovog člana, bez uverenja o kvalitetu 
mogu se izvesti količine grožđa, vina i drugih proizvoda koje su namenjene 
jednokratnoj prezentaciji.
Brisan je naziv člana 54. (vidi član 2. Zakona - 
93/2012-28)
Član 54.  
Brisan je (vidi član 2. Zakona - 93/2012-28)
VII. NADZOR
Inspekcijski nadzor
Član 55.
Inspekcijski nadzor nad primenom odredaba ovog zakona i 
propisa donetih na osnovu ovog zakona, Ministarstvo vrši preko poljoprivrednog 
inspektora.
Poslovi poljoprivrednog inspektora
Član 56.
Poslove poljoprivrednog inspektora, može da obavlja 
diplomirani inženjer prehrambene tehnologije biljnih proizvoda; diplomirani 
inženjer tehnologije, odseka prehrambeno inženjerstvo, smera mikrobiološki 
procesi; dipromirani inženjer poljoprivrede, smera voćarstvo i vinogradarstvo; 
diplomirani inženjer prehrambene tehnologije biljnih proizvoda – master, grupe 
konzervisanja i vrenja, odnosno grupe upravljanje bezbednošću i kvalitetom u 
proizvodnji hrane; diplomirani inženjer tehnologije – master, biotehnološkog, 
odnosno prehrambeno tehnološkog usmerenja; diplomirani inženjer poljoprivrede – 
master, odseka voćarstvo i vinogradarstvo sa položenim stručnim državnim ispitom 
i najmanje tri godine radnog iskustva. 
Poslove poljoprivrednog inspektora mogu obavljati i lica sa 
visokim obrazovanjem drugog obrazovnog profila stečenim do dana stupanja na snagu 
ovog zakona, ako su do dana stupanja na snagu ovog zakona obavljali poslove 
poljoprivrednog inspektora. 
Nadzor nad vršenjem poverenih poslova
Član 57.
Nadzor nad radom stručne organizacije za Vinogradarski 
registar, ovlašćene laboratorije i kontrolne organizacije u vršenju poverenih 
poslova vrši Ministarstvo, u skladu sa propisima kojima se uređuje državna 
uprava. 
Legitimacija, znak i službeno odelo
Član 58. 
U obavljanju poslova inspekcijskog nadzora poljoprivredni 
inspektor mora imati službenu legitimaciju, znak kojim dokazuje svojstvo 
poljoprivrednog inspektora i službeno odelo. 
Ministar bliže propisuje obrazac i sadržinu službene 
legitimacije, izgled službenog odela i oblik znaka iz stava 1. ovog člana, kao i 
način vođenja evidencije o izdatim legitimacijama. 
Prava i dužnosti poljoprivrednog inspektora
Član 59.
U vršenju poslova inspekcijskog nadzora, poljoprivredni 
inspektor ima pravo i dužnost da proverava: 
1) da li se grožđe u vinogradu proizvodi od dozvoljenih i 
preporučenih sorti vinove loze, broj čokota i prinos po čokotu, sadržaj šećera u 
grožđu; 
2) ispunjenost uslova za proizvodnju grožđa; 
3) da li je proizvođač grožđa svaku promenu podataka 
prijavio u propisanom roku; 
4) da li ovlašćena organizacija za vođenje Vinogradarskog 
registra vrši poslove vezane za Vinogradarski registar u skladu sa odredbama 
ovog zakona i propisima donetim na osnovu ovog zakona; 
5) da li se proizvodnja grožđa vrši u skladu sa odredbama 
ovog zakona; 
6) ispunjenost uslova za proizvodnju šire, vina i drugih 
proizvoda u skladu sa ovim zakonom; 
7) da li je proizvođač vina, šire i drugih proizvoda svaku 
promenu podataka prijavio u propisanom roku; 
8) da li se vinarijska evidencija vodi u skladu sa članom 
20. stav 1. ovog zakona; 
9) da li se vinarijska evidencija i prateća dokumentacija o 
vinarijskoj evidenciji čuva u propisanom roku; 
10) da li je svaki sud sa širom, kljukom, vinom i drugim 
proizvodima u rinfuznom stanju namenjen za proizvodnju, odležavanje i skladištenje 
(čuvanje) vina, odnosno drugih proizvoda obeležen u skladu sa članom 21. st. 1. i 
2. ovog zakona; 
11) da li su šira, vino i drugi proizvodi stavljeni u 
promet, a imaju nedostatak; 
12) da li se u proizvodnji šire, vina i drugih proizvoda 
koriste samo dozvoljeni enološki postupci i enološka sredstva; 
13) da li se širi ili kljuku namenjenom proizvodnji vina sa 
geografskim poreklom dodaje šećer, rektifikovana šira i koncentrovana 
rektifikovana šira; 
14) da li se obogaćivanje kljuka ili šire vrši po odobrenju 
Ministarstva i u prisustvu poljoprivrednog inspektora; 
15) da li se vrši obogaćivanje kljuka ili šire namenjenih 
proizvodnji vrhunskih vina sa kontrolisanim i garantovanim geografskim poreklom i 
kvalitetom; 
16) kvalitet šire, vina i drugih proizvoda u skladu sa ovim 
zakonom; 
17) da li se mešanje grožđa, kljuka, šire, vina, odnosno 
drugih proizvoda vrši u skladu sa ovim zakonom; 
18) da li je proizvođač postupio po nalogu poljoprivrednog 
inspektora ako šira, vino i drugi proizvodi ne odgovaraju zahtevima iz ovog 
zakona; 
19) da li je proizvođač izvršio ispitivanje kvaliteta i 
senzornog ocenjivanja vina i drugih proizvoda pre punjenja, deklarisanja i stavljanja u 
promet; 
20) da li su kvalitet i senzorna ocena vina u prometu 
usaglašeni sa pratećom dokumentacijom i sertifikatom države izvoznice; 

21) da li ovlašćena organizacija ispunjava propisane uslove 
za ispitivanje kvaliteta vina i drugih proizvoda u skladu sa ovim zakonom; 

22) da li je senzorno ocenjivanje stonog vina, uvoznog vina u 
originalnom pakovanju i drugih proizvoda izvršila ovlašćena laboratorija; 

23) da li je senzorno ocenjivanje vina sa geografskim 
poreklom izvršila komisija sastavljena od predstavnika ocenjivača vina sa Liste 
ocenjivača vina u skladu sa ovim zakonom; 
24) da li su vino i drugi proizvodi pakovani i deklarisani 
u skladu sa ovim zakonom; 
25) da li je izvršeno prepakivanje originalnog pakovanja vina 
i naknadno deklarisanje, kao i korišćenje, odnosno stavljanje na pakovanje 
deklaracije drugog proizvođača, kao i prodaja tako deklarisanog vina u skladu sa 
ovim zakonom; 
26) da li je svako pakovanje vina sa geografskim poreklom 
obeleženo evidencionom markicom; 
27) da li je proizvođač vina oštećene i neiskorišćene 
evidencione markice vratio Ministarstvu; 
28) da li je vino sa geografskim poreklom proizvedeno u 
skladu sa ovim zakonom; 
29) da li je vino sa geografskim poreklom označeno u skladu 
sa ovim zakonom; 
30) da li kontrolna organizacija ispunjava uslove i obavlja 
poslove vezane za geografsko poreklo i kontrolu proizvodnje grožđa namenjenog za 
proizvodnju vina sa geografskim poreklom i ispitivanje kvaliteta i senzornu ocenu 
vina u skladu sa ovim zakonom; 
31) da li proizvođač vina sa geografskim poreklom ima 
rešenje Ministarstva o priznavanju oznake geografskog porekla za to vino; 

32) da li je proizvođač vina i uvoznik postupio u skladu sa 
odredbama člana 44. ovog zakona; 
33) da li je vino u prometu, odnosno koje se nudi krajnjem 
potrošaču u originalnom pakovanju propisanog kvaliteta; 
34) da li je originalno pakovanje vina punjeno u propisanu 
ambalažu i deklarisano na propisan način; 
35) da li transport grožđa u prometu prate otpremnice; 

36) da li proizvođač vina kupuje i prodaje vino i druge 
proizvode isključivo od drugog proizvođača u rinfuznom stanju radi dalje prerade; 

37) da li vino koje je u prometu u rinfuznom stanju ima 
dokaz o ispitanom i utvrđenom kvalitetu uz otpremnicu; 
38) da li se grožđe, vino i drugi proizvodi transportuju, 
skladište i prodaju na način koji obezbeđuje očuvanje fizičkih, hemijskih, 
mikrobioloških, senzornih i drugih karakteristika; 
39) da li je vino sa geografskim poreklom stavljeno u promet 
u skladu sa datumom koji je naveden u elaboratu za to vino; 
40) da li je vino sa dodatnom tradicionalnom oznakom 
„mlado” vino u prometu posle 31. marta u godini koja sledi, godini berbe grožđa; 

41) da li je promet vina i drugih proizvoda suprotan 
odredbama člana 50. ovog zakona; 
42) da li grožđe, vino i drugi proizvodi koji se uvoze radi 
prerade, dalje proizvodnje, odnosno prodaje po kvalitetu i deklarisanju ispunjavaju 
uslove propisane ovim zakonom i da li ih prati sertifikat ovlašćene organizacije 
države izvoznice; 
43) da li je vino koje se uvozi u rinfuznom stanju 
deklarisano kao stono vino; 
44) da li je uvezeno vino u rinfuznom stanju stavljeno u 
promet za neposrednu ljudsku upotrebu samo kao vino u originalnom pakovanju; 

45) da li je uvezeno vino deklarisano u prometu u skladu sa 
članom 51. stav 4. ovog zakona; 
46) da li grožđe, vino i drugi proizvodi koji se uvoze 
ispunjavaju uslove propisane ovim zakonom; 
47) da li grožđe, vino i drugi proizvodi namenjeni izvozu 
koji ne ispunjavaju sve propisane uslove u skladu sa ovim zakonom, se izvoze uz 
saglasnost Ministarstva; 
48) da li svaku pošiljku grožđa, vina i drugih proizvoda pri 
izvozu prati uverenje o kvalitetu; 
49) izvršavanje mera po ovom zakonu. 
U vršenju poslova poljoprivredni inspektor može da uzima 
uzorke grožđa, vina i drugih proizvoda bez naknade radi ispitivanja i utvrđivanja 
kvaliteta. 
Ovlašćenje poljoprivrednog inspektora
Član 60. 
U vršenju poslova iz člana 59. stav 1. ovog zakona 
poljoprivredni inspektor može da: 
1) zabrani proizvodnju grožđa ako za to nisu ispunjeni 
propisani uslovi, odnosno ako se proizvodnja obavlja bez dokaza o ispunjenosti 
propisanih uslova; 
2) zabrani proizvodnju vina i drugih proizvoda ako za to 
nisu ispunjeni propisani uslovi, odnosno ako se proizvodnja obavlja bez dokaza o 
ispunjenosti propisanih uslova; 
3) naloži otklanjanje nepravilnosti u primeni propisa o vinu 
i drugim proizvodima u proizvodnji i prometu i odredi rok u kome se to mora 
učiniti; 
4) zabrani promet vina i drugih proizvoda čiji kvalitet, 
ambalaža i način označavanja i deklarisanja nije u skladu sa odredbama ovog 
zakona; 
5) zabrani stavljanje u promet vina i drugih proizvoda u 
rinfuznom stanju ako promet ne vrši proizvođač vina; 
6) oduzme i uništi vino, odnosno druge proizvode koji se 
stavljaju u promet u rinfuznom stanju na pijacama i ugostiteljskim objektima; 

7) zabrani proizvodnju vina i drugih proizvoda ako u 
proizvodnji zatekne nedozvoljena enološka sredstva, oduzme nedozvoljena sredstva i 
vino u čijoj proizvodnji su korišćena ta sredstva, odnosno oduzme vino koje je 
proizvedeno na nedozvoljeni enološki postupak; 
8) privremeno zabrani da se vino i drugi proizvodi stave u 
promet čiji kvalitet i senzorno ocenjivanje nije izvršeno pre stavljanja u promet; 

9) zabrani stavljanje u promet vina sa oznakom geografskog 
porekla za koje nije izdato odobrenje za stavljanje u promet; 
10) privremeno oduzme vino koje je stavljeno u promet 
suprotno odredbama ovog zakona, ako prodavac nije proizveo ovaj proizvod, kao i 
oduzme prevozno sredstvo, odnosno sudove u kojima se prevozi, odnosno čuva vino; 

11) podnosi zahtev za pokretanje prekršajnog postupka i 
prijavu za privredni prestup zbog kršenja odredbi ovog zakona i propisa donetih 
na osnovu njega; 
12) naredi druge mere i preduzme druge radnje u skladu sa 
ovim zakonom. 
Mere iz stava 1. tač. 1)–10) i tačka 12) ovog člana nalažu 
se rešenjem poljoprivrednog inspektora. 
Poljoprivredni inspektor može oduzeta nedozvoljena sredstva 
da uništi na ekološki bezbedan način, odnosno da proda putem javnog oglašavanja 
proizvođaču koji sme ista da koristi u svojoj proizvodnji. 
U slučaju privremenog oduzimanja vina, prevoznog sredstva i 
sudova poljoprivredni inspektor donosi rešenje o oduzimanju u roku od tri dana od 
dana njihovog oduzimanja. 
Nadležnost za rešavanje žalbi
Član 61.
Na rešenje poljoprivrednog inspektora može se izjaviti žalba 
ministru u roku od osam dana od dana dostavljanja rešenja. 
Žalba ne odlaže izvršenje rešenja. 
Troškovi prilikom oduzimanja, čuvanja i uništavanja vina i 
drugih proizvoda
Član 62.
Troškovi koji nastaju prilikom oduzimanja, čuvanja i 
uništavanja vina, drutih proizvoda, prevoznog sredstva i sudova padaju na teret 
lica od kojih su vino, drugi proizvodi, prevozno sredstvo i sudovi oduzeti. 

Oduzeto vino i drugi proizvodi mogu putem javnog oglašavanja 
da se prodaju zainteresovanom proizvođaču upisanom u Vinarski registar. 

Troškovi ispitivanja i utvrđivanja kvaliteta uzoraka
Član 63.
Poljoprivredni inspektor dužan je da o rezultatu analize 
obavesti vlasnika proizvoda od koga je uzet uzorak, a kad je analiziran uzorak 
iz originalnih pakovanja, obavesti proizvođača analiziranog proizvoda. 

Super analiza proizvoda može se zahtevati u roku od sedam 
dana od dana obaveštavanja o rezultatu analize. 
Stranka snosi troškove ispitivanja i utvrđivanja kvaliteta 
proizvoda čije ispitivanje traži. 
Troškove ispitivanja i utvrđivanja kvaliteta inspekcijskih 
uzoraka grožđa, vina i drugih proizvoda snosi proizvođač, odnosno pravno lice, 
fizičko lice i preduzetnik od koga je uzet uzorak, ako grožđe, vino i drugi 
proizvodi ne odgovaraju propisanom, odnosno deklarisanom kvalitetu, odnosno 
Ministarstvo, ako grožđe, vino i drugi proizvodi odgovaraju propisanom, odnosno 
deklarisanom kvalitetu.
VIII. КAZNENE ODREDBE
Privredni prestup
Član 64.
Novčanom kaznom od 300.000 do 3.000.000 dinara kazniće se 
za privredni prestup privredno društvo ili drugo pravno lice, ako: 

1) za proizvodnju vina koristi grožđe direktno rodnih 
hibrida i grožđe iz matičnih zasada (član 3. stav 1); 
2) u proizvodnim pogonima i skladišnim prostorima u kojima 
se proizvodi vino i drugi proizvodi drži, odnosno upotrebljava šećer, rakiju, 
etanol i druga sredstva i materije, kojima se može povećati količina i menjati 
propisani prirodni sastojci šire i vina (član 3. stav 2); 
3) obavlja proizvodnju grožđa, a nije upisan u Vinogradarski 
registar (član 11. stav 1); 
4) obavlja proizvodnju šire, vina i drugih proizvoda, a nije 
upisan u Vinarski registar (član 17. stav 1); 
5) se bavi proizvodnjom vina, a nema odvojene prostorije za 
proizvodnju vina koje nisu međusobno povezane sa prostorijama za proizvodnju 
destilata, odnosno ako nema odvojene prostorije za skladištenje enoloških 
sredstava i repromaterijala (član 17. stav 4); 
6) se bavi proizvodnjom vina, a nema odvojene sudove za 
skladištenje (čuvanje) stonog vina koje nije poreklom od grožđa iz Republike 
Srbije od sudova za skladištenje (čuvanje) vina proizvedenog od grožđa iz 
Republike Srbije (član 17. stav 5); 
7) koristi propisane enološke postupke i propisana enološka 
sredstva kojima se ne mogu sačuvati i razvijati prirodne karakteristike vina 
(član 22. stav 1); 
8) dodaje šećer, rektifikovanu širu i koncentrovanu 
rektifikovanu širu, širi ili kljuku namenjenom proizvodnji vina sa geografskim 
poreklom (član 23. stav 1); 
9) vrši obogaćivanje kljuka ili šire bez odobrenja 
Ministarstva (član 23. stav 3); 
10) vrši obogaćivanje kljuka ili šire namenjenih proizvodnji 
vrhunskih vina sa kontrolisanim i garantovanim geografskim poreklom i kvalitetom 
(član 23. stav 5); 
11) vrši mešanje vina proizvedenog na teritoriji Republike 
Srbije sa uvezenim vinom (član 25. stav 2); 
12) ne postupi po nalogu poljoprivrednog inspektora (član 
26. stav 1); 
13) pre punjenja, deklarisanja i stavljanja u promet vina i 
drugih proizvoda nije obavio njihovo ispitivanje kvaliteta i senzorno ocenjivanje 
(član 27. stav 1); 
14) stavi vino i druge proizvode u promet, a ne postoji 
usaglašenost i istovetnost kvaliteta sa pratećom dokumentacijom ili sertifikatom 
države izvoznice i ostalim uslovima propisanim ovim zakonom (član 27. stav 4); 

15) vrši prepakivanje originalnog pakovanja vina i naknadno 
deklarisanje, kao i korišćenje, odnosno stavljanje na pakovanje deklaracije drugog 
proizvođača, kao i prodaju tako deklarisanog vina (član 30. stav 4); 

16) proizvodi vino sa geografskim poreklom bez prethodno 
pribavljenog rešenja Ministarstva o priznavanju oznake geografskog porekla za to 
vino (član 39. stav 1); 
17) postupi suprotno odredbama člana 44. ovog zakona; 

18) stavlja vino u promet, odnosno nudi krajnjem potrošaču, a 
nije u originalnom pakovanju i propisanog kvaliteta, u propisanoj ambalaži i 
deklarisano na propisan način (član 46. stav 1); 
19) kupuje i prodaje vino i druge proizvode isključivo od 
drugog proizvođača u rinfuznom stanju kao sirovinu za dalju doradu i proizvodnju, a 
nema obezbeđen dokaz o ispitanom i utvrđenom kvalitetu tog vina, odnosno drugog 
proizvoda (član 47. stav 2); 
20) postupi suprotno odredbama člana 50. ovog zakona; 

21) pri uvozu grožđa, vina i drugih proizvoda u Republiku 
Srbiju postupi suprotno odredbama člana 51. ovog zakona. 
Za privredni prestup iz stava 1. ovog člana kazniće se 
novčanom kaznom od 50.000 do 200.000 dinara i odgovorno lice u privrednom 
društvu ili drugom pravnom licu. 
Za radnje iz stava 1. ovog člana pored novčane kazne može se 
izreći i zaštitna mera zabrane obavljanja određenih delatnosti za pravno lice i 
odgovornom licu da vrši određene dužnosti u trajanju od jedne godine do pet 
godina. 
Prekršaj privrednog društva
Član 65. 
Novčanom kaznom od 100.000 do 1.000.000 dinara kazniće se 
za prekršaj privredno društvo ili drugo pravno lice, ako: 
1) grožđe proizvodi od sorti vinove loze koje nisu 
dozvoljene (član 10. stav 2); 
2) u proizvodnji grožđa ne postupi u skladu sa odredbom 
člana 10. stav 3. ovog zakona; 
3) u proizvodnji grožđa ne postupa na način da sačuva sve 
prirodne karakteristike grožđa (član 10. stav 5); 
4) ne prijavi promenu podataka Ministarstvu u roku od 15 
dana od dana nastale promene (član 12. stav 6); 
5) ne prijavi svaku promenu podataka Ministarstvu u roku od 
15 dana od dana nastale promene (član 18. stav 4); 
6) ne vodi vinarijsku evidenciju i ne čuva je na propisan 
način (član 20); 
7) ne obeleži svaki sud sa širom, kljukom, vinom i drugim 
proizvodima u rinfuznom stanju namenjen za proizvodnju, odležavanje i skladištenje 
(čuvanje) vina, odnosno drugih proizvoda, kao i sud sa širom, vinom i drugim 
proizvodima sa nedostatkom (član 21. st. 1 i 2); 
8) stavi vino i drugi proizvod u promet, ako nije otklonio 
nedostatke (član 21. stav 3); 
9) vrši obogaćivanje kljuka ili šire bez prisustva 
poljoprivrednog inspektora (član 23. stav 4); 
10) vrši mešanje grožđa, kljuka, šire, vina, odnosno drugih 
proizvoda suprotno odredbi člana 25. stav 1. ovog zakona; 
11) vino i druge proizvode pakuje i deklariše suprotno 
propisima kojima se uređuje njihov kvalitet (član 30. stav 1); 
12) vino sa geografskim poreklom ne obeleži evidencionom 
markicom (član 31. stav 1); 
13) ne vrati oštećene i neiskorišćene evidencione markice 
Ministarstvu (član 32. stav 2); 
14) stono vino koje je proizvedeno od sopstvenog grožđa 
nudi krajnjem potrošaču u rinfuzi van sopstvene vinarije gde je proizvedeno dato 
vino (član 46. stav 2); 
15) transport grožđa u prometu ne prati otpremnica (član 
47. stav 1); 
16) grožđe, vino i druge proizvode transportuje, skladišti 
i prodaje suprotno odredbi člana 48. ovog zakona; 
17) vino sa geografskim poreklom, odnosno vino sa dodatnom 
tradicionalnom oznakom „mlado” vino stavi u promet suprotno odredbama člana 49. 
ovog zakona; 
18) pri izvozu grožđa, vina i drugih proizvoda postupi 
suprotno odredbama člana 53. ovog zakona. 
Za prekršaj iz stava 1. ovog člana kazniće se novčanom 
kaznom od 10.000 do 50.000 dinara i odgovorno lice u privrednom društvu ili 
drugom pravnom licu. 
Prekršaji za preduzetnika
Član 66.
Novčanom kaznom od 150.000 do 500.000 dinara kazniće se za 
prekršaj preduzetnik, ako: 
1) za proizvodnju vina koristi grožđe direktno rodnih 
hibrida i grožđe iz matičnih zasada (član 3. stav 1); 
2) u proizvodnim pogonima i skladišnim prostorima u kojima 
se proizvodi vino i drugi proizvodi drži, odnosno upotrebljava šećer, rakiju, 
etanol i druga sredstva i materije, kojima se može povećati količina i menjati 
propisani prirodni sastojci šire i vina (član 3. stav 2); 
3) obavlja proizvodnju grožđa, a nije upisan u Vinogradarski 
registar (član 11. stav 1); 
4) obavlja proizvodnju šire, vina i drugih proizvoda, a nije 
upisan u Vinarski registar (član 17. stav 1); 
5) se bavi proizvodnjom vina, a nema odvojene prostorije za 
proizvodnju vina koje nisu međusobno povezane sa prostorijama za proizvodnju 
destilata, odnosno ako nema odvojene prostorije za skladištenje enoloških 
sredstava i repromaterijala (član 17. stav 4); 
6) se bavi proizvodnjom vina, a nema odvojene sudove za 
skladištenje (čuvanje) stonog vina koje nije poreklom od grožđa iz Republike 
Srbije od sudova za skladištenje (čuvanje) vina proizvedenog od grožđa iz 
Republike Srbije (član 17. stav 5); 
7) koristi propisane enološke postupke i propisana enološka 
sredstva kojima se ne mogu sačuvati i razvijati prirodne karakteristike vina 
(član 22. stav 1); 
8) dodaje šećer, rektifikovanu širu i koncentrovanu 
rektifikovanu širu, širi ili kljuku namenjenom proizvodnji vina sa geografskim 
poreklom (član 23. stav 1); 
9) vrši obogaćivanje kljuka ili šire bez odobrenja 
Ministarstva (član 23. stav 3); 
10) vrši obogaćivanje kljuka ili šire namenjenih proizvodnji 
vrhunskih vina sa kontrolisanim i garantovanim geografskim poreklom i kvalitetom 
(član 23. stav 5); 
11) vrši mešanje vina proizvedenog na teritoriji Republike 
Srbije sa uvezenim vinom (član 25. stav 2); 
12) ne postupi po nalogu poljoprivrednog inspektora (član 
26. stav 1); 
13) pre punjenja, deklarisanja i stavljanja u promet vina i 
drugih proizvoda nije obavio njihovo ispitivanje kvaliteta i senzorno ocenjivanje 
(član 27. stav 1); 
14) stavi vino i druge proizvode u promet, a ne postoji 
usaglašenost i istovetnost kvaliteta sa pratećom dokumentacijom ili sertifikatom 
države izvoznice i ostalim uslovima propisanim ovim zakonom (član 27. stav 4); 

15) vrši prepakivanje originalnog pakovanja vina i naknadno 
deklarisanje, kao i korišćenje, odnosno stavljanje na pakovanje deklaracije drugog 
proizvođača, kao i prodaju tako deklarisanog vina (član 30. stav 4); 

16) proizvodi vino sa geografskim poreklom bez prethodno 
pribavljenog rešenja Ministarstva o priznavanju oznake geografskog porekla za to 
vino (član 39. stav 1); 
17) postupi suprotno odredbama člana 44. ovog zakona; 

18) stavlja vino u promet, odnosno nudi krajnjem potrošaču, a 
nije u originalnom pakovanju i propisanog kvaliteta, u propisanoj ambalaži i 
deklarisano na propisan način (član 46. stav 1); 
19) kupuje i prodaje vino i druge proizvode isključivo od 
drugog proizvođača u rinfuznom stanju kao sirovinu za dalju doradu i proizvodnju, a 
nema obezbeđen dokaz o ispitanom i utvrđenom kvalitetu tog vina, odnosno drugog 
proizvoda (član 47. stav 2); 
20) postupi suprotno odredbama člana 50. ovog zakona; 

21) pri uvozu grožđa, vina i drugih proizvoda u Republiku 
Srbiju postupi suprotno odredbama člana 51. ovog zakona.
Član 67. 
Novčanom kaznom od 50.000 do 200.000 dinara kazniće se za 
prekršaj preduzetnik, ako: 
1) grožđe proizvodi od sorti vinove loze koje nisu 
dozvoljene (član 10. stav 2); 
2) u proizvodnji grožđa ne postupi u skladu sa odredbom 
člana 10. stav 3. ovog zakona; 
3) u proizvodnji grožđa ne postupa na način da sačuva sve 
prirodne karakteristike grožđa (član 10. stav 5); 
4) ne prijavi promenu podataka Ministarstvu u roku od 15 
dana od dana nastale promene (član 12. stav 6); 
5) ne prijavi svaku promenu podataka Ministarstvu u roku od 
15 dana od dana nastale promene (član 18. stav 4); 
6) ne vodi vinarijsku evidenciju i ne čuva je na propisan 
način (član 20); 
7) ne obeleži svaki sud sa širom, vinom i drugim 
proizvodima u rinfuznom stanju namenjen za proizvodnju, skladištenje (čuvanje) i 
odležavanje vina, kao i sud sa širom, vinom i drugim proizvodima sa nedostatkom 
(član 21. st. 1. i 2); 
8) stavi širu, vino i drugi proizvod u promet, ako nije 
otklonio nedostatke (član 21. stav 3); 
9) vrši obogaćivanje kljuka ili šire bez prisustva 
poljoprivrednog inspektora (član 23. stav 4); 
10) vrši mešanje grožđa, kljuka, šire, vina, odnosno drugih 
proizvoda suprotno odredbi člana 25. stav 1. ovog zakona; 
11) vino i druge proizvode pakuje i deklariše suprotno 
propisima kojima se uređuje njihov kvalitet (član 30. stav 1); 
12) vino sa geografskim poreklom ne obeleži evidencionom 
markicom (član 31. stav 1); 
13) ne vrati oštećene i neiskorišćene evidencione markice 
Ministarstvu (član 32. stav 2); 
14) stono vino koje je proizvedeno od sopstvenog grožđa 
nudi krajnjem potrošaču u rinfuzi van sopstvene vinarije gde je proizvedeno dato 
vino (član 46. stav 2); 
15) transport grožđa u prometu ne prati otpremnica (član 
47. stav 1); 
16) grožđe, vino i druge proizvode transportuje, skladišti 
i prodaje suprotno odredbi člana 48. ovog zakona; 
17) vino sa geografskim poreklom, odnosno vino sa dodatnom 
tradicionalnom oznakom „mlado” vino stavi u promet suprotno odredbama člana 49. 
ovog zakona; 
18) pri izvozu grožđa, vina i drugih proizvoda postupi 
suprotno odredbama člana 53. ovog zakona. 
Prekršaji za fizičko lice
Član 68.
Novčanom kaznom od 5.000 do 50.000 dinara kazniće se za 
prekršaj fizičko lice, ako: 
1) se bavi proizvodnjom i preradom grožđa, šire, vina i 
drugih proizvoda od grožđa, šire i vina koje nije za sopstvene potrebe (član 4. 
stav 1); 
2) grožđe proizvodi od sorti vinove loze koje nisu 
dozvoljene (član 10. stav 2); 
3) u proizvodnji grožđa ne postupi u skladu sa odredbom 
člana 10. stav 3. ovog zakona; 
4) u proizvodnji grožđa ne postupa na način da sačuva sve 
prirodne karakteristike grožđa (član 10. stav 5); 
5) se bavi proizvodnjom grožđa namenjeno prometu, a nije 
upisano u Vinogradarski registar (član 11. stav 3); 
6) ne prijavi promenu podataka Ministarstvu u roku od 15 
dana od dana nastale promene (član 12. stav 6); 
7) transport grožđa u prometu ne prati otpremnica (član 47. 
stav 1); 
8) grožđe transportuje, skladišti i prodaje suprotno 
odredbi člana 48. ovog zakona. 
IX. PRELAZNE I ZAVRŠNE ODREDBE
Rok za usklađivanje pravnog, odnosno fizičkog lica i 
preduzetnika
Član 69.
Pravno lice i preduzetnik koji se bavi proizvodnjom grožđa, 
šire, vina i drugih proizvoda, odnosno fizičko lice koje se bavi proizvodnjom 
grožđa dužno je da svoje poslovanje uskladi sa odredbama ovog zakona u roku od 
dve godine od dana stupanja na snagu ovog zakona. 
Proizvođači koji do dana stupanja na snagu ovog zakona 
proizvode vino sa geografskim poreklom u okviru drugog vinogradarskog područja u 
odnosu na vinogradarsko područje gde se proizvodi grožđe namenjeno proizvodnji tog 
vina, mogu takva vina da označavaju sa priznatom oznakom geografskog porekla tog 
vinogradarskog područja do 2020. godine.
Član 70. 
Proizvođači koji su stekli status ovlašćenog korisnika 
imena porekla, odnosno geografske oznake u skladu sa Zakonom o oznakama 
geografskog porekla („Službeni list SCG”, broj 20/06) zadržavaju ovaj status do 
isteka njegovog trajanja koje je upisano u Registar ovlašćenih korisnika imena 
porekla, odnosno Registar ovlašćenih korisnika geografskih oznaka. 

Odredbe ovog zakona primenjivaće se i na prijave imena 
porekla, odnosno geografske oznake za vina sa geografskim poreklom, podnete do 
dana stupanja na snagu ovog zakona, a po kojima upravni postupak nije okončan. 

Primena podzakonskih akata
Član 71.
Do donošenja podzakonskih akata na osnovu ovlašćenja iz ovog 
zakona primenjivaće se: 
1) Pravilnik o rejonizaciji vinogradarstva („Službeni 
glasnik SRS”, broj 54/90); 
2) Pravilnik o zaštiti geografskog porekla vina i rakije 
(„Službeni glasnik SRS”, br. 23/80 i 30/80 – ispravka) i 
3) Pravilnik o kvalitetu i drugim zahtevima za vino 
(„Službeni list SRJ”, br. 54/99, 39/02 i „Službeni list SCG”, broj 56/03). 

Prestanak važenja ranijih zakona
Član 72.
Danom stupanja na snagu ovog zakona prestaju da važe odredbe 
Zakona o vinu i rakiji („Službeni glasnik RS”, br. 70/94, 13/02 – SUS i 101/05 – 
dr. zakon) kojima se uređuje vino. 
Danom stupanja na snagu ovog zakona prestaju da se primenjuju 
odredbe Zakona o oznakama geografskog porekla („Službeni list SCG”, broj 20/06) 
koje se odnose na uređivanje označavanja vina sa geografskim poreklom, osim 
odredaba kojima se uređuje međunarodna registracija oznaka geografskog porekla 
vina.
Stupanje na snagu
Član 73.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.
ODREDBE КOJE NISU UNETE U PREČIŠĆEN TEКST ZAКONA
Zakon o izmenama Zakona o vinu: "Službeni glasnik RS", broj 
93/2012-28
Član 3.
Danom stupanja na snagu ovog zakona prestaje da važi:
1) Odluka o visini naknade za utvrđivanje ispunjenosti uslova 
za obavljanje proizvodnje grožđa („Službeni glasnik RS”, broj 30/10);
2) Odluka o visini troškova obavljanja poslova vezanih za 
geografsko poreklo, kontrole proizvodnje grožđa namenjenog za proizvodnju vina sa 
geografskim poreklom, kontrole proizvodnje vina sa geografskim poreklom, kao i 
ispitivanje kvaliteta i senzornog ocenjivanja vina („Službeni glasnik RS”, broj 
30/10).
Član 4.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.

