



Redakcijski prečišćen tekst
 
 
 
ZAКON
o porezu na dobit pravnih lica
„Službeni glasnik RS”, br. 25 od 18. aprila 2001, 80 od 26. novembra 2002, 80 od 26. novembra 2002 	- dr. zakon, 43 od 22. aprila 2003, 84 od 	24. jula 2004, 18 od 26. marta 2010, 101 od 30. decembra 2011, 119	od 17. decembra 2012, 47 od 29. maja 2013, 108 od 6. 	decembra 2013,	68 od 3. jula 2014 	- dr. zakon, 
142 od 25. decembra 2014, 91 od 5. novembra 2015 - Autentično tumačenje, 112 od 
30. decembra 2015, 113 od 17. decembra 2017, 95 od 8. decembra 2018, 86 od 6. 
decembra 2019.
*Službeni glasnik RS, broj 18/2010
NAPOMENA IZDAVAČA: Zakon o izmenama i dopunama Zakona 
o porezu na dobit pravnih lica ("Službeni glasnik 
RS", broj 86/2019) stupio 
je na snagu osmog dana od dana objavljivanja u „Službenom glasniku 
Republike Srbije”, odnosno 14. decembra 2019. 
godine. Odredbe ovog zakona primenjuju se na utvrđivanje, 
obračunavanje i plaćanje poreske obaveze počev za 2020. godinu, odnosno za poreski 
period koji počinje u 2020. godini, a odredbe člana 1. ovog zakona primenjuju se 
na utvrđivanje, obračunavanje i plaćanje poreske obaveze počev za 2019. godinu
(vidi čl. 9. i 10. Zakona 
– 86/2019-34) (tekst Zakona pre izmena i 
dopuna iz broja 86/2019 možete pogledati sa desne strane u delu "Verzije 
prečišćenog teksta").
Deo prvi
PORESКI OBVEZNIК
Vrste poreskih obveznika
Član 1.
Poreski obveznik poreza na dobit pravnih lica (u daljem 
tekstu: poreski obveznik) je privredno društvo, odnosno preduzeće, odnosno drugo 
pravno lice koje je osnovano radi obavljanja delatnosti u cilju sticanja dobiti.
Poreski obveznik je i zadruga koja ostvaruje prihode 
prodajom proizvoda na tržištu ili vršenjem usluga uz naknadu.
Poreski obveznik je, u skladu sa ovim zakonom, i 
drugo pravno lice koje nije osnovano radi 
ostvarivanja dobiti, već je u skladu sa zakonom osnovano radi postizanja drugih 
ciljeva utvrđenih u njegovim opštim aktima, 
ako ostvaruje prihode prodajom proizvoda na tržištu ili vršenjem usluga uz 
naknadu (u daljem tekstu: nedobitna 
organizacija).
Nedobitnom organizacijom iz stava 3. ovog člana 
naročito se smatraju: ustanova čiji je osnivač Republika Srbija, autonomna 
pokrajina, jedinica lokalne samouprave; politička organizacija; sindikalna 
organizacija; komora; crkva i verska zajednica; udruženje; fondacija i zadužbina.
Izuzetno od st. 1. do 3. ovog člana, pravno lice koje, 
u skladu sa zakonom kojim se uređuje oporezivanje posebnim porezom po tonaži 
broda, ispunjava uslove i opredeli se da, u skladu sa tim zakonom, umesto poreza 
na deo dobiti, plaća poseban porez po tonaži broda, za taj deo dobiti nije 
poreski obveznik u skladu sa ovim zakonom.
*Službeni glasnik RS, broj 47/2013
**Službeni glasnik RS, broj 142/2014
***Službeni glasnik RS, broj 112/2015
NAPOMENA IZDAVAČA: Odredba člana 1. stav 5. primenjuje se od dana stupanja na 
snagu zakona kojim se uređuje oporezivanje posebnim porezom po tonaži broda (vidi 
član 20. Zakona - 47/2013-9 i član 1. Zakona - 142/2014-192).
Rezidenti i nerezidenti

Član 2.
Poreski obveznik iz člana 1. ovog zakona je rezident Republike Srbije (u 
daljem tekstu: rezidentni obveznik) koji podleže oporezivanju dobiti koju ostvari 
na teritoriji Republike Srbije (u daljem tekstu: Republika) i izvan nje.
Rezidentni obveznik je, u smislu ovog zakona, pravno lice koje je osnovano 
ili ima mesto stvarne uprave i kontrole na teritoriji Republike.
*Službeni glasnik RS, broj 119/2012
Član 3.
Nerezident Republike (u daljem tekstu: nerezidentni obveznik) podleže 
oporezivanju dobiti koju ostvari poslovanjem preko stalne poslovne jedinice koja 
se nalazi na teritoriji Republike na način propisan ovim zakonom, ukoliko 
međunarodnim ugovorom o izbegavanju dvostrukog oporezivanja nije drukčije 
uređeno.
Nerezidentni obveznik je, u smislu ovog zakona, pravno lice koje je osnovano 
i ima mesto stvarne uprave i kontrole van teritorije Republike.
*Službeni glasnik RS, broj 119/2012
**Službeni glasnik RS, broj 47/2013
Član 3a
Za potrebe primene odredbi ovog zakona, jurisdikcijom 
sa preferencijalnim poreskim sistemom smatra se teritorija sa poreskim 
suverenitetom na kojoj se primenjuje zakonodavstvo koje pruža mogućnosti za 
značajno manje poresko opterećenje dobiti pravnih lica, bilo svih pravnih lica ili 
onih koja ispunjavaju posebne uslove, kao i dividendi koje ona raspodeljuju svojim 
osnivačima u poređenju sa onim predviđenim odredbama ovog zakona i zakona koji 
uređuje oporezivanje dohotka građana, odnosno za onemogućavanje ili otežavanje 
utvrđivanja stvarnih vlasnika pravnih lica od strane poreskih organa Republike 
Srbije i onemogućavanje ili otežavanje utvrđivanja onih poreskih činjenica koje bi 
bile od značaja za utvrđivanje poreskih obaveza prema propisima Republike Srbije 
(u daljem tekstu: jurisdikcija sa preferencijalnim poreskim sistemom).
Nerezidentnim pravnim licem iz jurisdikcije sa 
preferencijalnim poreskim sistemom smatra se nerezidentno pravno lice koje:
1) je osnovano na teritoriji jurisdikcije sa 
preferencijalnim poreskim sistemom, ili
2) ima registrovano sedište na teritoriji jurisdikcije 
sa preferencijalnim poreskim sistemom, ili
3) ima sedište uprave na teritoriji jurisdikcije sa 
preferencijalnim poreskim sistemom, ili
4) ima mesto stvarne uprave na teritoriji jurisdikcije 
sa preferencijalnim poreskim sistemom.
Stav 2. ovog člana se ne primenjuje u slučaju da se 
nerezidentno pravno lice može smatrati rezidentom druge države ugovornice za 
potrebe primene međunarodnog ugovora o izbegavanju dvostrukog oporezivanja između 
te države i Republike Srbije.
Za potrebe primene stava 1. ovog člana ministar 
finansija utvrđuje listu jurisdikcija sa preferencijalnim poreskim sistemom.
*Službeni glasnik RS, broj 119/2012
Član 4.
Stalna poslovna jedinica je svako stalno mesto poslovanja preko kojeg 
nerezidentni obveznik obavlja delatnost, a naročito:
1. ogranak;
2. pogon;
3. predstavništvo;
4. mesto proizvodnje, fabrika ili radionica;
5. rudnik, kamenolom ili drugo mesto eksploatacije prirodnog bogatstva.
Stalnu poslovnu jedinicu čine i stalno ili pokretno gradilište, građevinski 
ili montažni radovi, ako traju duže od šest meseci, i to:
a) jedna od više izgradnji ili montaža koje se uporedno obavljaju, ili
b) nekoliko izgradnji ili montaža koje se obavljaju bez prekida jedna za 
drugom.
Ako lice, zastupajući nerezidentnog obveznika, ima i vrši ovlašćenje da 
zaključuje ugovore u ime tog obveznika, smatra se da nerezidentni obveznik ima 
stalnu poslovnu jedinicu u pogledu poslova koje zastupnik vrši u ime obveznika.
Ne postoji stalna poslovna jedinica ako nerezidentni obveznik obavlja 
delatnost preko komisionara, brokera ili bilo kog drugog lica koje, u okviru 
vlastite delatnosti, posluje u svoje ime, a za račun obveznika.
Stalnu poslovnu jedinicu ne čini ni:
1. držanje zaliha robe ili materijala koji pripadaju nerezidentnom obvezniku 
isključivo u svrhu skladištenja, prikazivanja ili isporuke, kao ni korišćenje 
prostorija isključivo za to namenjenih;
2. držanje zaliha robe ili materijala koji pripadaju nerezidentnom obvezniku 
isključivo u svrhu prerade u drugom preduzeću ili od strane preduzetnika;
3. držanje stalnog mesta poslovanja isključivo u svrhu nabavljanja robe ili 
prikupljanja informacija za potrebe nerezidentnog obveznika, kao ni u svrhu 
obavljanja bilo koje druge aktivnosti pripremnog ili pomoćnog karaktera za potrebe 
nerezidentnog obveznika.

Član 5.
Nerezidentni obveznik koji obavlja delatnost na teritoriji Republike 
poslovanjem preko stalne poslovne jedinice koja vodi poslovne knjige u skladu sa 
propisima kojima se uređuje računovodstvo  (ogranak i drugi organizacioni 
delovi nerezidentnog obveznika koji obavljaju delatnost), oporezivu dobit 
utvrđuje u skladu sa ovim zakonom i podnosi za stalnu poslovnu jedinicu poreski 
bilans  i poresku prijavu.
Nerezidentni obveznik koji obavlja delatnost preko stalne poslovne jedinice 
koja ne vodi poslovne knjige u skladu sa propisima kojima se uređuje 
računovodstvo  , dužan je da vodi u toj stalnoj poslovnoj jedinici 
evidenciju kojom se obuhvataju svi podaci o prihodima i rashodima, kao i drugi 
podaci od značaja za utvrđivanje dobiti koju ta jedinica ostvaruje poslovanjem na 
teritoriji Republike , i da podnosi poreski bilans i poresku prijavu.
Poreski bilans i poresku prijavu  podnosi i nerezidentni obveznik koji 
delatnost na teritoriji Republike obavlja preko stalne poslovne jedinice koja se 
saglasno međunarodnom ugovoru o izbegavanju dvostrukog oporezivanja ne smatra 
stalnom poslovnom jedinicom.
Brisan je raniji stav 4. (vidi član 2. Zakona - 142/2014-192)
*Službeni glasnik RS, broj 18/2010
**Službeni glasnik RS, broj 47/2013
***Službeni glasnik RS, broj 142/2014
****Službeni glasnik RS, broj 112/2015
Deo drugi
PORESКA OSNOVICA
Oporeziva dobit
Član 6.
Osnovica poreza na dobit pravnih lica je oporeziva dobit.
Oporeziva dobit utvrđuje se u poreskom bilansu usklađivanjem dobiti obveznika 
iskazane u bilansu uspeha, koji je sačinjen u skladu sa međunarodnim 
računovodstvenim standardima (u daljem tekstu: MRS), odnosno međunarodnim 
standardima finansijskog izveštavanja (u daljem tekstu: MSFI), 
odnosno međunarodnim standardom finansijskog izveštavanja za mala i srednja pravna 
lica (u daljem tekstu: MSFI za MSP) i 
propisima kojima se uređuje računovodstvo
, na način utvrđen ovim zakonom.
Oporeziva dobit obveznika koji, prema propisima kojima se uređuje 
računovodstvo , ne primenjuje MRS, odnosno MSFI i MSFI za MSP, 
utvrđuje se u poreskom bilansu usklađivanjem dobiti obveznika, iskazane u skladu 
sa načinom priznavanja, merenja i procenjivanja prihoda i rashoda koji propisuje 
ministar finansija, na način utvrđen ovim zakonom.
Brisan je raniji stav 4. (vidi član 4. Zakona - 47/2013-9).
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 112/2015
Usklađivanje rashoda
Član 7.
Za utvrđivanje oporezive dobiti priznaju se rashodi u iznosima utvrđenim 
bilansom uspeha, u skladu sa MRS, odnosno MSFI i MSFI za MSP, kao i 
propisima kojima se uređuje računovodstvo
, osim rashoda za koje je ovim 
zakonom propisan drugi način utvrđivanja.
Za utvrđivanje oporezive dobiti obveznika koji, prema propisima kojima se 
uređuje računovodstvo 
, ne primenjuje MRS, odnosno MSFI i MSFI za MSP, 
priznaju se rashodi utvrđeni u skladu sa načinom priznavanja, merenja i 
procenjivanja rashoda koji propisuje ministar finansija, osim rashoda za koje je 
ovim zakonom propisan drugi način utvrđivanja.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 112/2015
Član 7a
Na teret rashoda ne priznaju se:
1) troškovi koji se ne mogu dokumentovati;
2) ispravke vrednosti pojedinačnih potraživanja od lica 
kome se istovremeno duguje, do iznosa obaveze prema tom licu;
3) pokloni i prilozi dati političkim organizacijama;
4) pokloni čiji je primalac povezano lice iz člana 59. 
ovog zakona;
5) kamate zbog neblagovremeno plaćenih poreza, 
doprinosa i drugih javnih dažbina;
5a) troškovi postupka prinudne naplate poreza i 
drugih dugovanja, troškovi poreskoprekršajnog postupka i drugih 
prekršajnih postupaka koji se vode 
pred nadležnim organom;
6) novčane kazne koje izriče nadležni organ, ugovorne 
kazne i penali;
7) zatezne kamate između povezanih lica;
8) troškovi koji nisu nastali u svrhu obavljanja 
poslovne delatnosti, ako ovim zakonom nije drukčije uređeno.
*Službeni glasnik RS”, broj 84/2004
**Službeni glasnik RS, broj 18/2010
***Službeni glasnik RS, broj 119/2012
Član 8.
Troškovi materijala i nabavna vrednost prodate
robe priznaju se u iznosima 
obračunatim primenom metode ponderisane prosečne cene 
ili FIFO metode.
Brisan je raniji stav 2. (vidi član 4. Zakona – 84/2004-34)
U pogledu nabavne cene materijala i vrednosti
robe nabavljenih od povezanih 
lica primenjuju se odredbe člana 61. ovog zakona.
*Službeni glasnik RS, broj 84/2004
**Službeni glasnik RS, broj 18/2010
Član 9.
Troškovi zarada, odnosno plata, priznaju se u iznosu obračunatom na teret 
poslovnih rashoda.
Primanja zaposlenog koja se, u smislu zakona kojim je 
uređeno oporezivanje dohotka građana, smatraju zaradom, uključujući i primanja na 
koja se do iznosa propisanog tim zakonom ne plaća porez na zarade, priznaju se 
kao rashod u poreskom bilansu u poreskom periodu u kome su isplaćena, odnosno 
realizovana.
Brisan je raniji stav 2. (vidi član 5. Zakona – 84/2004-34)
*Službeni glasnik RS, broj 112/2015
Član 9a
Obračunate otpremnine i novčane naknade zaposlenom po osnovu odlaska u 
penziju ili prestanka radnog odnosa po drugom osnovu, priznaju se kao rashod u 
poreskom bilansu u poreskom periodu u kome su isplaćene.
*Službeni glasnik RS”, broj 84/2004
**Službeni glasnik RS, broj 18/2010
Član 10.
Amortizacija stalnih sredstava priznaje se kao rashod u 
iznosu i na način utvrđen ovim zakonom.
Stalna sredstva iz stava 1. ovog člana obuhvataju materijalna sredstva čiji 
je vek trajanja duži od jedne godine i koja se saglasno propisima kojima se 
uređuje računovodstvo 
i MRS, odnosno MSFI i MSFI za MSP, u 
poslovnim knjigama obveznika priznaju kao stalna sredstva, osim prirodnih 
bogatstava koja se ne troše, kao i nematerijalna sredstva, osim goodwill-a.
Sredstva iz stava 2. ovog člana, 
osim nematerijalnih sredstava, razvrstavaju se u pet 
grupa sa sledećim amortizacionim stopama:
1) I grupa 2,5%;
2) II grupa 10%;
3) III grupa 15%;
4) IV grupa 20%;
5) V grupa 30%.
Amortizacija za stalna sredstva razvrstana u I grupu utvrđuje se primenom 
proporcionalne metode, na osnovicu koju čini nabavna vrednost sredstva, za svako 
stalno sredstvo posebno, a u slučaju kada su stalna sredstva iz ove grupe 
stečena u toku poreskog perioda, utvrđuje se primenom proporcionalne metode 
srazmerno vremenu od kada je započet obračun amortizacije do kraja poreskog 
perioda.
Amortizacija za stalna sredstva razvrstana u grupe 
II-V utvrđuje se primenom degresivne metode na vrednost sredstava razvrstanih po 
grupama.
Osnovicu za amortizaciju iz stava 5. ovog člana u 
prvoj godini čini nabavna vrednost, a u narednim periodima neotpisana vrednost. 
Stalna sredstva razvrstana u I grupu jesu 
nepokretnosti.
Izuzetno, stalna sredstva koja se sastoje iz 
nepokretnih i pokretnih delova, razvrstavaju se po grupama shodno načinu na koji 
su evidentirana u poslovnim knjigama obveznika u skladu sa propisima kojima se 
uređuje računovodstvo.
Amortizacija nematerijalnih sredstava vrši se primenom 
proporcionalne metode srazmerno veku trajanja koji je opredeljen momentom 
priznavanja tih sredstava u poslovnim knjigama obveznika u skladu sa propisima 
kojima se uređuje računovodstvo i MRS, odnosno MSFI i MSFI za MSP, na osnovicu 
koju čini nabavna vrednost svakog sredstva posebno.
Ministar finansija bliže uređuje način razvrstavanja 
stalnih sredstava iz stava 3. ovog člana po grupama, vrstu nematerijalnih 
sredstava, kao i način utvrđivanja amortizacije.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 119/2012
****Službeni glasnik RS, broj 112/2015
*****Službeni glasnik RS, broj 113/2017
Član 10a
U slučaju da je stalno sredstvo na koje se primenjuju 
odredbe člana 10. ovog zakona nabavljeno iz transakcije sa povezanim licem iz 
člana 59. ovog zakona, osnovicu za njegovu amortizaciju čini manji od sledeća dva 
iznosa: 

1) transferna nabavna cena stalnog sredstva u smislu 
člana 59. ovog zakona; 

2) nabavna cena stalnog sredstva utvrđena primenom 
principa „van dohvata ruke” u smislu čl. 60. i 61. ovog zakona.
*Službeni glasnik RS, broj 119/2012
Član 10b
Amortizacija stalnih sredstava priznaje se kao rashod 
u iznosu i na način utvrđen ovim zakonom.
Stalna sredstva iz stava 1. ovog člana obuhvataju 
materijalna i nematerijalna sredstva čiji je vek trajanja duži od jedne godine i 
koja se saglasno propisima kojima se uređuje računovodstvo i MRS, odnosno MSFI i 
MSFI za MSP, u poslovnim knjigama obveznika priznaju kao stalna sredstva, osim 
prirodnih bogatstava koja se ne troše i goodwill-a.
Stalna sredstva iz stava 2. ovog člana, osim 
nematerijalnih sredstava, razvrstavaju se u pet grupa sa sledećim amortizacionim 
stopama:
1) I grupa 2,5%;
2) II grupa 10%;
3) III grupa 15%;
4) IV grupa 20%;
5) V grupa 30%.
Amortizacija stalnih sredstva iz stava 3. ovog člana 
utvrđuje se primenom proporcionalne metode, na osnovicu koju čini nabavna 
vrednost sredstva, za svako stalno sredstvo posebno, a u slučaju kada su stalna 
sredstva stečena u toku poreskog perioda, utvrđuje se primenom proporcionalne 
metode srazmerno vremenu od kada je započet obračun amortizacije do kraja 
poreskog perioda.
Ukoliko je amortizacija stalnih sredstava, u skladu sa 
propisima o računovodstvu i MRS, odnosno MSFI i MSFI za MSP (u daljem tekstu: 
računovodstvena amortizacija), utvrđena u iznosu nižem od onog koji bi bio 
utvrđen primenom stopa iz stava 3. ovog člana, kao rashod se priznaje 
računovodstvena amortizacija.
Stalna sredstva koja se sastoje iz nepokretnih i 
pokretnih delova, razvrstavaju se po grupama shodno načinu na koji su 
evidentirana u poslovnim knjigama obveznika u skladu sa propisima kojima se 
uređuje računovodstvo.
Amortizacija investicionih nekretnina koje se nakon 
početnog priznavanja u poslovnim knjigama obveznika vrednuju po metodi fer 
vrednosti, utvrđuje se primenom stope iz stava 3. tačka 1) ovog člana na nabavnu 
vrednost.
Amortizacija nematerijalnih sredstava priznaje se kao 
rashod u iznosu računovodstvene amortizacije.
Ministar finansija bliže uređuje način razvrstavanja 
stalnih sredstava iz stava 3. ovog člana po grupama, vrste nematerijalnih 
sredstava, kao i način utvrđivanja amortizacije.
*Službeni glasnik RS, broj 95/2018
Čl. 11. do 14.
Brisani su(vidi član 8. Zakona – 84/2004-34)
Član 15.
Кao rashod u poreskom bilansu obveznika priznaju se izdaci u zbirnom iznosu 
najviše do 5% od ukupnog prihoda za:
1) zdravstvene, obrazovne, naučne, humanitarne, verske i sportske namene, 
zaštitu životne sredine, kao i davanja učinjena ustanovama, odnosno 
pružaocima usluga socijalne zaštite osnovanim u skladu sa zakonom koji uređuje 
socijalnu zaštitu;
2) humanitarnu pomoć, odnosno otklanjanje posledica 
nastalih u slučaju vanredne situacije, koji su učinjeni Republici, autonomnoj 
pokrajini, odnosno jedinici lokalne samouprave.
Izdaci iz stava 1. tačka 1) ovog člana priznaju se kao rashod samo ako 
su izvršeni licima registrovanim, odnosno osnovanim za te namene u skladu sa 
posebnim propisima, koja navedena davanja isključivo koriste za obavljanje 
delatnosti iz stava 1. tačka 1) ovog člana.
Izdaci za ulaganja u oblasti kulture, uključujući i kinematografsku 
delatnost, priznaju se kao rashod u iznosu najviše do 
5% od ukupnog 
prihoda.
Članarine komorama, savezima i udruženjima priznaju se kao rashod u poreskom 
bilansu najviše do 0,1% ukupnog prihoda.
Članarine čija je visina propisana zakonom priznaju se kao rashod u iznosu 
koji je propisan zakonom.
Brisan je raniji stav 6. (vidi član 9. Zakona – 84/2004-34)
Brisan je raniji stav 6. (vidi član 2. Zakona – 95/2018-258)
Izdaci za reprezentaciju priznaju se kao rashod u 
iznosu do 0,5% od ukupnog prihoda.
Brisan je raniji stav 8. (vidi član 2. Zakona – 95/2018-258)
Brisan je raniji stav 9. (vidi član 9. Zakona – 84/2004-34)
Bliže propise o tome šta se u smislu ovog zakona smatra ulaganjem u oblasti 
kulture donosi ministar nadležan za poslove kulture, po pribavljenom mišljenju 
ministra finansija.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 47/2013
****Službeni glasnik RS, broj 142/2014
*****Službeni glasnik RS, broj 112/2015
Član 16.
Na teret rashoda priznaje se otpis vrednosti pojedinačnih potraživanja koja se 
u skladu sa propisima o računovodstvu 
i MRS, odnosno MSFI i MSFI za 
MSP iskazuju kao prihod, osim potraživanja iz člana 7a tačka 2) ovog zakona, 
pod uslovom:
1) da se nesumnjivo dokaže da su ta potraživanja 
prethodno bila uključena u prihode obveznika;
2) da su ta potraživanja u knjigama poreskog obveznika 
otpisana kao nenaplativa;
3) da poreski obveznik pruži dokaze da su potraživanja 
utužena, odnosno da je pokrenut izvršni postupak radi naplate potraživanja, ili 
da su potraživanja prijavljena u likvidacionom ili stečajnom postupku nad 
dužnikom.
Na teret rashoda priznaje se i otpis vrednosti pojedinačnih potraživanja koja 
se u skladu sa propisima o računovodstvu
i MRS, odnosno MSFI i MSFI za 
MSP ne iskazuju kao prihod, osim potraživanja iz člana 7a tačka 2) ovog 
zakona, ukoliko obveznik ispuni uslove propisane odredbama stava 1. tač. 2) 
i 3) ovog člana.
Izuzetno od st. 1. i 2. ovog člana, na teret rashoda 
priznaje se otpis vrednosti pojedinačnih potraživanja, pod uslovom da su ta 
potraživanja obuhvaćena finansijskim restrukturiranjem, sprovedenim na način 
propisan zakonom koji uređuje sporazumno finansijsko restrukturiranje privrednih 
društava.
Izuzetno od st. 1. i 2. ovog člana, na teret rashoda 
priznaje se otpis vrednosti pojedinačnih potraživanja koja su obuhvaćena 
usvojenim unapred pripremljenim planom reorganizacije, koji je potvrđen 
pravosnažnim rešenjem donetim u skladu sa zakonom kojim se uređuje stečaj.
Brisani su raniji st. 5. i 6. (vidi član 2. Zakona - 113/2017-183)
Na teret rashoda priznaje se otpis vrednosti pojedinačnih potraživanja za koja 
su ispunjeni uslovi iz stava 1. tač. 1) i 2), odnosno stava 2. ovog člana, pod 
uslovom da su troškovi utuženja pojedinačnog dužnika veći od ukupnog iznosa 
potraživanja od tog dužnika.
Pod troškovima utuženja u smislu
stava 5. ovog člana smatraju se takse i 
drugi javni prihodi koji se plaćaju za podnošenje tužbe u skladu sa Zakonom kojim 
se uređuju sudske takse.
Na teret rashoda priznaje se ispravka vrednosti 
pojedinačnih potraživanja iz st. 1. i 2. ovog člana, ako je od roka za njihovu 
naplatu, odnosno realizaciju, do kraja poreskog 
perioda prošlo najmanje 60 dana.
Za iznos rashoda po osnovu ispravke vrednosti pojedinačnih potraživanja 
iz stava 7. ovog člana 
koji su bili priznati u 
poreskom bilansu, uvećavaju se prihodi u poreskom bilansu u poreskom periodu u 
kome obveznik izvrši otpis vrednosti istih potraživanja, ako nije kumulativno 
ispunio uslove iz stava 1, odnosno stava 2, 
odnosno iz stava 5. ovog 
člana.
Rashod koji nije bio priznat po osnovu ispravke 
vrednosti pojedinačnih potraživanja u poreskom periodu u kom je iskazan, priznaje 
se u poreskom periodu u kom su ispunjeni uslovi iz stava 1, odnosno
stava 2, odnosno stava 7. ovog 
člana.
Sva otpisana, ispravljena i druga potraživanja iz
st. 1, 2, 3, 4, 5, 7. i 9. ovog člana koja su priznata kao rashod, a koja se kasnije naplate ili 
za koja poverilac povuče tužbu, predlog za izvršenje, odnosno prijavu 
potraživanja, u momentu naplate ili povlačenja tužbe, predloga za izvršenje, 
odnosno prijave potraživanja, ulaze u prihode poreskog obveznika.
Sva otpisana, ispravljena i druga potraživanja
koja nisu priznata kao 
rashod, a koja se kasnije naplate, u momentu naplate ne ulaze u prihode poreskog 
obveznika.
*Službeni glasnik RS, broj 101/2011
**Službeni glasnik RS, broj 119/2012
***Službeni glasnik RS, broj 47/2013
****Službeni glasnik RS, broj 112/2015
*****Službeni glasnik RS, broj 113/2017
Član 16a
Na teret rashoda priznaje se gubitak od prodaje 
pojedinačnih potraživanja u iznosu koji je iskazan u bilansu uspeha obveznika, u 
poreskom periodu u kome je izvršena prodaja tih potraživanja.
U slučaju da je po osnovu potraživanja iz stava 1. ovog 
člana izvršena ispravka vrednosti koja je priznata kao rashod u nekom od 
prethodnih poreskih perioda u skladu sa članom 16.
stav 7. i članom 22a
stav 1. ovog 
zakona, takav rashod ostaje priznat bez obaveze ispunjenja uslova iz člana 16. 
stav 1. tačka 3), odnosno člana 16. stava 2. ovog zakona.
*Službeni glasnik RS, broj 112/2015
**Službeni glasnik RS, broj 113/2017
Čl. 17. i 18.  
Brisani su (vidi član 1. Zakona – 43/2003-23)
Član 19.
Na teret rashoda u poreskom bilansu priznaju se ukupno obračunate kamate, 
izuzev kamata zbog neblagovremeno plaćenih poreza, doprinosa i drugih javnih 
dažbina.
U slučaju kredita od povezanih lica, obračunata kamata umanjiće se na način 
predviđen u članu 62. ovog zakona.

Član 20.
Кamata i pripadajući troškovi po osnovu zajma odobrenog stalnoj poslovnoj 
jedinici iz člana 4. ovog zakona od strane njene nerezidentne centrale ne 
priznaju se kao rashod u poreskom bilansu stalne poslovne jedinice.
Naknada po osnovu autorskog i srodnih prava i prava industrijske svojine
, 
koju stalna poslovna jedinica iz člana 4. ovog zakona isplaćuje svojoj 
nerezidentnoj centrali, ne priznaje se kao rashod u poreskom bilansu stalne 
poslovne jedinice.
*Službeni glasnik RS, broj 18/2010
Član 21.
Brisan je(vidi član 11. Zakona – 84/2004-34)
Član 22.
Na teret rashoda priznaju se u poreskom bilansu 
porezi, doprinosi, takse i druge javne dažbine koje ne zavise od rezultata 
poslovanja, koje su plaćene u poreskom periodu.
*Službeni glasnik RS, broj 18/2010
Član 22a
Na teret rashoda u poreskom bilansu banke priznaje se uvećanje ispravke 
vrednosti potraživanja bilansne aktive i rezervisanja za gubitke po vanbilansnim 
stavkama u iznosu obračunatom na nivou banke, koja su u skladu sa 
unutrašnjim aktima banke iskazani u bilansu uspeha na teret rashoda u poreskom 
periodu, 
u skladu sa propisima Narodne banke Srbije.
Brisan je raniji stav 2. (vidi član 10. Zakona - 112/2015-8)
Na teret rashoda banke priznaje se otpis vrednosti 
pojedinačnih potraživanja u skladu sa odredbama člana 16. st. 1. do 6. ovog 
zakona.
Izuzetno od stava 2. ovog člana, na teret rashoda 
banke priznaje se otpis vrednosti pojedinačnih potraživanja po osnovu kredita 
odobrenog nepovezanom licu u smislu ovog zakona, pod uslovom da je od momenta 
dospelosti potraživanja prošlo najmanje dve godine, uz pružanje dokumentacije koja 
predstavlja osnov za dokazivanje nesposobnosti dužnika da izvršava svoje novčane 
obaveze (npr. dokumentacija iz kreditnog dosijea dužnika o izmirivanju obaveze 
dužnika prema banci u toku poslednjih dvanaest meseci, prepiska i druga 
dokumentacija o kontaktima banke i dužnika u vezi sa naplatom potraživanja i 
merama koje je banka preduzela radi naplate).
Izuzetno od stava 2. ovog člana, na teret rashoda 
priznaje se otpis vrednosti preostalog dela pojedinačnog potraživanja banke koji 
nije naplaćen iz sredstava ostvarenih prodajom nepokretnosti koja se sprovodi u 
skladu sa zakonom.
Izuzetno od st. 2. i 3. ovog člana, na teret rashoda 
banke priznaje se otpis vrednosti pojedinačnih potraživanja po osnovu kredita 
koji se, u smislu propisa Narodne banke Srbije, smatraju problematičnim 
kreditima, izvršen u skladu sa propisima Narodne banke Srbije.
Na teret rashoda banke priznaje se iznos rashoda 
utvrđen u bilansu uspeha banke po osnovu umanjenja duga koji snosi banka u visini 
utvrđenoj u skladu sa zakonom kojim je uređena konverzija stambenih kredita 
indeksiranih u švajcarskim francima.
Sva otpisana, ispravljena i druga potraživanja iz st. 1. 
do 5. ovog člana koja su priznata kao rashod, a koja se kasnije naplate ili za 
koja poverilac povuče tužbu, predlog za izvršenje, odnosno prijavu potraživanja, u 
momentu naplate ili povlačenja tužbe, predloga za izvršenje, odnosno prijave 
potraživanja, ulaze u prihode banke.
Sva otpisana, ispravljena i druga potraživanja koja nisu 
priznata kao rashod, a koja se kasnije naplate, u momentu naplate ne ulaze u 
prihode banke.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 119/2012
****Službeni glasnik RS, broj 142/2014
*****Službeni glasnik RS, broj 113/2017
*6Službeni glasnik RS, 
broj 86/2019
Član 22b
Na teret rashoda priznaju se izvršena dugoročna rezervisanja za obnavljanje 
prirodnih bogatstava, za troškove u garantnom roku i zadržane kaucije i 
depozite, kao i druga obavezna dugoročna 
rezervisanja u skladu sa zakonom. 

Na teret rashoda priznaju se i ostala dugoročna 
rezervisanja koja ispunjavaju uslove za priznavanje u skladu sa MRS, odnosno MSFI i 
MSFI za MSP, u visini iskorišćenih iznosa tih rezervisanja u poreskom periodu, 
odnosno izmirenih obaveza i odliva resursa po osnovu tih rezervisanja.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 112/2015
Član 22v
Na teret rashoda u poreskom bilansu ne priznaju se rashodi nastali po osnovu 
obezvređenja imovine, koje se utvrđuje kao razlika između neto sadašnje vrednosti 
imovine utvrđene u skladu sa MRS, odnosno MSFI i njene procenjene nadoknadive 
vrednosti, ali se priznaju u poreskom periodu u kome je ta imovina otuđena, 
odnosno upotrebljena, odnosno u kome je nastalo oštećenje te imovine usled više 
sile.
Izuzetno od stava 1. ovog člana, na teret rashoda u 
poreskom bilansu priznaju se rashodi nastali po osnovu obezvređenja obveznikovog 
učešća u kapitalu subjekta privatizacije u postupku restrukturiranja, stečenog 
konverzijom obveznikovog potraživanja u učešće u kapitalu tog subjekta.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 101/2011
****Službeni glasnik RS, broj 119/2012
Član 22g
Кao rashod u poreskom bilansu obveznika mogu se 
priznati, u dvostruko uvećanom iznosu, troškovi koji su neposredno povezani sa 
istraživanjem i razvojem koje obveznik obavlja u Republici.
U smislu stava 1. ovog člana, istraživanjem se smatra 
originalno ili planirano istraživanje preduzeto u cilju sticanja novog naučnog ili 
tehničkog znanja i razumevanja, a razvojem primena rezultata istraživanja ili 
primena drugog naučnog dostignuća ili dizajna proizvodnje novih značajno 
poboljšanih materijala, uređaja, proizvoda, procesa, sistema ili usluga pre 
pristupanja komercijalnoj proizvodnji ili korišćenju. 
Odredbe ovog člana ne primenjuju se na troškove 
istraživanja nastale u cilju pronalaženja i razvoja nafte, gasa ili mineralnih 
zaliha u ekstraktivnoj industriji.
Ministar finansija bliže uređuje šta se smatra 
troškovima koji su neposredno povezani sa istraživanjem i razvojem, kao i uslove 
i način ostvarivanja prava iz stava 1. ovog člana.
*Službeni glasnik RS, broj 95/2018
Usklađivanje prihoda
Član 23.
Za utvrđivanje oporezive dobiti priznaju se prihodi u iznosima utvrđenim 
bilansom uspeha, u skladu sa MRS, odnosno MSFI, odnosno MSFI za MSP, i 
propisima kojima se uređuje računovodstvo
, osim prihoda za koje je ovim 
zakonom propisan drugi način utvrđivanja.
Za utvrđivanje oporezive dobiti obveznika koji, prema propisima kojima se 
uređuje računovodstvo 
, ne primenjuje MRS, odnosno MSFI i MSFI za MSP, 
priznaju se prihodi utvrđeni u skladu sa načinom priznavanja, merenja i 
procenjivanja prihoda koji propisuje ministar finansija, osim prihoda za koje je 
ovim zakonom propisan drugi način utvrđivanja.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 112/2015
Član 24.
Brisan je (vidi član 9. Zakona - 119/2012-3)
Član 25.
Prihod koji rezidentni obveznik ostvari po osnovu dividendi i udela u 
dobiti, uključujući i dividendu iz člana 35. ovog zakona, od drugog 
rezidentnog obveznika, ne ulazi u poresku osnovicu.
Prihod koji rezidentni obveznik ostvari od kamata po 
osnovu dužničkih hartija od vrednosti čiji je izdavalac, u skladu sa Zakonom, 
Republika, autonomna pokrajina, jedinica lokalne samouprave ili Narodna banka 
Srbije, ne ulazi u poresku osnovicu.
Prihod koji rezidentni obveznik, osnovan u skladu sa 
propisima kojima se uređuju investicioni fondovi, ostvari po osnovu otuđenja 
imovine iz člana 27. stav 1. ovog zakona, ne ulazi u poresku osnovicu.
Ministar finansija bliže uređuje način izuzimanja prihoda iz
st. 1, 2. i 3. 
ovog člana iz poreske osnovice.
*Službeni glasnik RS, broj 84/2004
**Službeni glasnik RS, broj 119/2012
***Službeni glasnik RS, broj 86/2019
Član 25a
Prihodi nastali po osnovu neiskorišćenih dugoročnih 
rezervisanja koja nisu bila priznata kao rashod u poreskom periodu u kom su 
izvršena, ne ulaze u poresku osnovicu u poreskom periodu u kom su iskazani.
Prihodi nastali u vezi sa rashodima koji u poreskom 
periodu nisu bili priznati u skladu sa članom 7a ovog zakona, ne ulaze u poresku 
osnovicu u poreskom periodu u kom su iskazani.
Prihodi obveznika koji je davalac koncesije u skladu 
sa ugovorom o koncesiji (u daljem tekstu: davalac koncesije), nastali po osnovu 
prenosa nenovčane imovine bez naknade koji je, u postupku realizacije ugovora o 
koncesiji, izvršio privatni partner, odnosno društvo za posebne namene u smislu 
propisa kojima se uređuje javno-privatno partnerstvo (u daljem tekstu: privatni 
partner), ne ulaze u poresku osnovicu u poreskom periodu u kom su iskazani pod 
uslovom da procenjena vrednost koncesije iznosi najmanje 50 miliona evra. 
U poreskom periodu u kome su iskazani ne ulaze u 
poresku osnovicu prihodi obveznika nastali po osnovu izvršenog otpusta dugovanja 
koja obveznik ima prema korisnicima javnih sredstava definisanim u skladu sa 
zakonom kojim se uređuje budžetski sistem, bankama u stečaju i privrednim 
komorama, kada su navedena dugovanja obuhvaćena unapred pripremljenim planom 
reorganizacije koji je potvrđen pravosnažnim rešenjem u skladu sa zakonom kojim 
se uređuje stečaj.
Efekti promene računovodstvene politike nastali usled 
prve primene MRS, odnosno MSFI i MSFI za MSP, po osnovu kojih se, saglasno 
propisima o računovodstvu, vrši korekcija odgovarajućih pozicija u bilansu 
stanja, priznaju se kao prihod, odnosno rashod u poreskom bilansu, počev od 
poreskog perioda u kojem je ta korekcija izvršena.
Prihodi i rashodi iz stava 5. ovog člana priznaju se u 
jednakim iznosima u pet poreskih perioda.
Ministar finansija bliže uređuje način izuzimanja prihoda iz 
st. 1, 2, 3, 4, 5. i 6. 
ovog člana iz poreske osnovice.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 47/2013
****Službeni glasnik RS, broj 95/2018
Član 25b
Кvalifikovani prihod, koji ostvari obveznik, nosilac 
autorskog ili srodnog prava, po osnovu naknade za iskorišćavanje deponovanog 
autorskog dela ili predmeta srodnog prava, osim naknade za prenos autorskog ili 
srodnog prava u celini, može se, ukoliko se za to obveznik opredeli i u skladu 
sa uslovima i na način predviđen ovim članom, izuzeti iz poreske osnovice u 
iznosu od 80% tako ostvarenog prihoda.
Кvalifikovani prihod iz stava 1. ovog člana se izuzima 
iz poreske osnovice umanjen za iznos ukupnih istorijskih ili tekućih poreski 
priznatih rashoda u vezi sa aktivnostima istraživanja i razvoja koje su kao 
posledicu imale nastanak tog autorskog dela ili predmeta srodnog prava u skladu 
sa odredbama čl. 7, 7a, 8, 9, 9a, 10, 10a, 10b, 15. i 22g ovog zakona (u daljem 
tekstu: kvalifikovani rashodi).
Кvalifikovanim prihodom u smislu stava 1. ovog člana, 
nakon umanjenja iz stava 2. ovog člana, smatraće se onaj deo prihoda poreskog 
obveznika po osnovu naknada za iskorišćavanje deponovanog autorskog dela ili 
predmeta srodnog prava, osim naknada za prenos autorskog ili srodnog prava u 
celini, koji je srazmeran učešću kvalifikovanih rashoda u vezi sa aktivnostima 
istraživanja i razvoja koje su kao posledicu imale nastanak tog deponovanog 
autorskog dela i predmeta srodnog prava u ukupnim troškovima u vezi sa tim 
deponovanim autorskim delom ili predmetom srodnog prava.
Deponovanim autorskim delom ili predmetom srodnog 
prava, u smislu ovog zakona, smatra se autorsko delo ili predmet srodnog prava 
definisano zakonom kojim se uređuju autorsko i srodna prava, evidentirano 
deponovanjem u registar nadležnog organa.
Odredbe ovog člana shodno se primenjuju i na prihode 
koje ostvari obveznik, nosilac prava ili podnosilac prijave u vezi sa 
pronalaskom, po osnovu ustupanja prava u vezi sa pronalaskom uz naknadu na osnovu 
ugovora o licenci, isključujući naknadu ostvarenu za prenos prava u vezi sa 
pronalaskom, na osnovu zakona kojim se uređuju patenti.
Obveznik je dužan da prihode iz stava 1. ovog člana 
posebno prikaže u svom poreskom bilansu, kao i da pripremi i na zahtev Poreske 
uprave dostavi posebnu dokumentaciju na način i u obliku koji propiše ministar 
finansija.
Ministar finansija, oslanjajući se na izvore vezane za 
dobru praksu poreskih podsticajnih mera u oblasti prava intelektualne svojine 
Organizacije za ekonomsku saradnju i razvoj, bliže uređuje uslove i način 
izuzimanja kvalifikovanih prihoda iz poreske osnovice.
*Službeni glasnik RS, broj 95/2018
Član 26.
U vrednost zaliha nedovršene proizvodnje, poluproizvoda i gotovih proizvoda, 
za obračun oporezive dobiti priznaju se troškovi proizvodnje u skladu sa zakonom 
kojim se uređuje računovodstvo
.
U slučajevima dugog proizvodnog ciklusa i naglašenog sezonskog uticaja na 
obim aktivnosti, dopušteno je da se u vrednost zaliha iz stava 1. ovog člana 
uključi i pripadajući deo opštih troškova upravljanja i prodaje i troškova 
finansiranja.
Vrednost zaliha obračunata saglasno st. 1. i 2. ovog člana ne može biti veća 
od njihove prodajne vrednosti na dan podnošenja poreskog bilansa.
*Službeni glasnik RS, broj 18/2010
**Službeni glasnik RS, broj 112/2015
Brisanje naslov iznad člana 26a, koji je dodat u broju 43/2003-23 (vidi član 
17. Zakona – 84/2004-34)
Čl. 26a do 26k
Brisani su čl. 26a do 26k, koji su dodati u broju 43/2003-23 (vidi član 17. 
Zakona – 84/2004-34)
Кapitalni dobici i gubici
Član 27.  
Кapitalni dobitak obveznik ostvaruje prodajom, odnosno 
drugim prenosom uz naknadu (u daljem tekstu: prodaja):
1) nepokretnosti koje je koristio, odnosno koje 
koristi kao osnovno sredstvo za obavljanje delatnosti uključujući i nepokretnosti u 
izgradnji;
2) prava 
intelektualne svojine
;
3) udela u kapitalu pravnih lica i akcija i ostalih hartija od vrednosti, 
koje u skladu sa MRS, odnosno MSFI i MSFI za MSP, predstavljaju dugoročne 
finansijske plasmane, osim obveznica izdatih u skladu sa propisima kojima se 
uređuje izmirenje obaveze Republike po osnovu zajma za privredni razvoj, devizne 
štednje građana i dužničkih hartija od vrednosti čiji je izdavalac, u skladu sa 
zakonom, Republika, autonomna pokrajina, jedinica lokalne samouprave ili Narodna 
banka Srbije;
4) investicione jedinice otkupljene od strane otvorenog 
investicionog fonda, u skladu sa zakonom kojim se uređuju investicioni fondovi.
Кapitalnim dobitkom smatra se i prihod koji ostvari 
nerezidentni obveznik od prodaje imovine iz stava 1. tač. 1), 3) i 4) ovog 
člana, kao i od prodaje nepokretnosti na teritoriji Republike koju nije koristio 
za obavljanje delatnosti.
Кapitalni dobitak predstavlja razliku između prodajne cene imovine 
iz st. 1. i 
2. ovog člana (u daljem tekstu: imovina) i njene nabavne cene, 
utvrđene 
prema odredbama ovog zakona.
Ako je razlika iz stava 3. ovog člana negativna, u pitanju je kapitalni 
gubitak.
Кapitalni dobitak, odnosno gubitak u skladu sa ovim 
članom, ne utvrđuje obveznik koji je osnovan shodno propisima kojima se uređuju 
investicioni fondovi.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 119/2012
****Službeni glasnik RS, broj 47/2013
*****Službeni glasnik RS, broj 91/2015 (Autentično tumačenje)
*6Službeni glasnik RS, broj 112/2015
*7Službeni glasnik RS, broj 
95/2018
*8Službeni glasnik RS, broj 
86/2019
Član 28. 
Za svrhu određivanja kapitalnog dobitka, u smislu ovog 
zakona, prodajnom cenom se smatra ugovorena cena, odnosno, u slučaju prodaje 
povezanom licu iz člana 59. ovog zakona, tržišna cena ako je ugovorena cena niža 
od tržišne.
Кao ugovorena, odnosno tržišna cena iz stava 1. ovog člana uzima se cena bez 
poreza na prenos apsolutnih prava, odnosno poreza 
na dodatu vrednost.
Кod prenosa prava putem razmene za drugo pravo, prodajnom cenom se smatra 
tržišna cena prava koje se dobija u naknadu, korigovana za eventualno primljenu 
ili plaćenu razliku u novcu.
*Službeni glasnik RS, broj 119/2012
**Službeni glasnik RS, broj 91/2015 (Autentično tumačenje)
***Službeni glasnik RS, broj 113/2017
Član 29.
Za svrhu određivanja kapitalnog dobitka, nabavna cena, 
u smislu ovog zakona, jeste cena po kojoj je obveznik stekao imovinu, umanjena po 
osnovu amortizacije utvrđene u skladu sa ovim zakonom.
Nabavna cena 
u smislu ovog člana koriguje se na procenjenu, odnosno fer 
vrednost, utvrđenu u skladu sa MRS, odnosno MSFI odnosno MSFI za MSP i 
usvojenim računovodstvenim politikama, ukoliko je promena na fer vrednost 
iskazivana u celini kao prihod perioda u kome je vršena.
Nabavna cena imovine stečene konverzijom obveznikovog 
potraživanja u učešće u kapitalu subjekta privatizacije u postupku 
restrukturiranja, jeste najniža obezvređena vrednost te imovine nakon izvršene 
konverzije, utvrđena u skladu sa MRS, odnosno MSFI i usvojenim računovodstvenim 
politikama, osim u slučaju iz stava 2. ovog člana.
Ako cena po kojoj je imovina nabavljena nije iskazana u 
poslovnim knjigama obveznika, ili nije iskazana u skladu sa odredbama st. 1. i 2. 
ovog člana, nabavna cena za svrhu određivanja kapitalnog dobitka jeste tržišna 
cena na dan nabavke, koju utvrdi nadležni poreski organ, na način propisan 
odredbama st. 1. i 2. ovog člana.
Кod prodaje nepokretnosti u izgradnji, nabavnu cenu čini iznos troškova 
izgradnje koji su do dana prodaje iskazani u skladu sa MRS, odnosno MSFI, 
odnosno MSFI za MSP i propisima kojima se uređuje računovodstvo
.
Za nepokretnost stečenu putem osnivačkog uloga ili 
povećanjem osnivačkog uloga, nabavna cena jeste tržišna cena nepokretnosti na dan 
unosa uloga.
Кod hartija od vrednosti kojima se trguje na 
organizovanom tržištu, u smislu zakona kojim se uređuje tržište hartija od 
vrednosti i drugih finansijskih instrumenata, nabavna cena jeste cena koju 
obveznik dokumentuje kao stvarno plaćenu, a ako ne poseduje odgovarajuću 
dokumentaciju – najniža tržišna cena ostvarena na organizovanom tržištu u 
periodu od godinu dana koji prethodi prodaji te hartije od vrednosti ili u 
periodu trgovanja, ukoliko se trgovalo kraće od godinu dana.
Кod hartija od vrednosti kojima se ne trguje na 
organizovanom tržištu, nabavna cena hartije od vrednosti jeste cena koju 
obveznik dokumentuje kao stvarno plaćenu, a ako ne poseduje odgovarajuću 
dokumentaciju – njena nominalna vrednost.
Кod hartija od vrednosti pribavljenih putem osnivačkog 
uloga ili povećanjem osnivačkog uloga, nabavnu cenu čini tržišna cena koja je 
važila na organizovanom tržištu na dan unosa uloga ili ukoliko takva cena nije 
bila formirana, nominalna vrednost hartije od vrednosti na dan unosa uloga.
Nabavna cena udela u kapitalu pravnih lica i prava
intelektualne svojine jeste cena koju obveznik dokumentuje kao stvarno plaćenu. 
Nabavna cena udela u kapitalu pravnih lica i prava
intelektualne svojine, 
stečenih putem osnivačkog uloga ili povećanjem osnivačkog uloga jeste tržišna 
cena na dan unosa uloga.
Nabavna cena investicione jedinice sastoji se od neto 
vrednosti imovine otvorenog fonda po investicionoj jedinici na dan uplate, 
uvećane za naknadu za kupovinu ukoliko je društvo za upravljanje naplaćuje, u 
skladu sa zakonom koji uređuje investicione fondove.
*Službeni glasnik RS, broj 18/2010
**Službeni glasnik RS, broj 101/2011
***Službeni glasnik RS, broj 112/2015
****Službeni glasnik RS, broj 113/2017
*****Službeni glasnik RS, broj 95/2018
Član 30.
Кapitalni dobitak uključuje se u oporezivu dobit u iznosu određenom na način 
iz čl. 27–29. ovog zakona.
Izuzetno od stava 1. ovog člana, u oporezivu dobit se 
uključuje 20% kapitalnog dobitka ostvarenog prenosom imovinskih prava u celini po 
osnovu:
1) autorskog ili srodnog prava na deponovanom 
autorskom delu, odnosno predmetu srodnog prava,
2) prava u vezi sa pronalaskom, na osnovu zakona kojim 
se uređuju patenti.
Кapitalni gubitak ostvaren pri prodaji jednog prava iz 
imovine može se prebiti sa oporezivim iznosom kapitalnog dobitka ostvarenog pri 
prodaji drugog prava iz imovine u istoj godini, s tim da se najviše 20% 
kapitalnog gubitka ostvarenog prenosom iz stava 2. ovog člana može prebiti sa 
oporezivim iznosom kapitalnog dobitka ostvarenog pri prodaji drugog prava iz 
imovine u istoj godini.
Ako se i posle prebijanja iz stava 3. ovog člana iskaže kapitalni gubitak, 
dopušteno je njegovo prebijanje na račun budućih kapitalnih dobitaka u narednih 
pet godina.
*Službeni glasnik RS, broj 80/2002
**Službeni glasnik RS, broj 18/2010
***Službeni glasnik RS, broj 95/2018
Član 30a
Кapitalni dobici nastali po osnovu prenosa 
nepokretnosti davaocu koncesije koji je izvršio privatni partner u postupku 
realizacije ugovora o koncesiji, ne ulaze u poresku osnovicu privatnog partnera 
u poreskom periodu u kom su iskazani pod uslovom da procenjena vrednost koncesije 
iznosi najmanje 50 miliona evra.
Кapitalni gubici nastali po osnovu prenosa 
nepokretnosti iz stava 1. ovog člana ne mogu se prebijati sa kapitalnim 
dobicima.
*Službeni glasnik RS, broj 95/2018
Član 31.
Statusna promena rezidentnih obveznika izvršena u 
skladu sa zakonom kojim se uređuju privredna društva (u daljem tekstu: statusna 
promena), odlaže nastanak poreske obaveze po osnovu kapitalnih dobitaka.
Poreska obaveza po osnovu kapitalnih dobitaka iz stava 1. ovog člana nastaće 
u trenutku kad pravno lice koje je imovinu iz člana 27. ovog zakona steklo 
statusnom promenom izvrši prodaju te imovine.
Кapitalni dobitak iz stava 2. ovog člana obračunava se kao razlika između 
prodajne cene imovine i njene nabavne cene koju je platilo pravno lice koje je tu 
imovinu statusnom promenom prenelo na drugo pravno lice, usklađene na način iz 
člana 29. ovog zakona od dana nabavke do dana prodaje.
Pravo na odlaganje plaćanja poreza na dobit pravnih lica za kapitalne dobitke 
ostvarene na način iz stava 1. ovog člana stiče se ako je vlasnik pravnog lica 
koje je izvršilo prenos imovine prilikom statusne promene dobio naknadu u 
obliku akcija ili udela u pravnom licu na koje je prenos imovine izvršen, kao i 
eventualnu gotovinsku naknadu, čiji iznos ne prelazi 10% nominalne vrednosti 
dobijenih akcija, odnosno udela.
Ako gotovinska naknada iz stava 4. ovog člana prelazi 10% nominalne vrednosti 
dobijenih akcija, odnosno udela, poreska obaveza po osnovu kapitalnog dobitka 
nastaje u momentu statusne promene, a kapitalni dobitak se obračunava kao 
razlika između cene po kojoj bi se imovina mogla prodati na tržištu i nabavne 
cene iz člana 29. ovog zakona.
*Službeni glasnik RS, broj 18/2010
**Službeni glasnik RS, broj 119/2012
Poreski tretman gubitaka
*Službeni glasnik RS, broj 112/2015
Član 32.
Gubici utvrđeni u poreskom bilansu, izuzev kapitalnih 
dobitaka i gubitaka koji su utvrđeni u skladu sa ovim zakonom, mogu se preneti 
na račun dobiti utvrđene u poreskom bilansu iz budućih obračunskih perioda, ali 
ne duže od pet godina.
*Službeni glasnik RS, broj 112/2015
Član 33.
Кorišćenje poreske pogodnosti u skladu sa članom 32. 
ovog zakona ne prestaje u slučaju statusnih promena ili promena pravne forme 
privrednih društava.
U slučaju podele ili odvajanja, pogodnost iz člana 32. ovog zakona srazmerno 
se deli i o tome se obaveštava nadležni poreski organ.
*Službeni glasnik RS, broj 18/2010
Deo treći
PORESКI TRETMAN LIКVIDACIJE I STEČAJA OBVEZNIКA
Član 34.
Dobit obveznika u postupku likvidacije, u postupku 
stečaja od dana donošenja rešenja o otvaranju stečajnog postupka do dana početka 
primene plana reorganizacije ili pravosnažnog rešenja o nastavljanju stečajnog 
postupka bankrotstvom, kao i u postupku reorganizacije, oporezuje se u skladu sa 
ovim zakonom.
Obveznik iz stava 1. ovog člana podnosi poresku 
prijavu i poreski bilans u roku od 60 dana od dana:
1) pokretanja postupka likvidacije sa stanjem na dan 
koji prethodi danu pokretanja postupka likvidacije;
2) okončanja, 
odnosno obustave postupka likvidacije sa stanjem na dan 
okončanja, odnosno obustave postupka likvidacije;
3) otvaranja postupka stečaja sa stanjem na dan koji prethodi danu otvaranja 
postupka stečaja;
4) početka primene plana reorganizacije sa stanjem na 
dan koji prethodi danu početka primene plana reorganizacije.
Ukoliko se postupak likvidacije, odnosno postupak 
stečaja, odnosno reorganizacija, nastave u narednoj kalendarskoj godini, 
obveznik iz stava 1. ovog člana podnosi i poresku prijavu i poreski bilans sa 
stanjem na dan 31. decembra tekuće godine, u skladu sa članom 63. st. 3. i 4. 
ovog zakona.
Dobit obveznika u periodu od pravosnažnosti rešenja o nastavljanju stečajnog 
postupka bankrotstvom do pravosnažnosti rešenja o zaključenju stečajnog postupka, 
odnosno do pravosnažnosti rešenja o obustavi stečajnog postupka usled prodaje 
stečajnog dužnika kao pravnog lica (u 
daljem tekstu: period stečaja) utvrđuje se kao pozitivna razlika vrednosti 
imovine obveznika sa kraja i sa početka perioda stečaja, posle namirenja 
poverilaca. Vrednost imovine obveznika sa početka perioda stečaja je vrednost 
imovine na dan koji prethodi danu otvaranja stečajnog postupka korigovana za 
promene nastale do početka perioda stečaja u skladu sa propisima koji uređuju 
stečaj.
Obveznik iz stava 4. ovog člana podnosi poresku prijavu i poreski bilans u 
roku od deset dana od dana:
1) pravosnažnosti rešenja o nastavljanju stečajnog 
postupka bankrotstvom sa stanjem na dan pravosnažnosti tog rešenja;
2) pravosnažnosti rešenja o zaključenju stečajnog 
postupka bankrotstvom, odnosno 
pravosnažnosti rešenja o obustavi stečajnog postupka usled prodaje stečajnog 
dužnika kao pravnog lica, na dan pravosnažnosti tog rešenja.
*Službeni glasnik RS, broj 142/2014
**Službeni glasnik RS, broj 112/2015
***Službeni glasnik RS, broj 113/2017
Član 35.
Likvidacioni ostatak, odnosno višak deobne mase u 
novcu, odnosno nenovčanoj imovini, iznad vrednosti uloženog kapitala koji se 
raspodeljuje članovima privrednog društva nad kojim je okončan postupak 
likvidacije, odnosno zaključen postupak stečaja, smatra se dividendom.
Vrednost nenovčane imovine iz stava 1. ovog člana 
jednaka je njenoj tržišnoj vrednosti.
Ministar finansija bliže uređuje način i postupak 
utvrđivanja dividende iz stava 1. ovog člana.
*Službeni glasnik RS, broj 142/2014
Član 36.
Brisan je (vidi član 16. Zakona - 119/2012-3)
Član 37.
Brisan je (vidi član 7. Zakona - 142/2014-192)
Deo četvrti
*Službeni glasnik RS, broj 84/2004
PORESКI PERIOD
*Službeni glasnik RS, broj 84/2004
Član 38.
Poreski period za koji se obračunava porez na dobit je 
poslovna godina.
Poslovna godina je kalendarska godina, osim u slučaju 
prestanka ili otpočinjanja obavljanja delatnosti u toku godine, uključujući i 
statusne promene, pokretanja postupka stečaja ili likvidacije, kao i u slučaju 
obustave stečajnog postupka usled prodaje stečajnog dužnika kao pravnog lica, 
odnosno obustave postupka likvidacije, u toku godine.
Na zahtev poreskog obveznika koji je dobio saglasnost 
ministra finansija, odnosno guvernera Narodne banke Srbije, da sastavlja i 
prikazuje finansijske izveštaje sa stanjem na poslednji dan poslovne godine koja 
je različita od kalendarske, nadležan poreski organ odobrava rešenjem da se 
poslovna godina i kalendarska godina razlikuju, s tim da poreski period traje 12 
meseci. Tako odobreni poreski period obveznik je dužan da primenjuje najmanje pet 
godina.
Poreski obveznik iz stava 3. ovog člana dužan je da 
podnese poresku prijavu i poreski bilans za utvrđivanje konačne poreske obaveze 
za period od 1. januara tekuće godine do dana kada, po rešenju nadležnog poreskog 
organa, započinje poslovnu godinu koja se razlikuje od kalendarske, u roku od 
deset dana od dana isteka roka propisanog za podnošenje finansijskih izveštaja za 
period za koji se podnosi poreska prijava i poreski bilans.
Ako je obveznik poreza u vidu akontacije platio manje 
poreza nego što je bio dužan da plati po obavezi obračunatoj u poreskoj prijavi, 
dužan je da razliku uplati najkasnije do podnošenja poreske prijave uz podnošenje 
dokaza o uplati razlike poreza.
Ako je obveznik poreza u vidu akontacije platio više 
poreza nego što je bio dužan da plati po obavezi obračunatoj u poreskoj prijavi, 
više plaćeni porez uračunava se kao akontacija za naredni period ili se 
obvezniku vraća na njegov zahtev u roku od 30 dana od dana prijema zahteva za 
povraćaj.
Izuzetno od stava 2. ovog člana, za poreskog obveznika 
iz člana 34. stav 4. ovog zakona, poreski period je period stečaja.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 142/2014
****Službeni glasnik RS, broj 113/2017
Deo peti
PORESКA STOPA
Član 39.
Stopa poreza na dobit pravnih lica je proporcionalna i jednoobrazna.
Stopa poreza na dobit pravnih lica iznosi 
15%.
*Službeni glasnik RS, broj 18/2010
**Službeni glasnik RS, broj 119/2012
Član 40.
Ukoliko međunarodnim ugovorom o izbegavanju dvostrukog 
oporezivanja nije drukčije uređeno, porez na dobit po odbitku po stopi od 20% 
obračunava se i plaća na prihode koje ostvari nerezidentno pravno lice od 
rezidentnog pravnog lica po osnovu:
1) dividendi i udela u dobiti u pravnom licu, 
uključujući i dividendu iz člana 35. ovog zakona;
2) naknada od autorskog i srodnih prava i prava 
industrijske svojine (u daljem tekstu: autorska naknada);
3) kamata;
4) naknada od zakupa i podzakupa nepokretnosti i 
pokretnih stvari na teritoriji Republike;
5) naknada od usluga istraživanja tržišta, 
računovodstvenih i revizorskih usluga i drugih usluga iz oblasti pravnog i 
poslovnog savetovanja, nezavisno od mesta njihovog pružanja ili korišćenja, odnosno 
mesta gde će biti pružene ili korišćene.
Porez po odbitku iz stava 1. ovog člana obračunava se 
i plaća i na prihode nerezidentnog pravnog lica po osnovu izvođenja estradnog, 
zabavnog, umetničkog, sportskog ili sličnog programa u Republici, koji nisu 
oporezovani kao dohodak fizičkog lica (izvođača, muzičara, sportiste i sl.), u 
skladu sa propisima kojima se uređuje oporezivanje dohotka građana.
Izuzetno od st. 1. i 2. ovog člana, na prihode koje 
ostvari nerezidentno pravno lice iz jurisdikcije sa preferencijalnim poreskim 
sistemom po osnovu autorskih naknada, kamata, naknada po osnovu zakupa i 
podzakupa nepokretnosti i pokretnih stvari na teritoriji Republike, kao i 
naknada po osnovu usluga, bez obzira na mesto njihovog pružanja ili korišćenja, 
odnosno mesto gde će biti pružene ili korišćene, obračunava se i plaća porez po 
odbitku po stopi od 25%.
Porez po odbitku iz st. 1. i 3. ovog člana ne plaća se 
na prihode koje ostvari nerezidentno pravno lice, odnosno nerezidentno pravno 
lice iz jurisdikcije sa preferencijalnim poreskim sistemom, od kamata po osnovu 
dužničkih hartija od vrednosti čiji je izdavalac, u skladu sa zakonom, 
Republika, autonomna pokrajina, jedinica lokalne samouprave ili Narodna banka 
Srbije.
Rezidentno pravno lice dužno je da
u roku od tri dana od dana isplate 
prihoda iz st. 1, 2. i 3. ovog člana podnese poresku prijavu.
Na prihode koje ostvari nerezidentno pravno lice od 
rezidentnog pravnog lica, drugog nerezidentnog pravnog lica, fizičkog lica, 
nerezidentnog ili rezidentnog ili od otvorenog investicionog fonda, na 
teritoriji Republike, po osnovu kapitalnih dobitaka nastalih u skladu sa 
odredbama čl. 27. do 29. ovog zakona, obračunava se i plaća porez po rešenju po 
stopi od 20% ako međunarodnim ugovorom o izbegavanju dvostrukog oporezivanja nije 
drukčije uređeno.
Izuzetno od stava 1. ovog člana, na prihode iz tačke 
4) tog stava koje nerezidentno pravno lice ostvaruje od isplatioca koji nije 
dužan da obračunava, obustavlja i plaća porez po odbitku, obračunava se i plaća 
porez po rešenju iz stava 6. ovog člana.
Porez po rešenju iz stava 6. ovog člana obračunava se i 
plaća i na prihode iz stava 1. tač. 2), 3), 4) i 5) ovog člana koje nerezidentno 
pravno lice ostvari po osnovu namirenja potraživanja u postupku izvršenja, odnosno 
u svakom drugom postupku namirenja potraživanja, u skladu sa zakonom.
Nerezidentno pravno lice – primalac prihoda iz st. 6, 
7. i 8. ovog člana, dužno je da u roku od 30 dana od dana ostvarivanja prihoda, 
preko poreskog punomoćnika određenog u skladu sa propisima kojima se uređuje 
poreski postupak i poreska administracija, podnese poresku prijavu nadležnom 
poreskom organu, i to u opštini na čijoj teritoriji se nalazi nepokretnost, 
sedište privrednog društva u kojem nerezidentni obveznik ima udeo ili hartije od 
vrednosti koji su predmet prodaje, odnosno sedište ili prebivalište isplatioca 
prihoda po osnovu zakupa, odnosno podzakupa pokretnih stvari, kao i sedište ili 
prebivalište poreskog punomoćnika u slučaju ostvarenja prihoda iz stava 8. ovog 
člana, na osnovu koje nadležni poreski organ donosi rešenje.
Sadržaj poreske prijave iz stava 9. ovog člana bliže 
uređuje ministar finansija.
Porez po odbitku iz st. 1. i 2. ovog člana i porez po 
rešenju iz st. 6, 7. i 8. ovog člana ne obračunava se i ne plaća ako se prihod iz 
st. 1, 2, 6, 7. i 8. ovog člana isplaćuje stalnoj poslovnoj jedinici 
nerezidentnog obveznika iz člana 4. ovog zakona.
Ukoliko rezidentno pravno lice isplaćuje prihode 
stalnoj poslovnoj jedinici nerezidentnog pravnog lica iz jurisdikcije sa 
preferencijalnim poreskim sistemom, ono je dužno da obračuna i uplati porez po 
odbitku u skladu sa odredbama stava 1. tačka 1) i stava 3. ovog člana.
U slučaju primene stava 12. ovog člana prihodi na koje 
se primenjuju odredbe stava 1. tačka 1) i stava 3. ovog člana, kao i rashodi sa 
njima povezani ne uzimaju se u obzir za potrebe utvrđivanja poreske osnovice 
stalne poslovne jedinice nerezidentnog pravnog lica iz jurisdikcije sa 
preferencijalnim poreskim sistemom.
Rezidentno pravno lice koje otkupljuje sekundarne 
sirovine i otpad od rezidentnog, odnosno nerezidentnog pravnog lica, dužno je da 
prilikom isplate naknade tim licima obračuna, obustavi i na propisani račun 
uplati porez po odbitku po stopi od 1% od iznosa naknade, kao i da podnese 
poresku prijavu nadležnom poreskom organu u 
roku koji je propisan ovim zakonom.
Iznos naknade iz stava 14. ovog člana ne sadrži porez 
na dodatu vrednost.
Vrste usluga iz stava 1. tačka 5) ovog člana bliže 
uređuje ministar finansija.
Sadržaj poreske prijave iz st. 5. i 14. ovog člana 
bliže uređuje ministar finansija.
*Službeni glasnik RS, broj 91/2015 (Autentično tumačenje)
**Službeni glasnik RS, broj 112/2015
***Službeni glasnik RS, broj 113/2017
Član 40a
Кod obračuna poreza po odbitku na prihode nerezidenta, isplatilac prihoda 
primenjuje odredbe ugovora o izbegavanju dvostrukog oporezivanja, pod uslovom da 
nerezident dokaže status rezidenta države sa kojom je Republika zaključila 
ugovor o izbegavanju dvostrukog oporezivanja i da je nerezident stvarni vlasnik 
prihoda. 
Status rezidenta države sa kojom je zaključen 
ugovor o izbegavanju dvostrukog oporezivanja u smislu stava 1. ovog člana, 
nerezident dokazuje potvrdom o rezidentnosti 
u skladu sa zakonom kojim se uređuje poreski postupak i poreska administracija.
Ako isplatilac prihoda primeni odredbe ugovora o 
izbegavanju dvostrukog oporezivanja, a nisu ispunjeni uslovi iz st. 1. i 2. ovog 
člana, što za posledicu ima manje plaćeni iznos poreza, dužan je da plati razliku 
između plaćenog poreza i dugovanog poreza po ovom zakonu.
Nadležni poreski organ, na zahtev nerezidenta, dužan 
je da izda potvrdu o porezu plaćenom u Republici.
Na nerezidentno pravno lice – primaoca prihoda iz člana 40. st. 6, 7, 
8 
i 14. ovog zakona, primenjuju se odredbe ugovora o izbegavanju dvostrukog 
oporezivanja u skladu sa odredbama st. 1. do 3. ovog člana.
Ako isplatilac prihoda u momentu isplate prihoda 
nerezidentu ne raspolaže potvrdom iz stava 2. ovog člana, dužan je da prilikom 
isplate prihoda primeni odredbe ovog zakona.
Ako nerezidentno pravno lice dostavi nadležnom poreskom organu potvrdu 
iz stava 2. ovog člana, razlika između iznosa plaćenog poreza iz stava 6. ovog 
člana i iznosa poreza za koji bi postojala obaveza plaćanja da je obveznik u 
momentu isplate prihoda raspolagao potvrdom iz stava 2. ovog člana, smatra se 
više plaćenim porezom.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 119/2012
****Službeni glasnik RS, broj 142/2014
*****Službeni glasnik RS, broj 113/2017
Deo šesti
PORESКI PODSTICAJI
Član 41.
Radi ostvarivanja ciljeva ekonomske politike u pogledu stimulisanja privrednog 
rasta,  obveznicima se pružaju poreski podsticaji.
Poreski podsticaji u odnosu na porez na dobit pravnih lica utvrđuju se samo 
ovim zakonom.
*Službeni glasnik RS, broj 18/2010
**Službeni glasnik RS, broj 119/2012
Brisanje naslov iznad člana 42. (vidi član 33. Zakona – 18/2010-39)
Čl. 42. i 43.  
Brisani su (vidi član 33. Zakona – 18/2010-39)
Poreska oslobođenja
Član 44.
Plaćanja poreza na dobit oslobađa se 
nedobitna organizacija za poreski period u 
kojem ostvareni višak prihoda nad rashodima nije veći od 400.000 dinara, pod 
uslovom da:
1) ne raspodeljuje ostvareni višak svojim osnivačima, 
članovima, direktorima, zaposlenima ili sa njima povezanim licima;
2) godišnji iznos ličnih primanja koja isplaćuje 
zaposlenima, direktorima i sa njima povezanim licima nije veći od dvostrukog 
iznosa prosečne godišnje zarade po zaposlenom u Republici u godini za koju se 
utvrđuje pravo na poresko oslobođenje, prema podacima republičkog organa 
nadležnog za poslove statistike;
3) ne raspodeljuje imovinu u korist svojih osnivača, 
članova, direktora, zaposlenih ili sa njima povezanih lica;
4) da nema monopolski ili dominantan položaj na 
tržištu u smislu zakona kojim se uređuje zaštita konkurencije.
Povezanim licima iz stava 1. tač. 1) do 3) ovog člana 
smatraju se lica iz člana 59. ovog zakona.
Nedobitna organizacija dužna je da vodi evidenciju o 
prihodima i rashodima, da podnese poreski bilans i poresku prijavu.
Brisani su raniji st. 4-7. (vidi član 11. Zakona - 142/2014-192)
*Službeni glasnik RS, broj 47/2013
**Službeni glasnik RS, broj 142/2014
Član 45.
Brisan je (vidi član 21. Zakona - 119/2012-3)
Član 46.
Oslobađa se plaćanja poreza na dobit pravnih lica preduzeće za radno 
osposobljavanje, profesionalnu rehabilitaciju i zapošljavanje invalidnih lica, 
srazmerno učešću tih lica u ukupnom broju zaposlenih.
*Službeni glasnik RS, broj 18/2010
Član 46a
Brisan je član 46a koji je dodat u broju 101/2011(vidi član 22. Zakona - 
119/2012-3)
Poreski krediti
Član 47.
Brisan je (vidi član 23. Zakona - 119/2012-3)
Član 48.
Brisan je (vidi član 1. Zakona - 108/2013-8)
Član 48a  
Brisan je član 48a koji je dodat u broju 84/2004 (vidi član 25. Zakona - 
119/2012-3)
Član 49.  
Brisan je (vidi član 39. Zakona – 18/2010-39)
Član 50.  
Brisan je (vidi član 32. Zakona – 84/2004-34)
Podsticaji kod ulaganja
*Službeni glasnik RS, broj 80/2002
Član 50a
Poreski obveznik koji uloži u svoja osnovna sredstva, odnosno u čija 
osnovna sredstva drugo lice uloži više od jedne milijarde dinara, koji ta 
sredstva koristi za obavljanje pretežne delatnosti i delatnosti upisanih u 
osnivačkom aktu obveznika, odnosno navedenih u drugom aktu obveznika, kojim se 
određuju delatnosti koje obveznik obavlja i u periodu ulaganja dodatno zaposli 
na neodređeno vreme najmanje 
100 lica, oslobađa se plaćanja poreza na 
dobit pravnih lica 
u periodu od deset godina srazmerno tom ulaganju.
Ulaganjem u osnovna sredstva od strane drugog lica, u 
smislu stava 1. ovog člana, smatra se i ulaganje u osnovni kapital i povećanje 
osnovnog kapitala u skladu sa zakonom.
U slučaju iz stava 2. ovog člana, osnovna sredstva 
vrednuju se po tržišnoj (fer) vrednosti.
Poresko oslobođenje primenjuje se po ispunjenju uslova iz 
stava 1. ovog člana, od prve godine u kojoj je ostvarena
dobit.
Novozaposlenim licima u smislu stava 1. ovog člana 
smatraju se lica koja je obveznik zaposlio u periodu ulaganja, tako da u momentu 
ispunjenja uslova za korišćenje navedenog poreskog oslobođenja obveznik ima najmanje 
100 dodatno zaposlenih na neodređeno vreme u odnosu na broj zaposlenih na 
neodređeno vreme koji je imao na poslednji dan perioda koji prethodi periodu u 
kojem je započeo ulaganja iz stava 1. ovog člana.
Novozaposlenim licima u smislu stava 1. ovog člana ne smatraju se lica koja 
su bila zaposlena u, posredno ili neposredno, povezanom licu u smislu člana 59. 
ovog zakona, kao i lica koja nisu neposredno 
radno angažovana kod obveznika.
*Službeni glasnik RS, broj 80/2002
**Službeni glasnik RS, broj 43/2003
***Službeni glasnik RS, broj 18/2010
****Službeni glasnik RS, broj 119/2012
*****Službeni glasnik RS, broj 47/2013
*6Službeni glasnik RS, 
broj 113/2017
*7Službeni glasnik RS, 
broj 86/2019
Član 50b
Brisan je član 50b koji je dodat u broju 80/2002 (vidi član 27. Zakona - 
119/2012-3)
Član 50v
Ako obveznik tokom korišćenja poreskog oslobođenja iz 
člana 50a ovog zakona smanji broj ukupno zaposlenih na neodređeno vreme ispod 
broja ukupno zaposlenih na neodređeno vreme koje je imao u poreskom periodu u 
kome je ispunio uslove za poresko oslobođenje, tako da je prosečan broj ukupno 
zaposlenih na neodređeno vreme, utvrđen na poslednji dan perioda za koji se 
podnosi poreska prijava manji od broja ukupno zaposlenih na neodređeno vreme koje 
je imao u poreskom periodu u kojem je ispunio uslove za poresko oslobođenje, gubi 
pravo na poresko oslobođenje za ceo period korišćenja poreskog oslobođenja i dužan 
je da u poreskoj prijavi za poreski period u kojem je smanjio broj zaposlenih 
obračuna, kao i da plati porez koji bi platio da nije koristio ovaj podsticaj, 
valorizovan od dana podnošenja poreske prijave za poreski period u kome je 
ostvario pravo na poresko oslobođenje, do dana podnošenja poreske prijave za 
poreski period u kojem je smanjio broj zaposlenih, indeksom potrošačkih cena 
prema podacima republičkog organa nadležnog za poslove statistike.
Prosečan broj zaposlenih iz stava 1. ovog člana 
obveznik utvrđuje tako što broj zaposlenih na kraju svakog meseca u poreskom 
periodu sabere i dobijeni zbir podeli sa brojem meseci poreskog perioda.
*Službeni glasnik RS, broj 112/2015
**Službeni glasnik RS, broj 113/2017
Član 50g
Ako pre isteka perioda poreskog oslobođenja obveznik iz člana 50a ovog 
zakona prekine sa poslovanjem, prestane da koristi ili otuđi sredstva iz člana 
50a stav 1., 
ovog zakona, a u nova osnovna sredstva ne 
uloži u istom poreskom periodu iznos jednak tržišnoj ceni otuđenih sredstava, a 
najmanje u vrednosti koja obezbeđuje da ukupan iznos ulaganja ne padne ispod 
iznosa utvrđenih u članu 50a
ovog zakona, gubi pravo na poresko oslobođenje i 
dužan je da u poreskoj prijavi za poreski 
period u kojem je otuđio osnovna sredstva obračuna, kao i da plati porez koji bi platio da nije koristio 
ovaj podsticaj, 
valorizovan 
od dana podnošenja poreske prijave za poreski period u kome je ostvario pravo na 
poresko oslobođenje, do dana podnošenja poreske prijave za 
poreski period u kojem je otuđio osnovna sredstva,
indeksom potrošačkih cena prema 
podacima republičkog organa nadležnog za poslove statistike.
*Službeni glasnik RS, broj 80/2002
**Službeni glasnik RS, broj 18/2010
***Službeni glasnik RS, broj 101/2011
****Službeni glasnik RS, broj 119/2012
*****Službeni glasnik RS, broj 113/2017
Član 50d  
Brisan je član 50d koji je dodat u broju 80/2002(vidi član 44. Zakona – 
18/2010-39)
Član 50đ
Brisan je (vidi član 21. Zakona - 112/2015-8)
Član 50e
Srazmera iz člana 50a ovog zakona utvrđuje se na način koji bliže 
uređuje ministar finansija.
Srazmera ulaganja iz stava 1. ovog člana utvrđuje se za 
svaki poreski period u vremenu trajanja poreskog oslobođenja.
*Službeni glasnik RS, broj 80/2002
**Službeni glasnik RS, broj 84/2004
***Službeni glasnik RS, broj 18/2010
****Službeni glasnik RS, broj 112/2015
Član 50ž
Ministar finansija bliže uređuje način vođenja knjigovodstvene evidencije 
poslovanja za korisnike poreskih podsticaja iz člana 50a ovog zakona. 

*Službeni glasnik RS, broj 80/2002
**Službeni glasnik RS, broj 84/2004
***Službeni glasnik RS, broj 119/2012
Član 50z
Nadležna organizaciona jedinica Poreske uprave 
 utvrđuje ispunjenost 
uslova za korišćenje poreskih podsticaja iz člana 50a ovog zakona.
*Službeni glasnik RS, broj 80/2002
**Službeni glasnik RS, broj 43/2003
***Službeni glasnik RS, broj 84/2004
****Službeni glasnik RS, broj 119/2012
Član 50i
Pravo na poreski podsticaj kod ulaganja iz člana 50a 
ovog zakona, ne ostvaruje se za nabavku opreme već korišćene u Republici.
Poreski podsticaj iz stava 1. ovog člana ne može se 
preneti na drugo pravno lice, koje nije steklo pravo na korišćenje tog podsticaja 
u smislu ovog zakona, ni u slučaju kada drugo pravno lice učestvuje u statusnoj 
promeni sa obveznikom koji koristi navedeni poreski podsticaj.
Pravo na poreski podsticaj iz stava 1. ovog člana ne 
ostvaruje se za osnovna sredstva, i to za: vazduhoplove i plovne objekte koji se 
ne koriste za obavljanje delatnosti; putničke automobile, osim automobila za taksi 
prevoz, rent-a-car, obuku vozača i specijalnih putničkih automobila sa ugrađenim 
uređajima za bolesnike; nameštaj, osim nameštaja za opremanje hotela, motela, 
restorana, omladinskih, dečijih i radničkih odmarališta; tepihe; umetnička dela 
likovne i primenjene umetnosti i ukrasne predmete za uređenje prostora; mobilne 
telefone; klima uređaje; opremu za video nadzor; oglasna sredstva, kao i alat i 
inventar sa kalkulativnim otpisom.
*Službeni glasnik RS, broj 108/2013
Član 50j
Obvezniku koji se ne može smatrati novoosnovanim 
privrednim društvom koje obavlja inovacionu delatnost, a koji izvrši ulaganje u 
kapital novoosnovanog privrednog društava koje obavlja inovacionu delatnost, 
priznaje se pravo na poreski kredit u visini od 30% izvršenog ulaganja.
Pravo na poreski kredit iz stava 1. ovog člana ima 
obveznik koji pre ulaganja, samostalno ili zajedno sa svim povezanim licima iz 
člana 59. ovog zakona nije posedovao više od 25% akcija ili udela, odnosno 
glasova u organima upravljanja novoosnovanog privrednog društva koje obavlja 
inovacionu delatnost u čiji kapital ulaže.
Pravo na poreski kredit iz stava 1. ovog člana može se 
ostvariti samo po osnovu u potpunosti uplaćenih novčanih uloga kojima se 
povećava kapital novoosnovanog privrednog društva koje obavlja inovacionu 
delatnost.
Pravo na poreski kredit iz stava 1. ovog člana 
obveznik ostvaruje pod uslovom da nije smanjivao svoje ulaganje neprekidno u 
periodu od tri godine od dana ulaganja.
Obveznik može da koristi poreski kredit iz stava 1. 
ovog člana u prvom narednom poreskom periodu koji sledi periodu u kome je 
ispunjen uslov iz stava 4. ovog člana.
Neiskorišćeni deo poreskog kredita može se preneti na 
račun poreza na dobit iz budućih obračunskih perioda, ali ne duže od pet godina.
Najviši iznos poreskog kredita iz stava 1. ovog člana 
koji se može priznati pojedinačnom poreskom obvezniku po osnovu ulaganja u 
kapital jednog novoosnovanog privrednog društva koje obavlja inovacionu delatnost 
iznosi 100.000.000 dinara.
Najviši iznos poreskog kredita iz stava 1. ovog člana 
nezavisno od broja ulaganja po osnovu kojih se ostvaruje pravo na poreski kredit 
iz stava 1. ovog člana, koji se može iskoristiti na račun poreza na dobit u 
jednoj poreskoj godini iznosi 50.000.000 dinara.
Izuzetno od stava 7. ovog člana, najviši iznos 
poreskog kredita iz stava 1. ovog člana za obveznika koji ima povezana lica u 
smislu člana 59. ovog zakona predstavlja pozitivna razlika između najvišeg iznosa 
poreskog kredita iz stava 7. ovog člana i poreskog kredita iz stava 1. ovog 
člana po osnovu ulaganja u isto novoosnovano privredno društvo koje obavlja 
inovacionu delatnost na koji imaju pravo sa njime povezana lica, do iznosa iz 
stava 7. ovog člana.
Novoosnovanim privrednim društvom koje obavlja 
inovacionu delatnost, u smislu ovog člana, smatra se privredno društvo od čijeg 
osnivanja nije prošlo više od tri godine, a koje pretežno obavlja inovacionu 
delatnost u smislu zakona kojim se uređuje inovaciona delatnost (aktivnosti koje 
se preduzimaju radi stvaranja novih proizvoda, tehnologija, procesa i usluga ili 
značajne izmene postojećih, a u skladu sa potrebama tržišta) i koje ispunjava 
sledeće uslove:
1) godišnji prihod prema poslednjim finansijskim 
izveštajima raspoloživim u vreme ulaganja iz stava 3. ovog člana ne prelazi 
500.000.000 dinara;
2) od osnivanja nije raspodeljivalo dividende, odnosno 
udele u dobiti i neće ih raspodeljivati u periodu od tri godine od dana izvršenog 
ulaganja iz stava 3. ovog člana;
3) centar poslovnih aktivnosti se nalazi na teritoriji 
Republike;
4) nije nastalo statusnom promenom u skladu sa zakonom 
kojim se uređuju privredna društva;
5) u svakom poreskom periodu počevši od prvog narednog 
perioda od perioda u kom je osnovano i zaključno sa ostvarivanjem uslova iz stava 
3. ovog člana: 
– troškovi istraživanja i razvoja čine najmanje 15% 
ukupnih rashoda, ili
– visokokvalifikovani zaposleni čine više od 80% svih 
zaposlenih, ili
– je vlasnik, odnosno korisnik deponovanog autorskog 
dela ili patenta koje je neposredno povezano sa inovacionom delatnošću koju 
obavlja.
Ministar finansija bliže uređuje uslove i način 
ostvarivanja prava na poreski kredit iz stava 1. ovog člana.
*Službeni glasnik RS, broj 95/2018
Član 50k
Poreskom obvezniku – banci priznaje se pravo na 
poreski kredit u iznosu od 2% preostalog duga utvrđenog u skladu sa članom 4. 
stav 2. Zakona o konverziji stambenih kredita indeksiranih u švajcarskim 
francima („Službeni glasnik RS”, broj 31/19). 
Poreski kredit iz stava 1. ovog člana obveznik koristi 
u dva uzastopna poreska perioda, i to u iznosu od 50% tako obračunatog poreskog 
kredita. 
U slučaju da obveznik ne može da iskoristi poreski 
kredit na način propisan stavom 2. ovog člana, neiskorišćeni iznos poreskog 
kredita može se preneti na račun poreza na dobit iz budućih obračunskih perioda, 
ali ne duže od deset godina.
Ministar finansija bliže uređuje način ostvarivanja 
prava na poreski kredit iz stava 1. ovog člana.
*Službeni glasnik RS, broj 86/2019
Deo sedmi
OTКLANJANJE DVOSTRUКOG OPOREZIVANJA DOBITI OSTVARENE U DRUGOJ 
DRŽAVI
*Službeni glasnik RS, broj 18/2010
Dobit stalne poslovne jedinice rezidentnog obveznika
Član 51.
Ako rezidentni obveznik ostvari dobit poslovanjem preko stalne poslovne 
jedinice u drugoj državi, na koju je plaćen porez u toj
državi, na račun 
poreza na dobit pravnih lica utvrđenog prema odredbama ovog zakona odobrava mu 
se poreski kredit u visini poreza na dobit plaćenog u toj drugoj
državi.
Poreski kredit iz stava 1. ovog člana ne može biti veći od iznosa koji bi se 
obračunao primenom odredaba ovog zakona na dobit ostvarenu
u inostranstvu.
*Službeni glasnik RS, broj 18/2010
**Službeni glasnik RS, broj 112/2015
Međukompanijske dividende
Član 52.
Matično pravno lice – rezidentni obveznik Republike može umanjiti obračunati 
porez na dobit pravnih lica za iznos poreza koji je njegova nerezidentna filijala 
platila u drugoj državi na dobit iz koje su isplaćene dividende, koje se 
uključuju u prihode matičnog pravnog lica, kao i za iznos poreza po odbitku koji 
je nerezidentna filijala platila u drugoj državi na te isplaćene dividende.
Prihodi od dividendi iz nerezidentne filijale uključuju se u prihode 
rezidentnog matičnog pravnog lica u iznosu uvećanom za plaćeni porez na 
dobit 
pravnih lica i plaćeni porez po odbitku na dividende iz stava 1. ovog člana.
Obaveza iz stava 2. ovog člana postoji samo u slučaju 
primene poreskog kredita iz stava 1. ovog člana.
Poreski kredit iz stava 1. ovog člana može se koristiti za umanjenje 
obračunatog poreza matičnog pravnog lica u iznosu plaćenog poreza u drugoj 
državi, a najviše do iznosa poreza koji bi, po stopi propisanoj odredbom člana 
39. stav 2. ovog zakona, bio obračunat na prihode od dividendi iz nerezidentne 
filijale u iznosu uvećanom za porez koji je njegova nerezidentna filijala platila 
u drugoj državi na dobit iz koje su isplaćene dividende.
Neiskorišćeni deo poreskog kredita iz stava 4. ovog člana može se preneti 
na račun poreza matičnog pravnog lica iz budućih obračunskih perioda, ali ne 
duže od pet godina.
Matičnim pravnim licem, u smislu ovog zakona, smatra se pravno lice koje 
poseduje akcije ili udele drugih pravnih lica pod uslovima predviđenim ovim 
zakonom.
Filijalom, u smislu ovog zakona, smatra se pravno lice u čijem kapitalu 
matično pravno lice učestvuje pod uslovima predviđenim ovim zakonom.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 119/2012
Član 53.
Pravo na poreski kredit iz člana 52. ovog zakona ima 
matično pravno lice 
koje je neprekidno u periodu od najmanje godinu dana koji prethodi podnošenju 
bilansa posedovalo 10% ili više akcija, odnosno udela nerezidentne filijale.
Obveznik iz stava 1. ovog člana je dužan da nadležnom poreskom organu podnese 
odgovarajuće dokaze o veličini svog učešća u kapitalu nerezidentne filijale, 
dužini trajanja tog učešća i porezu koji je filijala platila u drugoj
državi, 
zajedno sa njenim bilansom uspeha i poreskim bilansom.
Odredbe st. 1. i 2. ovog člana shodno se primenjuju i u slučaju kada 
matično 
pravno lice ostvaruje posrednu kontrolu nad nerezidentnom filijalom kroz 
posedovanje 10% ili više akcija, odnosno udela druge nerezidentne filijale.
*Službeni glasnik RS, broj 18/2010
**Službeni glasnik RS, broj 119/2012
Član 53a
Rezidentni obveznik koji iz druge države ostvari 
prihode od kamata, autorskih naknada, naknada po osnovu zakupa nepokretnosti i 
pokretnih stvari, dividendi koje ne ispunjavaju uslove da bi se na njih 
primenile odredbe člana 52. ovog zakona, kao 
i usluga, na koje je plaćen porez po odbitku u 
toj drugoj državi, može umanjiti obračunati porez na dobit pravnih lica u 
Republici za iznos poreza po odbitku plaćenog u toj drugoj državi.
Ukoliko rezidentni obveznik koristi pravo na poreski 
kredit iz stava 1. ovog člana, prihodi od kamata, autorskih naknada, naknada po 
osnovu zakupa nepokretnosti i pokretnih stvari, dividendi koje ne ispunjavaju 
uslove da bi se na njih primenile odredbe člana 52. ovog zakona, kao i usluga, 
ostvareni u drugoj državi, a po osnovu kojih se koristi pravo na poreski kredit 
iz stava 1. ovog člana, uključuju se u prihode rezidentnog pravnog lica u iznosu 
uvećanom za plaćeni porez po odbitku na kamate, autorske naknade, naknade po 
osnovu zakupa nepokretnosti i pokretnih stvari, dividende koje ne ispunjavaju 
uslove da bi se na njih primenile odredbe člana 52. ovog zakona, kao i usluge.
Poreski kredit iz stava 1. ovog člana može se 
koristiti za umanjenje obračunatog poreza rezidentnog pravnog lica u iznosu 
plaćenog poreza u drugoj državi, a najviše do iznosa koji bi se dobio primenom 
poreske stope iz člana 39. stav 2. ovog zakona na osnovicu koja odgovara iznosu 
od 40% ostvarenih prihoda iz stava 1. ovog člana na koje je u drugoj državi 
plaćen porez po odbitku i koji se shodno stavu 2. ovog člana uključuje u prihode 
rezidentnog obveznika.
U slučaju da obveznik koristi pravo iz člana 25b ovog 
zakona, odredbe ovog člana shodno se primenjuju samo u odnosu na prihode od 
autorskih naknada koji su uključeni u poresku osnovicu, odnosno samo u odnosu na 
onaj deo plaćenog poreza po odbitku u drugoj državi koji je srazmeran prihodima 
koji su uključeni u poresku osnovicu.
*Službeni glasnik RS, broj 119/2012
**Službeni glasnik RS, broj 95/2018
***Službeni glasnik RS, broj 86/2019
Član 53b
Rezidentni obveznik koji u drugoj državi ostvari 
kapitalni dobitak po osnovu prodaje imovine iz člana 27. stav 1. ovog zakona, na 
koji je plaćen porez u toj drugoj državi, može umanjiti obračunati porez na dobit 
pravnih lica u Republici za iznos poreza plaćenog u toj drugoj državi.
Poreski kredit iz stava 1. ovog člana ne može biti 
veći od iznosa poreza koji bi, po stopi propisanoj odredbom člana 39. stav 2. 
ovog zakona, bio obračunat na kapitalni dobitak utvrđen u skladu sa odredbama 
ovog zakona.
Poreski kredit iz stava 1. ovog člana ne priznaje se 
po osnovu poreza koji je plaćen u drugoj državi ukoliko međunarodnim ugovorom o 
izbegavanju dvostrukog oporezivanja pravo oporezivanja kapitalnog dobitka pripada 
isključivo Republici.
*Službeni glasnik RS, broj 95/2018
Član 54.
Način ostvarivanja prava na poreski kredit iz čl. 
52, 53, 53a i 53b ovog zakona 
bliže uređuje ministar finansija.
Ministar finansija će bliže urediti postupak 
ostvarivanja prava na otklanjanje dvostrukog oporezivanja predviđenih međunarodnim 
ugovorima o izbegavanju dvostrukog oporezivanja.
*Službeni glasnik RS, broj 84/2004
**Službeni glasnik RS, broj 119/2012
***Službeni glasnik RS, broj 95/2018
Deo osmi
GRUPNO OPOREZIVANJE I TRANSFERNE CENE
Poresko konsolidovanje
Član 55.
Matično pravno lice i zavisna pravna lica, u smislu 
ovog zakona, čine grupu povezanih pravnih lica ako među njima postoji neposredna 
ili posredna kontrola nad najmanje 75% akcija ili udela.
Povezana pravna lica imaju pravo da traže poresko 
konsolidovanje pod uslovom da su sva povezana pravna lica rezidenti Republike.
Zahtev za poreskim konsolidovanjem matično pravno lice 
podnosi nadležnom poreskom organu najranije istekom poreskog perioda u kome su 
ispunjeni uslovi iz st. 1. i 2. ovog člana, od početka do kraja tog poreskog 
perioda.
Ukoliko su ispunjeni uslovi iz st. 1. do 3. ovog člana, 
nadležni poreski organ u roku od 30 dana od dana podnošenja zahteva donosi rešenje 
kojim se odobrava poresko konsolidovanje, počev od poreskog perioda u kome su 
ispunjeni uslovi iz st. 1–3. ovog člana.
*Službeni glasnik RS, broj 18/2010
Član 56.
Svaki član grupe povezanih pravnih lica dužan je da 
podnese svoju poresku prijavu i svoj poreski bilans, a matično pravno lice 
podnosi i konsolidovani poreski bilans za grupu povezanih pravnih lica.
U konsolidovanom poreskom bilansu gubici poreskog perioda jednog ili više
povezanih pravnih lica prebijaju se na račun dobiti ostalih 
povezanih pravnih 
lica u grupi, u tom poreskom periodu.
Oporeziva dobit koju ostvari član grupe povezanih 
pravnih lica a koja se iskazuje u konsolidovanom poreskom bilansu ne može se 
umanjiti za iznos gubitka iz poreskog bilansa prethodnih godina, odnosno 
prethodnih poreskih perioda, tog člana grupe povezanih pravnih lica.
Za obračunati porez po konsolidovanom bilansu obveznici su pojedinačna 
povezana pravna lica iz grupe, srazmerno oporezivoj dobiti iz pojedinačnog 
poreskog bilansa.
Ministar finansija bliže uređuje način sprečavanja dvostrukog oslobođenja ili 
dvostrukog oporezivanja pojedinih pozicija u konsolidovanom poreskom bilansu.
*Službeni glasnik RS, broj 84/2004
**Službeni glasnik RS, broj 18/2010
Član 57.
Jednom odobreno poresko konsolidovanje primenjuje se najmanje pet godina, 
odnosno poreskih perioda.
Ako se pre isteka roka iz stava 1. ovog člana izmene uslovi iz člana 55. st. 
1. i 2. ovog zakona, ili se jedno pravno lice, više povezanih 
pravnih lica, 
ili sva povezana pravna lica u grupi naknadno opredele za pojedinačno 
oporezivanje pre isteka roka iz stava 1. ovog člana, sva povezana 
pravna lica su 
dužna da u poreskoj prijavi koja se podnosi za 
poreski period u kome su prestali uslovi za poresko konsolidovanje utvrde i srazmerno plate razliku na ime poreske privilegije koju su iskoristili.
*Službeni glasnik RS, broj 18/2010
**Službeni glasnik RS, broj 86/2019
Brisan je naslov iznad člana 58. (vidi član 36. Zakona – 84/2004-34)
Član 58.  
Brisan je (vidi član 36. Zakona – 84/2004-34)
Transferne cene
Član 59.
Transfernom cenom smatra se cena nastala u vezi sa transakcijama sredstvima 
ili stvaranjem obaveza među povezanim licima.
Licem povezanim sa obveznikom smatra se ono fizičko ili pravno lice u čijim 
se odnosima sa obveznikom javlja mogućnost kontrole ili značajnijeg uticaja na 
poslovne odluke.
U slučaju posrednog ili neposrednog posedovanja najmanje 
25% akcija ili udela smatra se da postoji mogućnost kontrole nad obveznikom.
Mogućnost značajnijeg uticaja na poslovne odluke 
postoji, pored slučaja predviđenog u stavu 3. ovog člana i kada lice posredno 
ili neposredno poseduje najmanje 25% glasova u obveznikovim organima upravljanja.
Licem povezanim sa obveznikom smatra se i ono pravno lice u kome, kao i kod 
obveznika, ista fizička ili pravna lica neposredno ili posredno učestvuju u 
upravljanju, kontroli ili kapitalu, na način predviđen u st. 3. i 4. ovog člana.
Licima povezanim sa obveznikom smatraju se bračni ili 
vanbračni drug, potomci, usvojenici i potomci usvojenika, roditelji, usvojioci, 
braća i sestre i njihovi potomci, dedovi i babe i njihovi potomci, kao i braća i 
sestre i roditelji bračnog ili vanbračnog druga, lica koje je sa obveznikom 
povezano na način predviđen u st. 3. i 4. ovog člana.
Izuzetno od st. 2. do 6. ovog člana, licem povezanim 
sa obveznikom smatra se i svako nerezidentno pravno lice iz jurisdikcije sa 
preferencijalnim poreskim sistemom.
*Službeni glasnik RS, broj 119/2012
Član 60.
Obveznik je dužan da transakcije iz člana 59. stav 1. 
ovog zakona posebno prikaže u svom poreskom bilansu.
U svom poreskom bilansu obveznik je, u smislu stava 1. 
ovog člana, dužan da posebno prikaže kamatu po osnovu depozita,
kao i kamatu po osnovu zajma, odnosno 
kredita, do nivoa propisanog odredbama člana 62. ovog zakona.
Obveznik je dužan da uz poreski bilans priloži 
dokumentaciju u okviru koje i na način koji propiše ministar finansija, zajedno 
sa transakcijama iz člana 59. stav 1. ovog zakona i st. 1. i 2. ovog člana, 
posebno prikazuje vrednost istih transakcija po cenama koje bi se ostvarile na 
tržištu takvih ili sličnih transakcija da se nije radilo o povezanim licima 
(princip „van dohvata ruke”).
Izuzetno od stava 3. ovog člana, u slučaju da je 
transakcija sa povezanim licem jednokratna i da njena vrednost nije veća od 
vrednosti prometa za koju je zakonom koji uređuje porez na dodatu vrednost 
propisana obaveza evidentiranja za porez na dodatu vrednost, odnosno ukupna 
vrednost transakcija sa jednim povezanim licem u toku poreskog perioda nije veća 
od vrednosti prometa za koju je zakonom koji uređuje porez na dodatu vrednost 
propisana obaveza evidentiranja za porez na dodatu vrednost, obveznik uz poreski 
bilans podnosi dokumentaciju u formi izveštaja u skraćenom obliku, u okviru koje 
nije dužan da posebno prikazuje vrednost istih transakcija po cenama utvrđenim 
po principu „van dohvata ruke”.
U vrednost transakcije, odnosno ukupnu vrednost 
transakcija iz stava 4. ovog člana ne uključuju se kamate po osnovu zajmova, 
odnosno kredita, dati, odnosno primljeni avansi, kao i porez na dodatu vrednost.

Izuzetno od st. 3. i 4. ovog člana, obveznik nije 
dužan da po osnovu prodaje imovine iz člana 27. ovog zakona povezanom licu 
utvrđuje cenu te imovine po principu „van dohvata ruke”, odnosno nije dužan da 
podnosi dokumentaciju iz st. 3. i 4. ovog člana.
U smislu stava 3. ovog člana, za potrebe prikazivanja 
vrednosti transakcije sa povezanim licem po transfernoj ceni i njene vrednosti po 
ceni utvrđenoj po principu „van dohvata ruke” dozvoljena je, kada je to primereno 
okolnostima slučaja, primena objedinjenog pristupa za veći broj pojedinačnih 
transakcija, odnosno razloženog pristupa u slučaju složenih transakcija, gde je 
jednom transakcijom obuhvaćen veći broj pojedinačnih transakcija.
U slučaju da se obveznikova transferna cena po osnovu 
transakcije sa pojedinačnim povezanim licem razlikuje od cene te transakcije 
utvrđene primenom principa „van dohvata ruke”, on je dužan da u poresku osnovicu 
uključi:
1) iznos pozitivne razlike između prihoda po osnovu 
transakcije po ceni utvrđenoj primenom principa „van dohvata ruke” i prihoda po 
osnovu te transakcije po transfernoj ceni, ili
2) iznos pozitivne razlike između rashoda po osnovu te 
transakcije po transfernoj ceni i rashoda po osnovu te transakcije po ceni 
utvrđenoj primenom principa „van dohvata ruke”.
U slučaju kada je kod određivanja cene transakcije po 
principu „van dohvata ruke” utvrđen njen raspon, smatra se da se transferna cena 
te transakcije ne razlikuje od njene cene po principu „van dohvata ruke” ukoliko 
se vrednost transferne cene nalazi u okviru tog raspona.
U slučaju kada je kod cene transakcije po prinicipu 
„van dohvata ruke” utvrđen njen raspon, a vrednost transferne cene transakcije je 
izvan tog raspona, cena po principu „van dohvata ruke” za potrebe primene
stava 8. ovog člana je jednaka središnjoj vrednosti utvrđenog raspona.
Ministar finansija može predvideti slučajeve u kojima 
je dozvoljeno umanjenje iznosa koji se u skladu sa
stavom 8. ovog člana uključuje u 
poresku osnovicu po osnovu transakcije između poreskog obveznika i određenog 
povezanog lica, s tim da to umanjenje ne može dovesti do umanjenja poreske osnovice 
obveznika ispod iznosa koji bi bio utvrđen po osnovu njene transferne cene.
Obveznik može umanjiti poresku osnovicu po osnovu 
transakcija sa povezanim licima samo u slučaju primene odgovarajućih odredbi 
međunarodnih ugovora o izbegavanju dvostrukog oporezivanja.
Odredbe st. 1. do 12. ovog člana odnose se i na 
transakcije između stalne poslovne jedinice iz člana 4. ovog zakona i njene 
nerezidentne centrale.
*Službeni glasnik RS, broj 119/2012
**Službeni glasnik RS, broj 113/2017
Član 61.
Кod utvrđivanja cene transakcije po principu „van 
dohvata ruke”, koriste se sledeće metode:
1) metoda uporedive cene na tržištu;
2) metoda cene koštanja uvećane za uobičajenu zaradu 
(metoda troškova uvećanih za bruto maržu);
3) metoda preprodajne cene;
4) metoda transakcione neto marže;
5) metoda podele dobiti;
6) bilo koja druga metoda kojom je moguće utvrditi 
cenu transakcije po principu „van dohvata ruke”, pod uslovom da primena metoda 
prethodno navedenih u ovom stavu nije moguća ili da je ta druga metoda 
primerenija okolnostima slučaja od metoda prethodno navedenih u ovom stavu. 
Prilikom utvrđivanja cene transakcije po principu „van 
dohvata ruke” koristi se ona metoda koja najviše odgovara okolnostima slučaja, 
pri čemu je moguće koristiti i kombinaciju više metoda kada je to potrebno. 
Za potrebe utvrđivanja iznosa kamate koja bi se po 
principu „van dohvata ruke” obračunavala na zajmove, odnosno kredite između 
povezanih lica, ministar finansija može propisati iznose kamatnih stopa za koje 
će se smatrati da su u skladu sa principom „van dohvata ruke”. 
Poreski obveznik ima pravo da umesto iznosa 
kamatne stope iz stava 3. ovog 
člana za potrebe utvrđivanja iznosa kamatne stope koja bi se po principu „van 
dohvata ruke” obračunavala na zajam odnosno kredit sa povezanim licima, primeni 
opšta pravila o utvrđivanju cene transakcije po principu „van dohvata ruke” iz 
čl. 60. i 61. st. 1. i 2. ovog zakona.
Poreski obveznik koji se odluči da iskoristi pravo 
predviđeno u stavu 4. ovog člana, dužan je da opšta pravila o utvrđivanju cene 
transakcije po principu „van dohvata ruke” iz čl. 60. i 61. st. 1. i 2. ovog 
zakona primeni na sve zajmove, odnosno kredite sa povezanim licima.
Ukoliko poreski obveznik odluči da iskoristi pravo 
predviđeno u stavu 4. ovog člana, poreska uprava, za potrebe utvrđivanja iznosa 
kamate koja bi se po principu „van dohvata ruke” obračunavala na zajmove, 
odnosno kredite između tog obveznika i sa njima povezanih lica nije vezana 
iznosima kamatnih stopa iz stava 3. ovog člana.
*Službeni glasnik RS, broj 119/2012
**Službeni glasnik RS, broj 47/2013
Član 61a
Ministar finansija će, oslanjajući se na izvore vezane 
za oporezivanje transakcija između povezanih lica Organizacije za ekonomsku 
saradnju i razvoj (OECD), kao i drugih međunarodnih organizacija, bliže urediti 
primenu odredbi člana 10a i čl. 59. do 61. ovog zakona.
*Službeni glasnik RS, broj 119/2012
Član 61b
Republika, autonomna pokrajina, odnosno jedinica 
lokalne samouprave ne smatraju se pravnim licima za svrhu primene čl. 59. do 61a 
ovog zakona.
*Službeni glasnik RS, broj 142/2014
Član 61v
Rezidentni obveznik koji se smatra krajnjim matičnim 
pravnim licem međunarodne grupe povezanih pravnih lica, u smislu odredaba ovog 
člana, dužno je da nadležnom poreskom organu dostavi godišnji izveštaj o 
kontrolisanim transakcijama međunarodne grupe povezanih pravnih lica (u daljem 
tekstu: godišnji izveštaj), na način koji propiše ministar finansija.
Međunarodna grupa povezanih pravnih lica (u daljem 
tekstu: međunarodna grupa), u smislu stava 1. ovog člana, je grupa lica koja su 
međusobno povezana po osnovu vlasništva ili kontrole u smislu MRS, odnosno MSFI, 
i čiji je ukupni konsolidovani prihod, iskazan u konsolidovanim finansijskim 
izveštajima za period koji prethodi periodu za koji postoji obaveza izveštavanja 
u smislu ovog člana, najmanje 750 miliona evra u dinarskoj protivvrednosti po 
srednjem kursu Narodne banke Srbije na dan usvajanja konsolidovanih finansijskih 
izveštaja, i
1) čija jedna ili više članica ima obavezu da 
sastavlja, prikazuje, dostavlja i obelodanjuje konsolidovane finansijske izveštaje 
u skladu sa MRS, odnosno MSFI, ili bi tu obavezu imala kada bi bila pravno lice 
čijim akcijama se trguje na regulisanom tržištu u Republici ili izvan Republike, 
i
2) u kojoj je najmanje jedno pravno lice rezident druge 
poreske jurisdikcije u odnosu na ostale članice međunarodne grupe, ili je 
najmanje jedno pravno lice rezident jedne poreske jurisdikcije a podleže 
oporezivanju u drugoj poreskoj jurisdikciji po osnovu poslovanja preko stalne 
poslovne jedinice.
Кrajnjim matičnim pravnim licem međunarodne grupe (u 
daljem tekstu: krajnje matično pravno lice), u smislu stava 1. ovog člana, smatra 
se pravno lice, članica međunarodne grupe, ukoliko:
1) neposredno ili posredno, nad jednim ili više 
pravnih lica, članica međunarodne grupe, ima vlasništvo ili kontrolu koja stvara 
obavezu pripreme, sastavljanja, prikazivanja, dostavljanja i obelodanjivanja 
konsolidovanih finansijskih izveštaja u skladu sa zahtevima MRS, odnosno MSFI, 
odnosno, koje bi takvu obavezu imalo kada bi bilo pravno lice čijim akcijama se 
trguje na regulisanom tržištu u Republici ili izvan Republike, i
2) ne postoji drugo pravno lice unutar međunarodne 
grupe koje ima neposredno ili posredno vlasništvo ili kontrolu nad tim licem, i 
koje ima obavezu iz tačke 1) ovog stava.
Godišnji izveštaj se dostavlja za poslovnu godinu 
krajnjeg matičnog pravnog lica, za koju to lice ima obavezu da priprema 
finansijski izveštaj.
Izuzetno od stava 4. ovog člana, u slučaju da se 
poslovna godina jedne ili više članica međunarodne grupe razlikuje od poslovne 
godine krajnjeg matičnog pravnog lica krajnje matično pravno lice u godišnji 
izveštaj za sve takve članice međunarodne grupe na isti način unosi:
1) podatke za poslovnu godinu te članice koja se 
završila u periodu od 12 meseci pre poslednjeg dana perioda za koji se dostavlja 
godišnji izveštaj, ili 
2) podatke za period koji odgovara periodu iz stava 4. 
ovog člana.
Rezidentni obveznik, krajnje matično pravno lice, dužan 
je da nadležnom poreskom organu podnese godišnji izveštaj najkasnije u roku od 12 
meseci od isteka poslovne godine za koju se dostavlja godišnji izveštaj.
Poreskom jurisdikcijom za potrebe ovog člana smatraće 
se svaka teritorija koja primenjuje zasebno poresko zakonodavstvo koje je 
nezavisno od propisa neke druge teritorije, bez obzira da li se smatra zasebnom 
državom ili delom teritorije druge države.
Ministar finansija, oslanjajući se na izvore vezane za 
dobru praksu u vezi sa izveštavanjem o kontrolisanim transakcijama Organizacije 
za ekonomsku saradnju i razvoj, bliže uređuje uslove i način podnošenja godišnjeg 
izveštaja.
*Službeni glasnik RS, broj 86/2019
Кamata „van dohvata ruke” i sprečavanje utanjene kapitalizacije
Član 62.
Кod duga prema poveriocu sa statusom povezanog lica iz člana 59. ovog zakona, 
poreskom obvezniku, izuzev banci i privrednom društvu koje obavlja delatnost 
finansijskog lizinga u skladu sa propisima koji uređuju finansijski lizing (u 
daljem tekstu: davalac finansijskog lizinga), priznaje se kao rashod u poreskom 
bilansu iznos kamate i pripadajućih troškova na zajam, odnosno kredit do visine 
četvorostruke vrednosti obveznikovog sopstvenog kapitala.
Za banke i davaoce finansijskog lizinga limit iz stava 1. ovog člana je 
desetostruki iznos obveznikovog sopstvenog kapitala.
Sopstveni kapital, u smislu ovog zakona, jednak je 
razlici između aktive na osnovu koje obveznik ostvaruje prihod i dugova sa njom 
povezanih, s tim što su i aktiva i dugovi uprosečeni za stanje na dan 1. januara 
i 31. decembra tekuće godine.
Ministar finansija bliže uređuje način sprečavanja 
utanjene kapitalizacije.
*Službeni glasnik RS, broj 18/2010
**Službeni glasnik RS, broj 119/2012
Deo deveti
UTVRĐIVANJE I NAPLATA POREZA NA DOBIT PRAVNIH LICA
*Službeni glasnik RS, broj 18/2010
Podnošenje poreske prijave
Član 63.
Poreski obveznik je dužan da nadležnom poreskom organu 
podnese poresku prijavu u kojoj je obračunat porez, za period za koji se 
utvrđuje porez.
Uz poresku prijavu poreski obveznik je dužan da 
podnese i poreski bilans za period iz stava 1. ovog člana.
Poreska prijava podnosi se u roku od 180 dana od dana 
isteka perioda za koji se utvrđuje porez.
Pored poreske prijave iz stava 3. ovog člana, obveznik 
iz člana 34. stav 1. ovog zakona podnosi i poresku prijavu u roku koji je 
propisan stavom 2. tog člana ovog zakona.
Poreski obveznik iz člana 34.
stav 4. ovog 
zakona podnosi isključivo poreske prijave u rokovima propisanim
stavom 5. tog člana ovog 
zakona.
Izuzetno od stava 3. ovog člana, u slučaju statusne 
promene koja ima za posledicu prestanak društva, poreska prijava podnosi se u 
roku od 60 dana od dana statusne promene.
Ako poreski obveznik uz poresku prijavu ne podnese i 
poreski bilans smatra se da poreska prijava nije podneta.
Odredbe st. 1. do 3. ovog člana shodno se primenjuju i 
na nerezidentnog obveznika iz člana 5. ovog zakona.
Sadržaj poreske prijave i poreskog bilansa koje 
podnosi poreski obveznik iz člana 1. st. 1. do 3. i člana 5. ovog zakona bliže 
uređuje ministar finansija.
*Službeni glasnik RS, broj 142/2014
**Službeni glasnik RS, broj 113/2017
Član 64.
Obveznik poreza koji u toku godine otpočne sa 
obavljanjem delatnosti dužan je da podnese poresku prijavu u roku od 15 dana od 
dana upisa u registar nadležnog organa.
U poreskoj prijavi iz stava 1. ovog člana obveznik 
daje procenu prihoda, rashoda i dobiti za poreski period koji, za obveznika 
registrovanog do 15. u mesecu, započinje mesecom u kome je registrovan, a za 
obveznika registrovanog od 16. do kraja meseca, prvim narednim mesecom. U 
poreskoj prijavi obveznik obračunava i mesečni iznos akontacije poreza na dobit.
Obveznik – stečajni dužnik nad kojim je u toku godine 
obustavljen stečajni postupak usled prodaje stečajnog dužnika kao pravnog lica, 
dužan je da podnese poresku prijavu u roku od 15 dana od pravosnažnosti rešenja o 
obustavi stečajnog postupka.
U poreskoj prijavi iz stava 3. ovog člana obveznik 
daje procenu prihoda, rashoda i dobiti za poreski period koji započinje narednim 
danom u odnosu na dan pravosnažnosti rešenja o obustavi stečajnog postupka. U 
poreskoj prijavi obveznik obračunava i mesečni iznos akontacije poreza na dobit.
Odredbe st. 3. i 4. ovog člana shodno se primenjuju i u 
slučaju obustave postupka likvidacije u toku godine.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 113/2017
Član 65.
Brisan je (vidi član 45. Zakona - 119/2012-3)
Obračunavanje i plaćanje poreza
*Službeni glasnik RS, broj 84/2004
Član 66.
Poreski obveznik je dužan da u poreskoj prijavi 
obračuna porez na dobit za poreski period za koji se prijava podnosi.
Ako je obveznik poreza u vidu akontacije platio manje 
poreza nego što je bio dužan da plati po obavezi obračunatoj u poreskoj prijavi, 
dužan je da razliku uplati najkasnije do podnošenja poreske prijave. 
Brisan je raniji stav 3. (vidi član 17. Zakona - 47/2013-9).
Ako je obveznik poreza u vidu akontacije platio više 
poreza nego što je bio dužan da plati po obavezi obračunatoj u poreskoj prijavi, 
više plaćeni porez uračunava se kao akontacija za naredni period ili se 
obvezniku vraća na njegov zahtev.
*Službeni glasnik RS, broj 84/2004
Član 67.
Poreski obveznik, osim nedobitne organizacije i poreskog obveznika iz 
člana 34. ovog zakona, sa izuzetkom poreskog obveznika u postupku 
reorganizacije, tokom godine porez na dobit plaća u vidu mesečnih 
akontacija, čiju visinu utvrđuje na osnovu oporezive dobiti koja ne sadrži 
kapitalne dobitke i gubitke, a koja je iskazana u poreskoj prijavi za prethodnu 
godinu, odnosno prethodni poreski period, i u kojoj se iskazuju i podaci od 
značaja za utvrđivanje visine akontacije u tekućoj godini.
Mesečna akontacija poreza na dobit plaća se do 15-og u 
mesecu za prethodni mesec.
Plaćanje mesečnih akontacija u skladu sa poreskom prijavom iz stava 1. ovog 
člana vrši se za mesec u kome je prijava podneta, i to počev od prvog dana 
narednog meseca u odnosu na mesec u kome je prijava podneta. 
Do početka plaćanja mesečne akontacije u skladu sa stavom 3. ovog člana, 
obveznik u tekućoj godini plaća mesečnu akontaciju u visini koja odgovara 
mesečnoj akontaciji iz poslednjeg meseca prethodnog poreskog perioda, a početkom 
plaćanja mesečne akontacije u skladu sa stavom 3. ovog člana, visina tih 
akontacija se koriguje naviše ili naniže, tako da se ukupno plaćene akontacije 
od početka tekuće godine, odnosno početka poreskog perioda dovedu na iznos kao 
da je uplata akontacija vršena u skladu sa poreskom prijavom iz stava 3. ovog 
člana.
Na iznos mesečnih akontacija koje nisu plaćene u roku 
utvrđenom u stavu 2. ovog člana, poreski obveznik dužan je da obračuna i plati 
kamatu, u skladu sa zakonom kojim se uređuje poreski postupak i poreska 
administracija.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 119/2012
****Službeni glasnik RS, broj 142/2014

Član 68.
Ako u tekućoj godini dođe do značajnih promena u poslovanju obveznika, promene 
poreskih instrumenata ili drugih okolnosti koje bitno utiču na visinu mesečne 
akontacije poreza, poreski obveznik može, po podnošenju poreske prijave iz člana 
63. stav 1. ovog zakona, podneti poresku prijavu sa poreskim bilansom, u kojoj 
će iskazati podatke od značaja za izmenu mesečne akontacije i obračunati njenu 
visinu, najkasnije u roku od 30 dana po isteku perioda za koji se sastavlja 
poreski bilans.
Poreski obveznik može započeti plaćanje akontacije u skladu sa poreskom 
prijavom iz stava 1. ovog člana za mesec u kome je prijava podneta, i to počev 
od prvog dana narednog meseca u odnosu na mesec u kome je prijava podneta.
*Službeni glasnik RS, broj 84/2004
**Službeni glasnik RS, broj 18/2010
Član 68a
Poreski obveznik koji nema obavezu plaćanja poreza na 
dobit u vidu mesečnih akontacija u skladu sa ovim zakonom, porez na dobit plaća 
za poreski period u roku propisanom za podnošenje poreske prijave i poreskog 
bilansa za taj period.
*Službeni glasnik RS, broj 142/2014
Član 69.
Ako obveznik poreza ne podnese poresku prijavu ili ako 
se u postupku poreske kontrole utvrdi da je poreska prijava nepotpuna, da sadrži 
netačne podatke ili da postoje drugi nedostaci i nepravilnosti od značaja za 
utvrđivanje poreske obaveze, Poreska uprava utvrđuje poresku obavezu za poreski 
period, odnosno mesečnu akontaciju za tekuću godinu, u skladu sa zakonom kojim 
se uređuje poreski postupak i poreska administracija.
*Službeni glasnik RS, broj 84/2004
Član 70.
Brisan je (vidi član 16. Zakona - 142/2014-192)
Član 70a
Rešenje po podnetoj poreskoj prijavi iz člana 40. stav 9. ovog zakona 
nadležni poreski organ donosi u roku od 15 dana od dana prijema prijave.
Porez utvrđen rešenjem nadležnog poreskog organa iz 
 stava 1. ovog člana, 
poreski obveznik je dužan da uplati u roku od 15 dana od dana kada mu je rešenje 
dostavljeno.
*Službeni glasnik RS, broj 18/2010
**Službeni glasnik RS, broj 142/2014
***Službeni glasnik RS, broj 112/2015
Porez po odbitku
Član 71. 
Porez po odbitku na prihode iz člana 40. st. 1, 2, 3. i 14. ovog zakona 
za svakog obveznika i za svaki pojedinačno ostvareni, odnosno isplaćeni prihod 
isplatilac obračunava, obustavlja i uplaćuje na propisane račune
u roku od tri dana od dana kada 
je prihod ostvaren, odnosno isplaćen.
Prihod iz stava 1. ovog člana je bruto prihod koji bi nerezidentno pravno 
lice, odnosno rezidentni obveznik ostvario, odnosno naplatio da porez nije 
odbijen od ostvarenog, odnosno isplaćenog prihoda.
Poreska prijava za porez po odbitku iz stava 1. ovog 
člana podnosi se u roku od tri dana od dana isplate prihoda na koji se obračunava i plaća porez po 
odbitku u skladu sa ovim zakonom.
Porez po odbitku iz stava 1. ovog člana obračunava se i plaća po propisima 
koji važe na dan ostvarivanja, odnosno isplate prihoda.
*Službeni glasnik RS, broj 84/2004
**Službeni glasnik RS, broj 18/2010
***Službeni glasnik RS, broj 142/2014
****Službeni glasnik RS, broj 91/2015 (Autentično tumačenje)
*****Službeni glasnik RS, broj 112/2015
*6Službeni glasnik RS, 
broj 113/2017
Član 71a
Ako poreska prijava sadrži nedostatke u pogledu 
formalne ispravnosti i matematičke tačnosti, Poreska uprava u elektronskom 
obliku obaveštava podnosioca poreske prijave o tim nedostacima.
Ponovno dostavljanje poreske prijave sa otklonjenim 
nedostacima iz stava 1. ovog člana, ne smatra se podnošenjem izmenjene poreske 
prijave.
Poreska prijava smatra se podnetom kada Poreska uprava 
potvrdi formalnu ispravnost i matematičku tačnost iskazanih podataka, dodeli 
broj prijave, broj odobrenja za plaćanje ukupnog iznosa obaveze po tom osnovu i u 
elektronskom obliku dostavi te informacije podnosiocu poreske prijave.
*Službeni glasnik RS, broj 142/2014
Žalba
Član 72.
Prestao je da važi (vidi član 192. Zakona – 80/2002-1)
Obnova postupka
Član 73.
Prestao je da važi (vidi član 192. Zakona – 80/2002-1)
Primena zakona koji uređuje poreski postupak
*Službeni glasnik RS, broj 84/2004
Član 74.
U pogledu utvrđivanja, naplate i povraćaja poreza, 
pravnih lekova, kaznenih odredaba i drugih pitanja koja nisu uređena ovim zakonom 
primenjuju se odredbe zakona kojim se uređuje poreski postupak i poreska 
administracija.
*Službeni glasnik RS, broj 84/2004
Čl. 75. i 76.  
Brisani su (vidi član 46. Zakona – 84/2004-34)
Čl. 77. do 110.
Prestali su da važe (vidi član 192. Zakona – 80/2002-1)
Jemstvo
Član 111.
Za isplatu poreza po odbitku jemči isplatilac prihoda.
Za neizmirene poreske obaveze pravnog lica organizovanog u obliku ortačkog 
društva neograničeno solidarno odgovara svaki član društva svojom imovinom.
Za neizmirene poreske obaveze pravnog lica organizovanog u obliku komanditnog 
društva odgovara neograničeno solidarno komplementar.
Akcionar, odnosno član društva sa ograničenom odgovornošću koji poseduje 50% 
i više akcija, odnosno udela odgovara neograničeno solidarno za neizmirene 
poreske obaveze zavisnog društva.
Poreske obaveze u smislu st. 2. do 4. ovog člana obuhvataju i troškove 
prinudne naplate, kamate i novčane kazne, kao i troškove poresko-prekršajnog 
postupka.
*Službeni glasnik RS, broj 18/2010
**Službeni glasnik RS, broj 119/2012
Deo deseti
КAZNENE ODREDBE
Član 112.
Prestao je da važi (vidi član 85. Zakona - 68/2014-3)
Član 112a
U slučaju da poreski obveznik propusti da priloži uz 
poreski bilans dokumentaciju iz člana 60. stav 3. ovog zakona, odnosno priloži 
je u nepotpunom obliku, nadležni poreski organ će mu izdati opomenu i naložiti 
da to učini ili da je dopuni u roku koji ne može biti kraći od 30 niti duži od 
90 dana od dana dostavljanja opomene.
*Službeni glasnik RS, broj 119/2012
Član 113.
Prestao je da važi (vidi član 85. Zakona - 68/2014-3)
Član 114.
Prestao je da važi (vidi član 192. Zakona – 80/2002-1).
Deo jedanaesti
PRELAZNE I ZAVRŠNE ODREDBE
Član 115.
Obveznik koji je do dana stupanja na snagu ovog zakona stekao pravo na poresko 
oslobođenje i olakšice iz čl. 42. i 46. Zakona o porezu na dobit preduzeća 
(„Službeni glasnik RS”, br. 43/94, 53/95, 52/96, 54/96, 42/98, 48/99 i 54/99) 
ima pravo da koristi to oslobođenje do isteka roka do koga je utvrđeno.
Član 116.
Postupak utvrđivanja i naplate poreza na dobit preduzeća za 2001. godinu, koji 
je započet po čl. 43. i 60a Zakona o porezu na dobit preduzeća („Službeni 
glasnik RS”, br. 43/94, 53/95, 52/96, 54/96, 42/98, 48/99 i 54/99) okončaće se u 
skladu sa tim zakonom.
Član 117.
Poreski bilans za period od 1. januara do 30. juna 2001. godine sastaviće se 
u skladu sa propisima koji su važili do dana početka primene ovog zakona.
Poreski bilans iz stava 1. ovog člana podnosi se u roku od osam dana po 
isteku roka propisanog za podnošenje polugodišnjeg obračuna rezultata poslovanja.
Član 118.
Danom početka primene ovog zakona prestaje da važi Zakon o porezu na dobit 
preduzeća („Službeni glasnik RS”, br. 43/94, 53/95, 52/96, 54/96, 42/98, 48/99 i 
54/99).
Do donošenja propisa po odredbama ovog zakona primenjivaće se propisi doneti na 
osnovu zakona iz stava 1. ovog člana.
Član 119.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, a primenjivaće se od 1. jula 2001. godine, osim člana 
107. koji se primenjuje od dana stupanja na snagu Zakona.
ODREDBE КOJE NISU UNETE U „PREČIŠĆEN TEКST“ ZAКONA

Zakon o izmenama i dopunama Zakona o porezu na dobit preduzeća: "Službeni 
glasnik RS“, broj 80/2002-25
Član 9.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, a primenjuje se od 1. januara 2003. godine, osim 
člana 1. koji se primenjuje od dana stupanja na snagu ovog zakona.

Zakon o izmenama i dopunama Zakona o porezu na dobit preduzeća: "Službeni 
glasnik RS", broj 43/2003-23
Član 5.  
Banke i druge finansijske organizacije poreski bilans za 2003. godinu i 
naredne godine sastavljaju u skladu sa članom 2. ovog zakona.  
Član 6.  
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.

Zakon o izmenama i dopunama Zakona o porezu na dobit preduzeća: "Službeni 
glasnik RS", broj 84/2004-34
Član 50.  
Efekti usklađivanja početnog stanja u poslovnim knjigama od 1. januara 2004. 
godine, radi primene MRS u skladu sa propisima koji uređuju računovodstvo, i 
član 16. ovog zakona, nisu od uticaja na utvrđenu poresku obavezu obveznika za 
2003. godinu i na visinu utvrđene akontacije za 2004. godinu.  
Član 51.  
Vlada Republike Srbije urediće način utvrđivanja i plaćanja mesečnih akontacija 
poreza na dobit za 2004. godinu posle stupanja na snagu ovog zakona. 
 

Član 52.  
Poreski kredit iz člana 30. ovog zakona, poreski obveznik može ostvarivati u 
2004. godini po osnovu ulaganja u osnovna sredstva koja su izvršena u skladu sa 
odredbama tog člana, od dana stupanja na snagu ovog zakona.


Član 53.  
Obveznik koji je do dana stupanja na snagu ovog zakona stekao pravo i započeo 
korišćenje poreske olakšice po članu 49. Zakona o porezu na dobit preduzeća 
(„Službeni glasnik RS", br. 25/01, 80/02 i 43/03), nastavlja sa korišćenjem te 
olakšice do isteka roka njenog korišćenja, pod uslovima koji su bili propisani 
odredbama tog člana.  
Član 54.  
Poreski obveznici koji ostvare pravo na poreske podsticaje po ovom zakonu, ne 
mogu se dovesti u nepovoljniji položaj u pogledu uslova i rokova za ostvarivanje 
tih prava zbog naknadne izmene zakona i drugih propisa.  
Član 55.  
Poreski bilans za 2004. godinu sastaviće se u skladu sa odredbama ovog 
zakona.  
Član 56.  
Odredbe čl. 1-14. i čl. 16-19. ovog zakona primenjivaće se od 1. januara 2004. 
godine.  
Član 57.  
Ovaj zakon stupa na snagu osmog dana od dana objavljivanja u „Službenom 
glasniku Republike Srbije".

Zakon o izmenama i dopunama Zakona o porezu na dobit preduzeća: "Službeni 
glasnik RS", broj 18/2010-39
Član 71.
Poreski obveznik koji do 31. decembra 2009. godine nije ostvario pravo na 
poreski podsticaj iz čl. 50a i 50b Zakona o porezu na dobit preduzeća („Službeni 
glasnik RS”, br. 25/01, 80/02, 80/02 – dr. zakon, 43/03 i 84/04), navedene 
poreske podsticaje koristi pod uslovima utvrđenim propisima koji važe od 1. 
januara 2010. godine.
Član 72.
Poreski obveznik koji je do 31. decembra 2009. godine ostvario pravo na 
prenos kapitalnog gubitka i prenos gubitka iz člana 30. stav 3. i člana 32, kao 
i na prenos neiskorišćenog dela poreskog kredita iz člana 52. stav 4. Zakona o 
porezu na dobit preduzeća („Službeni glasnik RS”, br. 25/01, 80/02, 80/02 – dr. 
zakon, 43/03 i 84/04) i iskazao podatke u poreskom bilansu i poreskoj prijavi za 
2009. godinu, može to pravo da koristi do isteka roka i na način propisan tim 
zakonom.
Član 73.
Propise iz čl. 3, 18, 30, 53. i 59. ovog zakona, ministar finansija doneće 
najkasnije u roku od 12 meseci od dana stupanja na snagu ovog zakona.
Član 74.
Poreski bilans za 2009. godinu sastaviće se u skladu sa propisima koji su 
važili na dan 31. decembra 2009. godine.
Član 75.
Po odredbama ovog zakona vršiće se utvrđivanje, obračunavanje i plaćanje poreske 
obaveze počev od 1. januara 2010. godine, saglasno odredbama čl. 3, 6, 8, 9, 10, 
11, 15, 16, 18, 20, 21, 29, 33, 34, 39, 40, 41, 47, 52, 58. i 59. ovog zakona.
Član 76.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.

Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 101/2011-264
Član 13.
Odredbe ovog zakona primenjuju se na utvrđivanje, obračunavanje i plaćanje 
poreske obaveze počev za 2012. godinu.  
Član 14.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, a odredba člana 1. stav 1. ovog zakona primenjuje se 
od 1. februara 2012. godine.

Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 119/2012-3
Član 53.
Poreski obveznik koji je do 31. decembra 2012. godine, ostvario pravo na 
poreske podsticaje iz čl. 45, 48a, 50a i 50b Zakona o porezu na dobit pravnih 
lica („Službeni glasnik RS”, br. 25/01, 80/02, 80/02 – dr. zakon, 43/03, 84/04, 
18/10 i 101/11) i iskazao podatke u poreskom bilansu i poreskoj prijavi za 2012. 
godinu, može to pravo da koristi do isteka roka i na način propisan tim zakonom. 
 

Član 54.
Poreski obveznik koji do 31. decembra 2012. godine, nije ispunio uslove za 
ostvarivanje prava na poreski podsticaj iz člana 50a Zakona o porezu na dobit 
pravnih lica („Službeni glasnik RS”, br. 25/01, 80/02, 80/02 –dr. zakon, 43/03, 
84/04, 18/10 i 101/11), navedeni poreski podsticaj koristi pod uslovima 
utvrđenim propisima koji važe od 1. januara 2013. godine.  
Član 55.
Propise iz čl. 1, 15, 38. i 42. ovog zakona, ministar finansija doneće 
najkasnije u roku od šest meseci od dana stupanja na snagu ovog zakona.
Član 56.
Odredbe ovog zakona primenjuju se na utvrđivanje, obračunavanje i plaćanje 
poreske obaveze počev za 2013. godinu, a odredbe čl. 1, 6, 7, 15, 18, 19, 22, 
47. i 48. ovog zakona primenjuju se od narednog dana od dana stupanja na snagu 
ovog zakona.
Akontaciju poreza na dobit pravnih lica za 2013. godinu, koja se utvrđuje u 
poreskoj prijavi za 2012. godinu, obveznik utvrđuje i plaća primenom stope iz 
člana 17. ovog zakona.
Do početka plaćanja mesečne akontacije u skladu sa stavom 2. ovog člana, 
obveznik plaća akontaciju, počev za januar 2013. godine do početka plaćanja 
akontacije utvrđene u poreskoj prijavi za 2012. godinu, u visini koja odgovara 
iznosu akontacije obračunate za mesec decembar 2012. godine, uvećanom za 50%.
Član 57.
Obveznik koji porez utvrđuje za poreski period različit od kalendarske godine 
dužan je da akontaciju za januar 2013. godine, i svaki naredni mesec 2013. 
godine, do isteka poreskog perioda u 2013. godini, uveća za 50%.
Za poreski period koji je započeo u 2012. godini, i koji ističe u 2013. 
godini, obveznik iz stava 1. ovog člana poreski bilans podnosi u skladu sa 
odredbama ovog zakona, a konačnu poresku obavezu obračunava primenjujući poresku 
stopu koja predstavlja ponderisani prosek poreskih stopa od 10% i 15%.
Ponderisana prosečna poreska stopa iz stava 2. ovog člana obračunava se tako 
što se iznos dobijen množenjem broja 10 i broja meseci poreskog perioda tokom 
kalendarske 2012. godine, sabere sa iznosom dobijenim množenjem broja 15 i broja 
meseci poreskog perioda tokom kalendarske 2013. godine, tako dobijeni iznos 
podeli sa 12 i doda oznaka %.  
Član 58.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.  

Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 47/2013-9
Član 20.
Odredbe ovog zakona primenjuju se na utvrđivanje, obračunavanje i plaćanje 
poreske obaveze počev za 2013. godinu, a odredbe čl. 9, 10. i 18. ovog zakona 
primenjuju se od narednog dana od dana stupanja na snagu ovog zakona.
Odredba člana 1. stav 4. ovog zakona primenjuje se od dana stupanja na snagu 
zakona kojim se uređuje oporezivanje posebnim porezom po tonaži broda.
Član 21.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.  

Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 108/2013-8
Član 3.  
Poreski obveznik koji je do 31. decembra 2013. godine ostvario pravo na 
poreski podsticaj iz člana 48. Zakona o porezu na dobit pravnih lica („Službeni 
glasnik RS”, br. 25/01, 80/02, 80/02 – dr. zakon, 43/03, 84/04, 18/10, 101/11, 
119/12 i 47/13) i iskazao podatke u poreskom bilansu i poreskoj prijavi za 2013. 
godinu, može to pravo da koristi do isteka roka i na način propisan tim zakonom. 
 

Član 4.  
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”, a primenjivaće se od 1. januara 2014. godine. 
 


Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 142/2014-192
Član 20.
Na utvrđivanje, obračunavanje i plaćanje poreske obaveze obveznika nad kojima 
nije okončan, odnosno zaključen postupak koji se sprovodi u skladu sa zakonom 
kojim se uređuje likvidacija, odnosno u skladu sa zakonom kojim se uređuje 
stečaj, do dana stupanja na snagu ovog zakona, primenjuju se odredbe Zakona o 
porezu na dobit pravnih lica („Službeni glasnik RS”, br. 25/01, 80/02, 80/02 – 
dr. zakon, 43/03, 84/04, 18/10, 101/11, 119/12, 47/13, 108/13 i 68/14 – dr. 
zakon).
Član 21.
Odredbe čl. 3. i 12. ovog zakona primenjuju se na utvrđivanje, obračunavanje i 
plaćanje poreske obaveze za 2014. godinu.
Odredbe člana 9. st. 7. do 9, člana 18. stav 1. i člana 19. ovog zakona 
primenjuju se od dana koji je određen zakonom kojim se uređuju poreski postupak i 
poreska administracija kao dan od kojeg se poreske prijave podnose isključivo u 
elektronskom obliku.
Član 22.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.

Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 112/2015-8
Član 27.
Odredbe čl. 18, 19, 25. i 26. ovog zakona primenjuju se od 1. marta 2016. 
godine.
Član 28.
Ovaj zakon stupa na snagu 1. januara 2016. godine.
Zakon o izmenama i dopunama Zakona o porezu na dobit pravnih lica: "Službeni 
glasnik RS", broj 113/2017-183
Član 18.
Poreski obveznik koji do 31. decembra 2017. godine nije ispunio 
uslove za ostvarivanje prava na poresko oslobođenje iz člana 50a Zakona o porezu 
na dobit pravnih lica („Službeni glasnik RS”, br. 25/01, 80/02, 80/02 – dr. 
zakon, 43/03, 84/04, 18/10, 101/11, 119/12, 47/13, 108/13, 68/14 – dr. zakon, 
142/14, 91/15 – autentično tumačenje i 112/15), navedeni poreski podsticaj 
koristi pod uslovima propisanim ovim zakonom.
Član 19.
Odredbe čl. 2, 3. i 4. ovog zakona primenjuju se na utvrđivanje, 
obračunavanje i plaćanje poreske obaveze za 2017. godinu.
Odredbe čl. 9. i 17. ovog zakona primenjuju se od 1. aprila 2018. 
godine.
Odredbe čl. 7. i 16. ovog zakona primenjuju se od 1. avgusta 2018. 
godine.
Član 20.
Ovaj zakon stupa na snagu 1. januara 2018. godine.
Zakon o izmenama i dopunama Zakona o porezu na dobit 
pravnih lica: "Službeni glasnik RS", broj 95/2018-258
Član 14.
Odredbe člana 10. Zakona o porezu na dobit 
pravnih lica („Službeni glasnik RS”, br. 25/01, 80/02, 80/02 – dr. zakon, 43/03, 
84/04, 18/10, 101/11, 119/12, 47/13, 108/13, 68/14 – dr. zakon, 142/14, 91/15 – 
autentično tumačenje, 112/15 i 113/17) primenjuju se na obračun amortizacije 
stalnih sredstava stečenih zaključno sa 31. decembrom 2018. godine, odnosno 
poslednjim danom poreskog perioda koji počinje u 2018. godini, a za stalna 
sredstva razvrstana u grupe II–V najkasnije na obračun amortizacije tih 
sredstava zaključno sa 31. decembrom 2028. godine, odnosno poslednjim danom 
poreskog perioda koji počinje u 2028. godini.
Ukoliko je, primenom stava 1. ovog člana, 
krajnji saldo za: II grupu manji od 10%; III grupu manji od 15%; IV grupu manji od 
20% i V grupu manji od 30%, u odnosu na saldo utvrđen na dan 31. decembra 2018. 
godine, odnosno na poslednji dan poreskog perioda koji počinje u 2018. godini, kao 
rashod amortizacije priznaje se celokupan saldo grupe.
Obračun amortizacije u skladu sa odredbama 
člana 1. ovog zakona primenjuje se za stalna sredstva stečena počev od 1. januara 
2019. godine, odnosno od prvog dana poreskog perioda koji počinje u 2019. godini.
Član 15.
Odredbe ovog zakona primenjuju se na 
utvrđivanje, obračunavanje i plaćanje poreske obaveze počev za 2019. godinu, 
odnosno za poreski period koji počinje u 2019. godini, a odredbe člana 4. ovog 
zakona primenjuju se od dana stupanja na snagu ovog zakona, odnosno na utvrđivanje, 
obračunavanje i plaćanje poreske obaveze počev za 2018. godinu.
Odredbe člana 5. ovog zakona primenjuju se na 
prihode ostvarene po osnovu naknade za iskorišćavanje autorskog dela ili predmeta 
srodnog prava, koji su deponovani u registar nadležnog organa, počev od 1. 
januara 2019. godine.
Odredba stava 2. ovog člana shodno se 
primenjuje i na prihode koje ostvari nosilac prava ili podnosilac prijave u vezi 
sa pronalaskom, na osnovu zakona kojim se uređuju patenti. 
Član 16.
Ovaj zakon stupa na snagu narednog dana od 
dana objavljivanja u „Službenom glasniku Republike Srbije”. 


Zakon o izmenama i dopunama Zakona o porezu na dobit 
pravnih lica: "Službeni glasnik RS", broj 86/2019-34
Član 9. 
Odredbe ovog zakona primenjuju se na 
utvrđivanje, obračunavanje i plaćanje poreske obaveze počev za 2020. godinu, 
odnosno za poreski period koji počinje u 2020. godini, a odredbe člana 1. ovog 
zakona primenjuju se na utvrđivanje, obračunavanje i plaćanje poreske obaveze počev 
za 2019. godinu.
Član 10.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”. 


