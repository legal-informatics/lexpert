


	
	Zakon

	


	
				
				Redakcijski prečišćen tekst
				
				ZAКON
				o sprečavanju pranja novca i finansiranja terorizma 
				"Službeni glasnik RS", br. 113 od 17. decembra 
				2017, 91 od 24. decembra 2019.
				I. UVODNE ODREDBE
				Predmet zakona
				Član 1.
				Ovim zakonom propisuju se radnje i mere koje se preduzimaju radi sprečavanja i otkrivanja pranja novca i finansiranja terorizma.
				Ovim zakonom uređuje se nadležnost Uprave za sprečavanje pranja novca (u daljem tekstu: Uprava) i nadležnost drugih organa za sprovođenje odredaba ovog zakona.
				Pranje novca i finansiranje terorizma
				Član 2.
				Pranjem novca, u smislu ovog zakona, smatra se:
				1) konverzija ili prenos imovine stečene izvršenjem krivičnog dela;
				2) prikrivanje ili netačno prikazivanje prave prirode, porekla, mesta nalaženja, kretanja, raspolaganja, vlasništva ili prava u vezi sa imovinom koja je stečena izvršenjem krivičnog dela;
				3) sticanje, držanje ili korišćenje imovine stečene izvršenjem krivičnog dela.
				Pranjem novca, u smislu ovog 
				zakona, smatraju se i aktivnosti iz stava 1. ovog člana izvršene 
				izvan teritorije Republike Srbije.
				Finansiranjem terorizma, u smislu ovog zakona, smatra se obezbeđivanje ili prikupljanje imovine ili pokušaj njenog obezbeđivanja ili prikupljanja, u nameri da se koristi ili sa znanjem da može biti korišćena, u celosti ili delimično:
				1) za izvršenje terorističkog akta;
				2) od strane terorista;
				3) od strane terorističkih organizacija.
				Pod finansiranjem terorizma smatra se i podstrekavanje i pomaganje u obezbeđivanju i prikupljanju imovine, bez obzira da li je teroristički akt izvršen i da li je imovina korišćena za izvršenje terorističkog akta.
				Terorističkim aktom, u smislu ovog zakona, smatra se delo utvrđeno sporazumima navedenim u aneksu uz Međunarodnu konvenciju o suzbijanju finansiranja terorizma, kao i bilo koje drugo delo čiji je cilj da izazove smrt ili težu telesnu povredu civila ili bilo kog drugog lica koje ne učestvuje aktivno u neprijateljstvima u slučaju oružanog sukoba, kada je svrha takvog dela, po njegovoj prirodi ili spletu okolnosti povezanih sa tim delom, da zastraši stanovništvo, ili da primora neku vladu ili neku međunarodnu organizaciju da učini ili da se uzdrži od činjenja nekog dela.
				Teroristom, u smislu ovog zakona, smatra se lice koje samo ili sa drugim licima sa umišljajem:
				1) pokuša ili učini teroristički akt na bilo koji način, neposredno ili posredno;
				2) podstrekava i pomaže u izvršenju terorističkog akta;
				3) raspolaže saznanjem o nameri grupe terorista da izvrši teroristički akt, doprinese izvršenju ili pomogne grupi nastavljanje vršenja terorističkog akta sa zajedničkom svrhom.
				Terorističkom organizacijom, u smislu ovog zakona, smatra se grupa terorista koja:
				1) pokuša ili učini teroristički akt na bilo koji način, neposredno ili posredno;
				2) podstrekava i pomaže u izvršenju terorističkog akta;
				3) raspolaže saznanjem o nameri grupe terorista da izvrši teroristički akt, doprinese izvršenju ili pomogne grupi nastavljanje vršenja terorističkog akta sa zajedničkom svrhom.
				*Službeni glasnik RS, broj 91/2019
				Pojmovi
				Član 3.
				Pojedini 
				pojmovi u smislu ovog zakona imaju sledeće značenje:
				1) 
				imovina jesu stvari, novac, prava, hartije od vrednosti i druge 
				isprave u bilo kom obliku, kojima se može utvrditi pravo svojine 
				i druga prava;
				2) novac 
				jeste gotov novac (domaći i strani), sredstva na računima 
				(dinarska i devizna) i elektronski novac;
				3) 
				fizički prenosiva sredstva plaćanja jesu gotov novac, čekovi, 
				menice i druga fizički prenosiva sredstva plaćanja, plativa na 
				donosioca;
				4) lice 
				stranog prava je pravna forma organizovanja u cilju upravljanja i 
				raspolaganja imovinom koja ne postoji u domaćem zakonodavstvu 
				(npr.: trast, anstalt, fiducije, fidokomis i sl.);
				5) 
				stranka jeste fizičko lice, preduzetnik, pravno lice, lice 
				stranog prava i lice građanskog prava koje vrši transakciju ili 
				uspostavlja poslovni odnos sa obveznikom;
				6) trast 
				je lice stranog prava koje jedno lice, osnivač (settlor, 
				trustor) uspostavlja za života ili po smrti, a koje poverava 
				imovinu na raspolaganje i upravljanje povereniku (trustee) u korist 
				korisnika (beneficiary) ili u neku posebno naznačenu svrhu, i to 
				tako da: imovina nije deo imovine osnivača trasta; pravo svojine 
				na imovini trasta ima poverenik koji imovinu drži, koristi i 
				njome raspolaže u korist korisnika ili osnivača, a u skladu sa 
				uslovima trasta; ugovorom o trastu obavljanje određenih poslova se 
				može poveriti i zaštitniku (trust protector), čija je osnovna 
				uloga da obezbedi da se imovinom trasta raspolaže i upravlja tako 
				da se u punoj meri ostvare ciljevi uspostavljanja trasta; korisnik 
				je fizičko lice ili grupa lica u čijem interesu je lice stranog 
				prava osnovano ili posluje, bez obzira na to da li je to lice 
				ili grupa lica određena ili odrediva;
				7) 
				transakcija jeste prijem, davanje, zamena, čuvanje, raspolaganje 
				ili drugo postupanje sa imovinom kod obveznika, uključujući i 
				platnu transakciju u smislu zakona kojim se uređuje pružanje 
				platnih usluga;
				8) 
				gotovinska transakcija jeste fizički prijem ili davanje gotovog 
				novca;
				9) lica 
				građanskog prava jesu udruženja pojedinaca koja udružuju ili će 
				udruživati novac ili drugu imovinu za određenu namenu;
				10) 
				stvarni vlasnik stranke je fizičko lice koje posredno ili 
				neposredno ima u svojini ili kontroliše stranku; stranka iz ove 
				tačke uključuje i fizičko lice;
				11) 
				stvarni vlasnik privrednog društva, odnosno drugog pravnog lica 
				jeste:
				(1) 
				fizičko lice, koje je posredno ili neposredno imalac 25% ili 
				više poslovnog udela, akcija, prava glasa ili drugih prava, na 
				osnovu kojih učestvuje u upravljanju pravnim licem, odnosno 
				učestvuje u kapitalu pravnog lica sa 25% ili više udela, odnosno 
				fizičko lice koje posredno ili neposredno ima preovlađujući 
				uticaj na vođenje poslova i donošenje odluka;
				(2) 
				fizičko lice, koje privrednom društvu posredno obezbedi ili 
				obezbeđuje sredstva i po tom osnovu ima pravo da bitno utiče na 
				donošenje odluka organa upravljanja privrednim društvom prilikom 
				odlučivanja o finansiranju i poslovanju;
				12) 
				stvarni vlasnik trasta je osnivač, poverenik, zaštitnik, 
				korisnik ako je određen, kao i lice koje ima dominantan položaj 
				u upravljanju trastom; odredba ove tačke se analogno primenjuje na 
				stvarnog vlasnika drugog lica stranog prava;
				13) 
				poslovni odnos jeste poslovni, profesionalni ili komercijalni 
				odnos između stranke i obveznika koji je u vezi sa vršenjem 
				delatnosti obveznika i za koji se u trenutku uspostavljanja 
				očekuje da će trajati;
				14) 
				korespondentski odnos jeste:
				(1) 
				pružanje bankarskih usluga jedne banke kao korespondenta drugoj 
				banci kao respondentu, uključujući usluge otvaranja i vođenja 
				tekućih i drugih računa i s tim povezane usluge, kao što su 
				upravljanje tokovima gotovine, međunarodni prenos novčanih i 
				drugih sredstava, kliring čekova i devizno-valutni poslovi,
				(2) 
				odnosi između banaka i/ili kreditnih institucija, kao i između 
				banaka i/ili kreditnih institucija i drugih finansijskih 
				institucija u kojima slične usluge korespondentska institucija 
				pruža respondentu, uključujući odnose koji su uspostavljeni radi 
				vršenja transakcija s finansijskim instrumentima ili prenosa 
				novčanih i drugih sredstava;
				15) 
				kvazi banka jeste strana banka ili druga finansijska institucija 
				koja se bavi poslovima koji odgovaraju poslovima banke ili druge 
				finansijske institucije, koja je registrovana u državi u kojoj 
				se nalazi njeno stvarno sedište, odnosno u kojoj nema fizičkog 
				prisustva organa upravljanja i koja nije deo finansijske grupe 
				uređene odgovarajućim propisima;
				16) 
				virtuelne valute jesu digitalni zapisi vrednosti koje nije 
				izdala i za čiju vrednost ne garantuje centralna banka, niti 
				drugi organ javne vlasti, koji nisu nužno vezani za zakonsko 
				sredstvo plaćanja i nemaju pravni status novca ili valute, ali ih 
				fizička ili pravna lica prihvataju kao sredstvo razmene i mogu 
				se kupovati, prodavati, razmenjivati, prenositi i čuvati 
				elektronski;
				17) 
				pružaoci kastodi usluge novčanika (custodian wallet providers) 
				jesu lica koja pružaju uslugu čuvanja privatnih kriptografskih 
				ključeva koji se odnose na virtuelne valute u ime lica koja 
				poseduju ili prenose te valute;
				18) 
				lični dokument jeste važeća isprava sa fotografijom izdata od 
				strane nadležnog državnog organa;
				19) 
				službena isprava jeste isprava koju je u okviru svojih ovlašćenja 
				izdalo službeno lice ili odgovorno lice, pri čemu se pod tim 
				licima smatraju lica u smislu odredaba Кrivičnog zakonika 
				(„Službeni glasnik RS”, br. 85/05, 88/05 – ispravka, 107/05 – 
				ispravka, 72/09, 111/09, 121/12, 104/13, 108/14, 94/16 i 
				30/19);
				20) 
				informacija o aktivnostima stranke koja je fizičko lice jeste 
				obaveštenje o ličnom, profesionalnom ili sličnom delovanju stranke 
				(zaposlen, penzioner, student, nezaposlen itd.), odnosno podatak 
				o aktivnosti stranke (na sportskom, kulturnoumetničkom, 
				naučnoistraživačkom, vaspitnoobrazovnom ili drugom području), 
				koji predstavlja osnov za uspostavljanje poslovnog odnosa;
				21) 
				informacija o aktivnostima stranke koja je preduzetnik, pravno 
				lice, lice stranog prava ili lice građanskog prava jeste 
				obaveštenje o delatnosti stranke, poslovnim odnosima i poslovnim 
				partnerima, poslovnim rezultatima i slična obaveštenja;
				22) 
				of-šor (offshore) pravno lice je strano pravno lice koje ne 
				obavlja ili ne sme da obavlja proizvodnu ili trgovinsku delatnost 
				u državi u kojoj je registrovano;
				23) 
				anonimno društvo jeste strano pravno lice sa nepoznatim 
				vlasnicima ili upravljačima;
				24) 
				funkcioner je funkcioner druge države, funkcioner međunarodne 
				organizacije i funkcioner Republike Srbije;
				25) 
				funkcioner druge države je fizičko lice koje obavlja ili je u 
				poslednje četiri godine obavljalo visoku javnu funkciju u drugoj 
				državi, i to:
				(1) šef 
				države i/ili vlade, član vlade i njegov zamenik,
				(2) 
				izabrani predstavnik zakonodavnog tela,
				(3) 
				sudija vrhovnog i ustavnog suda ili drugog sudskog organa na 
				visokom nivou, protiv čije presude, osim u izuzetnim 
				slučajevima, nije moguće koristiti redovni ili vanredni pravni 
				lek,
				(4) član 
				računskog suda, odnosno vrhovne revizorske institucije i članovi 
				organa upravljanja centralne banke,
				(5) 
				ambasador, otpravnik poslova i visoki oficir oružanih snaga,
				(6) član 
				upravnog i nadzornog organa pravnog lica koje je u većinskom 
				vlasništvu strane države,
				(7) član 
				organa upravljanja političke stranke;
				26) 
				funkcioner međunarodne organizacije je fizičko lice koje obavlja 
				ili je u poslednje četiri godine obavljalo visoku javnu funkciju u 
				međunarodnoj organizaciji, kao što je: direktor, zamenik 
				direktora, član organa upravljanja, ili drugu ekvivalentnu 
				funkciju u međunarodnoj organizaciji;
				27) 
				funkcioner Republike Srbije je fizičko lice koje obavlja ili je u 
				poslednje četiri godine obavljalo visoku javnu funkciju u zemlji, i 
				to:
				(1) 
				predsednik države, predsednik Vlade, ministar, državni sekretar, 
				posebni savetnik ministra, pomoćnik ministra, sekretar 
				ministarstva, direktor organa u sastavu ministarstva i njegovi 
				pomoćnici, i direktor posebne organizacije, kao i njegov zamenik 
				i njegovi pomoćnici,
				(2) 
				narodni poslanik,
				(3) 
				sudije Vrhovnog kasacionog, Privrednog apelacionog i Ustavnog 
				suda,
				(4) 
				predsednik, potpredsednik i član saveta Državne revizorske 
				institucije,
				(5) 
				guverner, viceguverner i član Saveta guvernera Narodne banke 
				Srbije,
				(6) lice 
				na visokom položaju u diplomatsko-konzularnim predstavništvima 
				(ambasador, generalni konzul, otpravnik poslova),
				(7) član 
				organa upravljanja u javnom preduzeću ili privrednom društvu u 
				većinskom vlasništvu države,
				(8) član 
				organa upravljanja političke stranke;
				28) član 
				uže porodice funkcionera jeste bračni ili vanbračni partner, 
				roditelji, braća i sestre, deca, usvojena deca i pastorčad, i 
				njihovi bračni ili vanbračni partneri;
				29) 
				bliži saradnik funkcionera jeste fizičko lice koje ostvaruje 
				zajedničku dobit iz imovine ili uspostavljenog poslovnog odnosa 
				ili ima bilo koje druge bliske poslovne odnose sa funkcionerom 
				(npr. fizičko lice koje je formalni vlasnik pravnog lica ili 
				lica stranog prava, a stvarnu dobit ostvaruje funkcioner);
				30) 
				najviše rukovodstvo jeste lice ili grupa lica koja, u skladu sa 
				zakonom, vodi i organizuje poslovanje obveznika i odgovorno je za 
				obezbeđivanje zakonitosti rada;
				31) 
				prenos novčanih sredstava je bilo koja transakcija koja se 
				najmanje jednim delom izvršava elektronskim putem od strane 
				pružaoca platnih usluga u ime platioca, sa ciljem da ta novčana 
				sredstva budu dostupna primaocu plaćanja kod pružaoca platnih 
				usluga, bez obzira na to da li su platilac ili primalac plaćanja 
				isto lice i da li su platiočev pružalac platnih usluga i 
				pružalac platnih usluga primaoca plaćanja isto lice, uključujući 
				platnu transakciju koja se izvršava:
				(1) 
				transferom odobrenja, direktnim zaduženjem ili novčanom doznakom, 
				u smislu zakona kojim se uređuju platne usluge,
				(2) korišćenjem platne kartice, platnog 
				instrumenta koji služi za raspolaganje elektronskim novcem, 
				mobilnog telefona, ili bilo kog drugog digitalnog ili 
				informaciono-tehnološkog uređaja sa sličnim obeležjima;
				32) zbirni prenos (batch 
				file transfer) je skup više pojedinačnih prenosa novčanih 
				sredstava grupisanih radi njihovog zajedničkog prenosa;
				33) pružalac platnih usluga je banka, 
				institucija elektronskog novca, platna institucija, Narodna 
				banka Srbije, Uprava za trezor ili drugi organi javne vlasti u 
				Republici Srbiji, u skladu sa svojim nadležnostima utvrđenim 
				zakonom, kao i javni poštanski operator sa sedištem u Republici 
				Srbiji, osnovan u skladu sa zakonom kojim se uređuju poštanske 
				usluge;
				34) platilac je fizičko ili pravno 
				lice koje na teret svog platnog računa izdaje platni nalog ili 
				daje saglasnost za izvršenje platne transakcije na osnovu platnog 
				naloga koji izdaje primalac plaćanja, a ako nema platnog računa – 
				fizičko ili pravno lice koje izdaje platni nalog;
				35) primalac plaćanja je fizičko ili 
				pravno lice koje je određeno kao primalac novčanih sredstava 
				koja su predmet platne transakcije;
				36) posrednik u prenosu novčanih 
				sredstava je pružalac platnih usluga koji nije u ugovornom 
				odnosu sa platiocem, niti sa primaocem plaćanja, a učestvuje u 
				izvršenju prenosa novčanih sredstava;
				37) platni račun je račun koji se 
				koristi za izvršavanje platnih transakcija, a koji vodi pružalac 
				platnih usluga za jednog ili više korisnika platnih usluga;
				38) jedinstvena identifikaciona oznaka 
				jeste kombinacija slova, brojeva i/ili simbola koju pružalac 
				platnih usluga utvrđuje korisniku platnih usluga i koja se u 
				platnoj transakciji upotrebljava za nedvosmislenu identifikaciju 
				tog korisnika i/ili njegovog platnog računa;
				39) jedinstvena oznaka transakcije 
				jeste kombinacija slova, brojeva i/ili simbola koju pružalac 
				platnih usluga utvrđuje za platnu transakciju u skladu s 
				pravilima rada platnog sistema, odnosno sistema za poravnanje ili 
				sistema za razmenu poruka koji se koristi za prenos novčanih 
				sredstava, a koja omogućava da se dođe do podataka o toku 
				novčanih sredstava i platiocu i primaocu plaćanja po određenoj 
				platnoj transakciji;
				40) 
				prethodno krivično delo je krivično delo iz koga je proistekla 
				imovina koja je predmet krivičnog dela pranja novca, bez obzira 
				na to da li je izvršeno u Republici Srbiji ili inostranstvu;
				41) 
				neuobičajena transakcija je transakcija koja odstupa od 
				uobičajenog poslovanja stranke kod obveznika;
				42) 
				platna usluga izvršavanja novčane doznake ima značenje utvrđeno u 
				zakonu kojim se uređuje pružanje platnih usluga;
				43) 
				igrama na sreću smatraju se igre u kojima se učesnicima, uz 
				naplatu, pruža mogućnost da ostvare dobitak u novcu, stvarima, 
				uslugama ili pravima, pri čemu dobitak ili gubitak ne zavisi od 
				znanja ili veštine učesnika u igri, nego od slučaja ili nekog 
				neizvesnog događaja, kao što su lutrije, kazino igre, pokeraške 
				igre i klađenje, koje se igraju u igračnicama ili putem sredstava 
				elektronske komunikacije ili bilo koje druge komunikacijske 
				tehnologije;
				44) 
				finansijska grupa je grupa lica u finansijskom sektoru koju čine 
				najviše matično društvo pravnog lica, njegova podređena društva, 
				pridružena društva zavisnih društava pravnog lica i povezana 
				pravna lica;
				45) najviše matično društvo pravnog 
				lica, podređeno društvo, zavisno društvo, pridruženo društvo i 
				povezano lice imaju značenje utvrđeno zakonom kojim se uređuju 
				banke.
				*Službeni glasnik RS, broj 91/2019
				Obveznici
				Član 4.
				Obveznici, u smislu ovog zakona, jesu:
				1) banke;
				2) ovlašćeni menjači i privredni 
				subjekti koji menjačke poslove obavljaju na osnovu posebnog zakona kojim se uređuje njihova delatnost;
				3) društva za upravljanje investicionim fondovima;
				4) društva za upravljanje dobrovoljnim penzijskim fondovima;
				5) davaoci finansijskog lizinga;
				6) društva za osiguranje koja 
				poseduju dozvolu za obavljanje životnih osiguranja i društva za 
				posredovanje u osiguranju kada obavljaju poslove posredovanja u 
				životnim osiguranjima; društva za zastupanje u osiguranju i 
				zastupnici u osiguranju, koji imaju dozvolu za obavljanje poslova 
				osiguranja života, osim društava za zastupanje i zastupnika u 
				osiguranju za čiji rad odgovara društvo za osiguranje u skladu sa 
				zakonom;
				7) brokersko-dilerska društva;
				8) priređivači posebnih igara na sreću u igračnicama i priređivači igara na sreću preko sredstava elektronske komunikacije;
				9) društvo za reviziju i samostalni revizor;
				10) institucije elektronskog novca;
				11) platne institucije;
				12) posrednici u prometu i zakupu nepokretnosti;
				13) faktoring društva;
				14) preduzetnici i pravna lica koja se bave pružanjem računovodstvenih usluga;
				15) poreski savetnici;
				16) javni poštanski operator sa 
				sedištem u Republici Srbiji, osnovan u skladu sa zakonom kojim 
				se uređuju poštanske usluge, koji pruža platne usluge u skladu 
				sa zakonom kojim se uređuje pružanje platnih usluga;
				16a) lica koja se bave 
				poštanskim saobraćajem;
				17) lica koja se bave pružanjem usluga kupovine, prodaje ili prenosa virtuelnih valuta ili zamene tih valuta za novac ili drugu imovinu preko internet platformi, uređaja u fizičkom obliku ili na drugi način, odnosno koja posreduju pri pružanju ovih usluga
				kao i pružaoci kastodi usluge 
				novčanika.
				Obveznici su i advokati kada: 
				1) pomažu u planiranju ili izvršavanju transakcija za stranku u vezi sa:
				(1) kupovinom ili prodajom nepokretnosti ili privrednog društva,
				(2) upravljanjem imovinom stranke,
				(3) otvaranjem ili raspolaganjem računom kod banke (bankarskim računom, štednim ulogom ili računom za poslovanje sa hartijama od vrednosti),
				(4) prikupljanjem sredstava neophodnih za osnivanje, obavljanje delatnosti i upravljanje privrednim društvima,
				(5) osnivanjem, poslovanjem ili upravljanjem privrednog društva ili lica stranog prava;
				2) u ime i za račun stranke vrše finansijsku transakciju ili transakciju u vezi sa nepokretnošću.
				Obveznici su i javni beležnici 
				kada sačinjavaju ili potvrđuju (solemnizuju) isprave u vezi sa 
				poslovima iz stava 2. ovog člana.
				*Službeni glasnik RS, broj 91/2019
				II. RADNJE I MERE КOJE PREDUZIMAJU OBVEZNICI
				1. Opšte odredbe
				Radnje i mere koje preduzimaju obveznici
				Član 5.
				Radnje i mere za sprečavanje i otkrivanje pranja novca i finansiranja terorizma preduzimaju se pre, u toku i nakon vršenja transakcije ili uspostavljanja poslovnog odnosa.
				Radnje i mere iz stava 1. ovog člana obuhvataju:
				1) poznavanje stranke i praćenje njenog poslovanja (u daljem tekstu: poznavanje i praćenje stranke);
				2) dostavljanje informacija, podataka i dokumentacije Upravi;
				3) određivanje lica zaduženog za izvršavanje obaveza iz ovog zakona (u daljem tekstu: ovlašćeno lice) i njegovog zamenika, kao i obezbeđivanje uslova za njihov rad;
				4) redovno stručno obrazovanje, osposobljavanje i usavršavanje zaposlenih;
				5) obezbeđivanje redovne unutrašnje kontrole izvršavanja obaveza iz ovog zakona, kao i interne revizije ako je to u skladu sa obimom i prirodom poslovanja obveznika;
				6) izradu spiska pokazatelja (indikatora) za prepoznavanje lica i transakcija za koje postoje osnovi sumnje da se radi o pranju novca ili finansiranju terorizma;
				7) vođenje evidencija, zaštitu i čuvanje podataka iz tih evidencija;
				8) sprovođenje mera iz ovog zakona u poslovnim jedinicama i podređenim društvima pravnog lica u većinskom vlasništvu obveznika
				u
				zemlji i u stranim državama;
				9) izvršavanje drugih radnji i mera na osnovu ovog zakona.
				Obveznik je dužan da u vezi sa stavom 1. ovog člana sačini odgovarajuća unutrašnja akta kojima će radi efikasnog upravljanja rizikom od pranja novca i finansiranja terorizma obuhvatiti radnje i mere definisane u ovom članu. Unutrašnja akta moraju biti srazmerna prirodi i veličini obveznika i moraju biti odobrena od strane najvišeg rukovodstva. 
				*Službeni glasnik RS, broj 91/2019
				Analiza rizika
				Član 6.
				Obveznik je dužan da izradi i 
				redovno ažurira analizu rizika od pranja novca i finansiranja 
				terorizma (u daljem tekstu: analiza rizika) u skladu sa ovim 
				zakonom, smernicama koje donosi organ nadležan za vršenje nadzora 
				nad primenom ovog zakona i procenom rizika od pranja novca i 
				finansiranja terorizma izrađenom na nacionalnom nivou.
				Analiza rizika iz stava 1. ovog člana mora da bude srazmerna prirodi i obimu poslovanja, kao i veličini obveznika, mora da uzme u obzir osnovne vrste rizika (rizik stranke, geografski rizik, rizik transakcije i rizik usluge) i druge vrste rizika koje je obveznik identifikovao zbog specifičnosti poslovanja.
				Analiza rizika iz stava 1. ovog člana sadrži: 
				1) analizu rizika u odnosu na celokupno poslovanje obveznika;
				2) analizu rizika za svaku grupu ili vrstu stranke, odnosno poslovnog odnosa, odnosno usluge koje obveznik pruža u okviru svoje delatnosti, odnosno transakcije.
				Obveznik je dužan da analizu rizika iz stava 1. ovog člana dostavi Upravi i organima nadležnim za vršenje nadzora nad primenom zakona, na njihov zahtev, u roku od tri dana od dana ispostavljanja tog zahteva, osim ako organ nadležan za vršenje nadzora zahtevom ne odredi duži rok.
				Na osnovu analize rizika iz stava 3. tačka 2) ovog člana obveznik svrstava stranku u jednu od sledećih kategorija rizika: 
				1) niskog rizika od pranja novca i finansiranja terorizma i primenjuje najmanje pojednostavljene radnje i mere; 
				2) srednjeg rizika od pranja novca i finansiranja terorizma i primenjuje najmanje opšte radnje i mere; 
				3) visokog rizika od pranja novca i finansiranja terorizma i primenjuje pojačane radnje i mere.
				Obveznik internim aktima može, pored navedenih, predvideti i dodatne kategorije rizika, i odrediti adekvatne radnje i mere iz ovog zakona za te kategorije rizika. 
				Ministar nadležan za poslove finansija (u daljem tekstu: Ministar), na predlog Uprave, bliže uređuje način i razloge na osnovu kojih obveznik svrstava stranku, poslovni odnos, uslugu koju pruža u okviru svoje delatnosti ili transakciju u kategoriju niskog rizika od pranja novca ili finansiranje terorizma, u skladu sa priznatim međunarodnim standardima.
				*Službeni glasnik RS, broj 91/2019
				2. Poznavanje i praćenje stranke
				a) Opšte odredbe
				Radnje i mere poznavanja i praćenja stranke
				Član 7.
				Ako ovim zakonom nije drugačije određeno, obveznik je dužan da:
				1) utvrdi identitet stranke;
				2) proveri identitet stranke na osnovu dokumenata, podataka ili informacija pribavljenih iz pouzdanih i verodostojnih izvora
				ili putem sredstava elektronske 
				identifikacije u skladu sa zakonom;
				3) utvrdi identitet stvarnog vlasnika stranke i proveri njegov identitet u slučajevima propisanim ovim zakonom;
				4) pribavi i proceni informaciju o svrsi i nameni poslovnog odnosa ili transakcije i druge podatke u skladu sa ovim zakonom;
				5) pribavi i proceni verodostojnost informacija o poreklu imovine koja je ili će biti predmet poslovnog odnosa, odnosno transakcije, u skladu sa procenom rizika;
				6) redovno prati poslovanje i proverava usklađenost aktivnosti stranke sa prirodom poslovnog odnosa i uobičajenim obimom i vrstom poslovanja stranke.
				Obveznik je dužan da odbije ponudu za uspostavljanje poslovnog odnosa, kao i izvršenje transakcije ako ne može da izvrši radnje i mere iz stava 1. tač. 1)–5) ovog člana, a ako je poslovni odnos već uspostavljen dužan je da ga raskine, osim u slučaju kada je račun blokiran na osnovu postupka nadležnog državnog organa u skladu sa zakonom.
				U slučajevima iz stava 2. ovog člana obveznik je dužan da sačini službenu belešku u pismenoj formi, kao i da razmotri da li postoje osnovi sumnje da se radi o pranju novca ili finansiranju terorizma i da postupi u skladu sa odredbama člana 47. ovog zakona. Službenu belešku obveznik čuva u skladu sa zakonom.
				Ukoliko bi sprovođenje radnji i 
				mera poznavanja i praćenja stranke iz stava 1. ovog člana izazvalo 
				sumnju kod stranke da obveznik sprovodi radnje i mere radi 
				dostavljanja podataka Upravi, obveznik je dužan da obustavi 
				preduzimanje navedenih radnji i mera i o tome sastavi službenu 
				belešku u pismenoj formi koju dostavlja Upravi.
				*Službeni glasnik RS, broj 91/2019
				Кada se sprovode radnje i mere poznavanja i praćenja stranke
				Član 8.
				Radnje i 
				mere iz člana 7. ovog zakona obveznik vrši:
				1) pri uspostavljanju poslovnog odnosa 
				sa strankom;
				2) pri vršenju transakcije u iznosu od 
				15.000 evra ili više u dinarskoj protivvrednosti, po zvaničnom 
				srednjem kursu Narodne banke Srbije na dan izvršenja transakcije 
				(u daljem tekstu: u dinarskoj protivvrednosti), bez obzira na to 
				da li se radi o jednoj ili više međusobno povezanih transakcija, 
				u slučaju kada poslovni odnos nije uspostavljen;
				3) pri prenosu novčanih sredstava u 
				iznosu višem od 1.000 evra ili dinarskoj protivvrednosti tog 
				iznosa, bez obzira na to da li se radi o jednoj ili više 
				međusobno povezanih transakcija, u slučaju kada poslovni odnos 
				nije uspostavljen;
				4) kada u vezi sa strankom ili 
				transakcijom postoje osnovi sumnje da se radi o pranju novca ili 
				finansiranju terorizma;
				5) kada postoji sumnja u istinitost ili 
				verodostojnost pribavljenih podataka o stranci i stvarnom 
				vlasniku.
				Izuzetno od odredaba stava 1. ovog 
				člana obveznik koji vrši menjačke poslove dužan je da radnje i 
				mere iz člana 7. ovog zakona izvrši prilikom vršenja transakcije 
				u iznosu od 5.000 evra ili više u dinarskoj protivvrednosti, bez 
				obzira na to da li se radi o jednoj ili više međusobno povezanih 
				transakcija.
				Izuzetno od odredaba stava 1. ovog 
				člana, obveznik iz člana 4. stav 1. tačka 8) ovog zakona je 
				dužan da radnje i mere iz člana 7. ovog zakona izvrši prilikom 
				podizanja dobitaka, polaganja uloga ili u oba slučaja, kada se 
				vrše transakcije u iznosu od 2.000 evra ili više u dinarskoj 
				protivvrednosti, bez obzira na to da li se radi o jednoj ili 
				više međusobno povezanih transakcija.
				Obveznik je dužan da primenjuje radnje i 
				mere poznavanja i praćenja stranke iz člana 7. ovog zakona i u 
				toku trajanja poslovnog odnosa u učestalosti i intenzitetu u 
				skladu sa procenjenim rizikom i promenjenim okolnostima u vezi sa 
				strankom.
				*Službeni glasnik RS, broj 91/2019
				Poznavanje i praćenje stranke prilikom uspostavljanja poslovnog odnosa
				Član 9.
				Radnje i mere iz člana 7. stav 1. tač. 1)–5) ovog zakona obveznik vrši pre uspostavljanja poslovnog odnosa sa strankom.
				Poznavanje i praćenje stranke pri vršenju transakcije
				Član 10.
				U slučaju iz člana 8. stav 1. tačka 2) i st. 2. i 3. ovog zakona obveznik vrši radnje i mere iz člana 7. stav 1. tač. 1)–5) ovog zakona pre izvršenja transakcije.
				b) Posebne odredbe u vezi sa prenosom novčanih sredstava
				Obaveze platiočevog pružaoca platnih usluga
				Član 11.
				Platiočev pružalac platnih usluga 
				dužan je da prikupi podatke o platiocu i primaocu plaćanja i da 
				ih uključi u obrazac platnog naloga ili elektronsku poruku koji 
				prate prenos novčanih sredstava od platioca do primaoca plaćanja.
				Podaci o platiocu su:
				1) ime i prezime, odnosno naziv 
				platioca;
				2) broj platnog računa, odnosno 
				jedinstvena oznaka transakcije ako se prenos novčanih sredstava 
				vrši bez otvaranja platnog računa;
				3) adresa, odnosno adresa sedišta 
				platioca.
				Ako nije pribavljen podatak o adresi, 
				odnosno adresi sedišta platioca, prikuplja se jedan od sledećih 
				podataka:
				1) nacionalni identifikacioni broj 
				(npr. jedinstveni matični broj građana ili matični broj za 
				pravna lica);
				2) broj ličnog dokumenta, datum i 
				mesto rođenja, ili jedinstvena identifikaciona oznaka.
				Podaci o primaocu plaćanja su:
				1) ime i prezime, odnosno naziv 
				primaoca plaćanja;
				2) broj platnog računa primaoca 
				plaćanja, odnosno jedinstvena oznaka transakcije ako se prenos 
				novčanih sredstava vrši bez otvaranja računa.
				Izuzetno od st. 2. i 3. ovog člana, u 
				slučaju zbirnog prenosa novčanih sredstava od jednog platioca, 
				pojedinačni prenosi novčanih sredstava koji su deo ovog prenosa 
				ne moraju da sadrže podatke iz st. 2. i 3. ovog člana, pod 
				uslovom da su podaci iz st. 2–4. ovog člana sadržani u zbirnom 
				prenosu i da svaki pojedinačni prenos novčanih sredstava sadrži 
				najmanje broj platnog računa platioca, odnosno jedinstvenu oznaku 
				transakcije ako se prenos novčanih sredstava vrši bez otvaranja 
				platnog računa. Ovaj izuzetak ne primenjuje se u slučaju zbirnog 
				prenosa novčanih sredstava od jednog platioca kada pružalac 
				platnih usluga platioca i pružaoci platnih usluga primalaca 
				plaćanja imaju sedište u Republici Srbiji.
				Ako iznos prenosa novčanih sredstava, 
				uključujući i iznos platnih transakcija koje su povezane s tim 
				prenosom, nije viši od 1.000 evra ili dinarske protivvrednosti 
				ovog iznosa, pružalac platnih usluga platioca dužan je da 
				obezbedi da prenos novčanih sredstava sadrži najmanje sledeće 
				podatke o platiocu:
				1) ime i prezime, odnosno naziv 
				platioca;
				2) broj platnog računa, odnosno 
				jedinstvenu oznaku transakcije ako se prenos novčanih sredstava 
				vrši bez otvaranja platnog računa.
				Pružalac platnih usluga dužan je da 
				proveri tačnost prikupljenih podataka o platiocu na način 
				propisan u čl. 17–23. ovog zakona, pre prenosa novčanih 
				sredstava.
				Smatra se da je pružalac platnih 
				usluga proverio tačnost prikupljenih podataka o platiocu pre 
				prenosa novčanih sredstava i ako je s platiocem prethodno 
				uspostavio poslovni odnos i utvrdio i proverio identitet ovog 
				lica na način propisan u čl. 17–23. ovog zakona, i ako postupa u 
				skladu sa članom 29. ovog zakona.
				Izuzetno od stava 7. ovog člana, 
				pružalac platnih usluga nije dužan da proveri tačnost 
				prikupljenih podataka o platiocu ako su ispunjeni sledeći uslovi:
				1) ne postoji osnov sumnje u pranje 
				novca ili finansiranje terorizma; 
				2) iznos prenosa novčanih sredstava, 
				uključujući i iznos platnih transakcija koje su povezane s tim 
				prenosom, nije viši od 1.000 evra ili dinarske protivvrednosti 
				ovog iznosa;
				3) pružalac platnih usluga nije primio 
				novčana sredstva koja je potrebno preneti u gotovom novcu ili 
				anonimnom elektronskom novcu.
				Pružalac platnih usluga je dužan da 
				sačini procedure za proveru potpunosti podataka iz ovog člana.
				U skladu sa procenom rizika, pružalac 
				platne usluge može proveravati tačnost prikupljenih podataka bez 
				obzira na iznos novčanih sredstava koja se prenose.
				*Službeni glasnik RS, broj 91/2019
				Obaveze pružaoca platnih usluga primaoca plaćanja
				Član 12.
				Pružalac platnih usluga primaoca 
				plaćanja dužan je da proveri da li su podaci o platiocu i 
				primaocu plaćanja uključeni u skladu sa članom 11. ovog zakona u 
				obrazac platnog naloga ili elektronsku poruku koje prate prenos 
				novčanih sredstava.
				Pružalac platnih usluga je dužan da 
				sačini procedure za proveru potpunosti podataka iz stava 1. ovog 
				člana.
				Ako je prenos novčanih sredstava u 
				iznosu višem od 1.000 evra ili u dinarskoj protivvrednosti tog 
				iznosa, pružalac platnih usluga je dužan da, pre odobrenja 
				platnog računa primaoca plaćanja ili stavljanja novčanih sredstava 
				na raspolaganje ovom licu, proveri tačnost prikupljenih podataka o 
				tom licu na način propisan u čl. 17–23. ovog zakona, osim ako je 
				identitet primaoca plaćanja već utvrđen i proveren pri 
				uspostavljanju poslovnog odnosa u skladu sa čl. 17–23. ovog zakona 
				i pružalac platnih usluga postupa u skladu sa članom 29. ovog 
				zakona, a ne postoji osnov sumnje u pranje novca ili finansiranje 
				terorizma.
				Ako iznos prenosa novčanih sredstava, 
				uključujući i vrednost s tim prenosom povezanih platnih 
				transakcija, nije viši od 1.000 evra ili dinarske 
				protivvrednosti ovog iznosa, pružalac platnih usluga primaoca 
				plaćanja nije dužan da proveri tačnost prikupljenih podataka o 
				primaocu plaćanja, osim ako:
				1) se novčana sredstva stavljaju na 
				raspolaganje primaocu plaćanja u gotovom novcu ili anonimnom 
				elektronskom novcu;
				2) postoji osnov sumnje u pranje novca 
				ili finansiranje terorizma.
				U skladu sa procenom rizika, pružalac 
				platne usluge može proveravati identitet primaoca plaćanja bez 
				obzira na iznos novčanih sredstava koja se prenose.
				*Službeni glasnik RS, broj 91/2019
				Informacije koje nedostaju
				Član 13.
				Pružalac platnih usluga primaoca 
				plaćanja dužan je da, koristeći pristup zasnovan na proceni 
				rizika, sačini procedure o postupanju u slučaju da prenos 
				novčanih sredstava ne sadrži potpune podatke iz člana 11. ovog 
				zakona.
				Ako prenos novčanih sredstava ne 
				sadrži potpune podatke iz člana 11. ovog zakona, u skladu s 
				procenom rizika, pružalac platnih usluga primaoca plaćanja dužan 
				je da svojim aktima utvrdi kada će u takvoj situaciji da:
				1) odbije prenos novčanih sredstava;
				2) obustavi izvršenje prenosa novčanih 
				sredstava do prijema podataka koji nedostaju, koje je dužan da 
				zatraži od posrednika u tom prenosu, odnosno od pružaoca platnih 
				usluga platioca;
				3) izvrši prenos novčanih sredstava i 
				istovremeno ili naknadno zatraži od posrednika u tom prenosu, 
				odnosno od pružaoca platnih usluga platioca podatke koji 
				nedostaju.
				Ako pružalac platnih usluga učestalo 
				ne dostavlja tačne i potpune podatke u skladu sa članom 11. ovog 
				zakona, pružalac platnih usluga primaoca plaćanja dužan je da ga 
				na to upozori i obavesti o roku u kome je potrebno da svoje 
				postupanje uskladi sa ovim zakonom. Ako pružalac platnih usluga i 
				nakon ovog upozorenja i isteka ostavljenog roka ne uskladi svoje 
				postupanje sa ovim zakonom, pružalac platnih usluga primaoca 
				plaćanja dužan je da odbije buduće prenose novčanih sredstava 
				koje primi od ovog lica, ili da ograniči ili prekine poslovnu 
				saradnju s tim licem.
				U slučaju iz stava 3. ovog člana, 
				pružalac platnih usluga primaoca plaćanja dužan je da:
				1) obavesti Narodnu banku Srbije o 
				pružaocu platnih usluga koji učestalo ne dostavlja tačne i 
				potpune podatke u skladu sa članom 11. ovog zakona, kao i o 
				merama koje je preduzeo prema ovom licu u skladu sa stavom 3. 
				ovog člana;
				2) razmotri da li nedostatak tačnih i 
				potpunih podataka iz člana 11. ovog zakona, zajedno s drugim 
				okolnostima, predstavlja osnov sumnje u pranje novca ili 
				finansiranje terorizma – o čemu obaveštava Upravu ako utvrdi da 
				postoji osnov sumnje u pranje novca ili finansiranje terorizma, dok 
				u suprotnom slučaju sačinjava belešku, koju čuva u skladu sa 
				zakonom.
				*Službeni glasnik RS, broj 91/2019
				Obaveze posrednika u prenosu novčanih sredstava
				Član 14.
				Posrednik u prenosu novčanih sredstava 
				dužan je da obezbedi da svi podaci o platiocu i primaocu plaćanja 
				budu sačuvani u obrascu ili poruci koja prati prenos novčanih 
				sredstava.
				Posrednik u prenosu novčanih sredstava 
				dužan je da, koristeći pristup zasnovan na proceni rizika, 
				sačini procedure o postupanju u slučaju da elektronska poruka 
				kojom se prenose novčana sredstva ne sadrži podatke iz člana 11. 
				ovog zakona.
				Ako prenos novčanih sredstava ne 
				sadrži potpune podatke iz člana 11. ovog zakona, a u skladu s 
				procenom rizika, posrednik u prenosu novčanih sredstava dužan je 
				da svojim aktima utvrdi kada će u takvoj situaciji da:
				1) odbije prenos novčanih sredstava;
				2) obustavi prenos novčanih sredstava 
				do prijema podataka koji nedostaju, koje je dužan da zatraži od 
				drugog posrednika u tom prenosu, odnosno od pružaoca platnih 
				usluga platioca;
				3) izvrši dalji prenos novčanih 
				sredstava i istovremeno ili naknadno zatraži od drugog 
				posrednika u tom prenosu, odnosno od platiočevog pružaoca 
				platnih usluga podatke koji nedostaju.
				Ako pružalac platnih usluga učestalo 
				ne dostavlja tačne i potpune podatke u skladu sa članom 11. ovog 
				zakona, posrednik u prenosu novčanih sredstava dužan je da ga na 
				to upozori i obavesti o roku u kome je potrebno da svoje 
				postupanje uskladi sa ovim zakonom. Ako pružalac platnih usluga i 
				nakon ovog upozorenja i isteka ostavljenog roka ne uskladi svoje 
				postupanje sa ovim zakonom, posrednik u prenosu novčanih 
				sredstava dužan je da odbije buduće prenose novčanih sredstava 
				koje primi od ovog lica, ili da ograniči ili prekine poslovnu 
				saradnju s tim licem.
				U slučaju iz stava 4. ovog člana, 
				posrednik u prenosu novčanih sredstava dužan je da:
				1) obavesti Narodnu banku Srbije o 
				pružaocu platnih usluga koji učestalo ne dostavlja tačne i 
				potpune podatke u skladu sa članom 11. ovog zakona, kao i o 
				merama koje je preduzeo prema ovom licu u skladu sa stavom 4. 
				ovog člana;
				2) razmotri da li nedostatak tačnih i 
				potpunih podataka iz člana 11. ovog zakona, zajedno s drugim 
				okolnostima, predstavlja osnov sumnje u pranje novca ili 
				finansiranje terorizma – o čemu obaveštava Upravu ako utvrdi da 
				postoji osnov sumnje u pranje novca ili finansiranje terorizma, dok 
				u suprotnom slučaju sačinjava belešku, koju čuva u skladu sa 
				zakonom.
				*Službeni glasnik RS, broj 91/2019
				Izuzeci od obaveze prikupljanja podataka o platiocu i primaocu plaćanja
				Član 15.
				Odredbe čl. 11–14. ovog zakona ne 
				primenjuju se u sledećim slučajevima:
				1) kada se prenosom novčanih sredstava 
				vrši plaćanje poreza, novčanih kazni i drugih javnih davanja, a 
				pružalac platnih usluga platioca i pružalac platnih usluga 
				primaoca plaćanja imaju sedište u Republici Srbiji;
				2) kada se prenosom novčanih sredstava 
				vrši plaćanje primaocu plaćanja po osnovu pruženih 
				telekomunikacionih usluga, usluga snabdevanja električnom 
				energijom, gasom, parom ili vodom, usluga skupljanja, tretmana i 
				odlaganja otpada, usluga održavanja stambenih objekata ili drugih 
				sličnih trajnih usluga, pod sledećim uslovima:
				(1) da iznos prenosa novčanih 
				sredstava nije viši od 60.000 dinara,
				(2) da se naplate usluga iz ove tačke 
				izvršavaju odobrenjem platnog računa primaoca plaćanja koji se 
				koristi isključivo za te naplate,
				(3) da pružalac platnih usluga 
				primaoca plaćanja može da putem ovog lica, na osnovu jedinstvene 
				oznake transakcije ili drugog podatka koji prati prenos novčanih 
				sredstava, dođe do podataka o licu koje ima zaključen ugovor s 
				primaocem plaćanja za pružanje usluga iz ove tačke,
				(4) da pružalac platnih usluga 
				platioca i pružalac platnih usluga primaoca plaćanja imaju 
				sedište u Republici Srbiji;
				3) kada se prenos novčanih sredstava 
				vrši isključivo radi kupovine robe ili usluge, i to korišćenjem 
				platne kartice, platnog instrumenta koji služi za raspolaganje 
				elektronskim novcem, mobilnog telefona ili bilo kog drugog 
				digitalnog ili informaciono-tehnološkog uređaja sa sličnim 
				obeležjima, pod uslovom da platilac i primalac plaćanja nisu 
				fizička lica koja ne obavljaju delatnost i da broj te kartice, 
				instrumenta ili uređaja, odnosno jedinstvena identifikaciona 
				oznaka, prati ovaj prenos na način koji omogućava da se putem 
				tog broja ili oznake dođe do podataka o platiocu;
				4) kada su platilac i primalac plaćanja 
				pružaoci platnih usluga koji deluju u svoje ime i za svoj račun;
				5) kada platilac podiže gotov novac sa 
				svog računa;
				6) kada su ispunjeni uslovi iz člana 
				16. stav 1. ovog zakona.
				*Službeni glasnik RS, broj 91/2019
				v) Izuzetak od poznavanja i praćenja stranke kod određenih usluga
				Član 16.
				Izdavaoci elektronskog novca ne moraju 
				vršiti radnje i mere poznavanja i praćenja stranke ako je u skladu 
				sa analizom rizika procenjeno da postoji nizak rizik od pranja 
				novca ili finansiranja terorizma i ako su ispunjeni sledeći 
				uslovi:
				1) iznos elektronskog novca pohranjen 
				na platnom instrumentu se ne može dopunjavati ili maksimalni 
				mesečni limit za plaćanje je ograničen na 150 evra u dinarskoj 
				protivvrednosti i koji se može koristiti samo u Republici 
				Srbiji;
				2) maksimalni iznos pohranjenog 
				elektronskog novca ne prelazi 150 evra u dinarskoj 
				protivvrednosti;
				3) novac pohranjen na platnom 
				instrumentu se koristi isključivo za kupovinu robe ili usluga;
				4) novac pohranjen na platnom 
				instrumentu ne može se koristiti u daljinskoj trgovini u smislu 
				zakona kojim se uređuje trgovina za iniciranje platne transakcije 
				putem interneta ili korišćenjem sredstava komunikacije na daljinu, 
				ako iznos platne transakcije prelazi 50 evra u dinarskoj 
				protivvrednosti;
				5) platni instrument se ne može 
				finansirati anonimnim elektronskim novcem;
				6) izdavalac elektronskog novca u 
				dovoljnoj meri prati transakcije ili poslovni odnos tako da može 
				da otkrije neuobičajene ili sumnjive transakcije.
				Odredbe stava 1. ovog člana ne 
				primenjuju se ako postoje osnovi sumnje da se radi o pranju novca 
				ili finansiranju terorizma, kao i u slučaju otkupa elektronskog 
				novca za gotov novac ili u slučaju podizanja gotovog novca u 
				vrednosti elektronskog novca, gde otkupljeni iznos prelazi 50 
				evra u dinarskoj protivvrednosti.
				*Službeni glasnik RS, broj 91/2019
				g) Vršenje radnji i mera poznavanja i praćenja stranke
				g1) Utvrđivanje i provera identiteta stranke
				Utvrđivanje i provera identiteta fizičkog lica, zakonskog zastupnika i punomoćnika
				Član 17.
				Obveznik utvrđuje i proverava identitet stranke koja je fizičko lice i zakonskog zastupnika te stranke pribavljanjem podataka iz člana 99. stav 1. tačka 3) ovog zakona.
				Podaci iz stava 1. ovog člana pribavljaju se uvidom u lični dokument uz obavezno prisustvo lica čija se identifikacija vrši. Ako iz tog dokumenta nije moguće pribaviti sve propisane podatke, podaci koji nedostaju pribavljaju se iz druge službene isprave. Podaci koje, iz objektivnih razloga nije moguće pribaviti na taj način, pribavljaju se neposredno od stranke.
				Izuzetno od odredaba stava 2. ovog člana, stranka koja je fizičko lice može izvršiti transakciju ili uspostaviti poslovni odnos preko punomoćnika.
				Ako, u ime stranke koja je fizičko lice, transakciju vrši ili poslovni odnos uspostavlja punomoćnik ili zakonski zastupnik, obveznik je dužan da, pored identiteta stranke, utvrdi i proveri identitet punomoćnika i zakonskog zastupnika, pribavi podatke iz člana 99. stav 1. tačka 3) ovog zakona na način koji je propisan u stavu 2. ovog člana, kao i da traži overeno pismeno ovlašćenje (punomoćje), ili druge javne isprave kojim se dokazuje svojstvo zakonskog zastupnika, čije kopije čuva u skladu sa zakonom. Pri tom, obveznik je dužan da primeni mere iz člana 39. ovog zakona.
				Ako prilikom utvrđivanja i provere identiteta stranke na osnovu ovog člana obveznik posumnja u istinitost prikupljenih podataka ili verodostojnost isprava iz kojih su podaci pribavljeni, dužan je da od stranke pribavi pismenu izjavu o istinitosti i verodostojnosti podataka i isprava.
				Prilikom identifikacije lica iz 
				st. 1. i 3. ovog člana obveznik je dužan da pribavi kopiju, 
				odnosno očitan izvod ličnog dokumenta tog lica. Кopijom, odnosno 
				očitanim izvodom ličnog dokumenta iz ovog stava smatra se i 
				digitalizovani dokument iz st. 2. i 4. ovog člana. Na kopiji, 
				odnosno očitanom izvodu ličnog dokumenta u papirnom obliku 
				upisuju se datum, vreme i lično ime lica koje je izvršilo uvid u 
				taj dokument. Кopija, odnosno očitani izvod ličnog dokumenta u 
				elektronskom obliku sadrži kvalifikovani elektronski pečat, 
				odnosno kvalifikovani elektronski potpis, u skladu sa zakonom 
				kojim se uređuje elektronski potpis, sa pridruženim vremenskim 
				žigom. Кopiju, odnosno očitan izvod ličnog dokumenta iz ovog 
				stava obveznik čuva u papirnom ili elektronskom obliku u skladu 
				sa zakonom.
				*Službeni glasnik RS, broj 91/2019
				Utvrđivanje i provera identiteta fizičkog lica putem kvalifikovanog elektronskog sertifikata
				Član 18.
				Izuzetno od odredaba člana 17. stav 2. ovog zakona obveznik može da utvrdi i proveri identitet stranke koja je fizičko lice, odnosno 
				njenog zakonskog zastupnika i na osnovu kvalifikovanog elektronskog sertifikata stranke, izdatog od strane sertifikacionog tela sa sedištem u Republici Srbiji, odnosno stranog elektronskog sertifikata koji je ravnopravan sa domaćim, u skladu sa zakonom kojim je uređeno elektronsko poslovanje i elektronski potpis.
				Uslovi pod kojima se može utvrditi i proveriti identitet stranke (fizičkog lica), odnosno njenog zakonskog zastupnika putem kvalifikovanog elektronskog sertifikata stranke su:
				1) da je kvalifikovani elektronski sertifikat stranke izdat od strane sertifikacionog tela koje je upisano u registar koji vodi nadležni organ u skladu sa zakonom kojim je uređeno elektronsko poslovanje i elektronski potpis;
				2) da kvalifikovani elektronski sertifikat stranke nije izdat pod pseudonimom;
				3) da obveznik obezbedi tehničke i druge uslove koji mu omogućavaju da u svakom trenutku proveri da li je kvalifikovani elektronski sertifikat stranke istekao ili je opozvan i da li je privatni kriptografski ključ važeći i izdat u skladu sa tačkom 1) ovog stava;
				4) da obveznik proveri da li kvalifikovani elektronski sertifikat stranke ima ograničenja upotrebe sertifikata u pogledu visine transakcije, načina poslovanja i slično i da svoje poslovanje uskladi sa tim ograničenjima;
				5) obveznik je dužan da obezbedi tehničke uslove za vođenje evidencije o korišćenju sistema putem kvalifikovanog elektronskog sertifikata stranke.
				Obveznik je dužan da obavesti Upravu i nadzorni organ da će utvrđivanje i proveru identiteta stranke vršiti na osnovu kvalifikovanog elektronskog sertifikata stranke. Prilikom obaveštavanja, dužan je da dostavi i izjavu o ispunjenosti uslova iz stava 2. tač. 3) i 4) ovog člana.
				Pri utvrđivanju i proveri identiteta stranke obveznik, na osnovu stava 1. ovog člana, prikuplja podatke o stranci iz člana 99. stav 1. tačka 3) ovog zakona iz kvalifikovanog elektronskog sertifikata. Podaci koje nije moguće dobiti iz tog sertifikata pribavljaju se iz kopije ličnog dokumenta, koju stranka šalje obvezniku u papirnom ili elektronskom obliku. Ako na ovaj način nije moguće pribaviti sve propisane podatke, podaci koji nedostaju pribavljaju se neposredno od stranke.
				Sertifikaciono telo, koje je stranci izdalo kvalifikovani elektronski sertifikat, dužno je da obvezniku, na njegov zahtev, bez odlaganja dostavi podatke o načinu na koji je utvrdilo i proverilo identitet stranke koja je imalac sertifikata.
				Izuzetno od odredaba st. 1. i 3. ovog člana, utvrđivanje i provera identiteta stranke na osnovu kvalifikovanog elektronskog sertifikata nije dozvoljena ako postoji sumnja da je kvalifikovani elektronski sertifikat zloupotrebljen, odnosno ako obveznik utvrdi da su okolnosti koje suštinski utiču na važenje sertifikata izmenjene, a sertifikaciono telo taj sertifikat nije opozvalo.
				Ako prilikom utvrđivanja i provere identiteta stranke na osnovu ovog člana obveznik posumnja u istinitost prikupljenih podataka ili verodostojnost isprava iz kojih su podaci pribavljeni, dužan je da obustavi postupak utvrđivanja i provere identiteta fizičkog lica putem kvalifikovanog elektronskog sertifikata, i da utvrdi i proveri identitet na osnovu člana 17. ovog zakona.
				Narodna banka Srbije može bliže urediti i druge načine i uslove utvrđivanja i provere identiteta stranke koja je fizičko lice i zakonskog zastupnika te stranke korišćenjem sredstava elektronske komunikacije i bez obaveznog fizičkog prisustva lica čija se identifikacija vrši kod obveznika iz člana 4. stav 1. tač. 1), 4), 5), 6), 10), 11) i 16) ovog zakona
				(postupak video-identifikacije).
				Obveznik koji sprovodi postupak 
				iz stava 8. ovog člana sprovodi taj postupak na osnovu pristanka 
				lica čiji se identitet utvrđuje i proverava u tom postupku i 
				dužan je da čuva video-zvučni zapis koji je nastao u toku tog 
				postupka u skladu sa odredbama ovog zakona i zakona kojim se 
				uređuje zaštita podataka o ličnosti.
				*Službeni glasnik RS, broj 91/2019
				Utvrđivanje i provera identiteta preduzetnika
				Član 19.
				Obveznik utvrđuje i proverava 
				identitet stranke koja je preduzetnik pribavljanjem podataka iz 
				člana 99. stav 1. tač. 1) i 3) ovog zakona.
				Podaci iz stava 1. ovog člana 
				pribavljaju se uvidom u original ili overenu kopiju dokumentacije 
				iz registra koji vodi nadležni organ države sedišta stranke, kao 
				i lična dokumenta preduzetnika, čije kopije obveznik čuva u 
				skladu sa zakonom.
				Dokumentacija iz registra iz stava 2. 
				ovog člana ne sme biti starija od tri meseca od dana izdavanja.
				Obveznik može podatke iz stava 1. ovog 
				člana pribaviti neposrednim uvidom u registar koji vodi nadležni 
				organ države sedišta ili drugi zvanični javni registar, u kom 
				slučaju je dužan da obezbedi kopiju izvoda iz tog registra koju 
				čuva u skladu sa zakonom.
				Кopijom dokumentacije iz st. 2. i 4. 
				ovog člana smatra se i digitalizovani dokument iz st. 2. i 4. 
				ovog člana, uključujući i očitani izvod ličnog dokumenta 
				preduzetnika. Na kopiji dokumenta u papirnom obliku upisuju se 
				datum, vreme i lično ime lica koje je izvršilo uvid u taj 
				dokument. Кopija dokumenta u elektronskom obliku sadrži 
				kvalifikovani elektronski pečat, odnosno kvalifikovani 
				elektronski potpis, u skladu sa zakonom kojim se uređuje 
				elektronski potpis, sa pridruženim vremenskim žigom. Кopije iz 
				ovog stava obveznik čuva u papirnom ili elektronskom obliku u 
				skladu sa zakonom.
				Ako nije moguće pribaviti sve podatke 
				iz zvaničnog javnog registra, odnosno registra koji vodi 
				nadležni organ države sedišta, obveznik je dužan da podatke koji 
				nedostaju pribavi iz originalnog dokumenta ili overene kopije 
				dokumenta ili druge poslovne dokumentacije koju dostavlja 
				stranka. Ako pojedine podatke koji nedostaju, iz objektivnih 
				razloga nije moguće utvrditi na propisani način, obveznik je 
				dužan da te podatke utvrdi na osnovu pismene izjave stranke.
				Narodna banka Srbije može bliže 
				urediti i druge načine i uslove utvrđivanja i provere identiteta 
				preduzetnika korišćenjem sredstava elektronske komunikacije i bez 
				obaveznog fizičkog prisustva tog lica kod obveznika iz člana 4. 
				stav 1. tač. 1), 4), 5), 6), 10), 11) i 16) ovog zakona 
				(postupak video-identifikacije).
				Obveznik koji sprovodi postupak iz 
				stava 7. ovog člana sprovodi taj postupak na osnovu pristanka 
				lica čiji se identitet utvrđuje i proverava u tom postupku i 
				dužan je da čuva video-zvučni zapis koji je nastao u toku tog 
				postupka u skladu sa odredbama ovog zakona i zakona kojim se 
				uređuje zaštita podataka o ličnosti.
				Ako obveznik posumnja u istinitost 
				pribavljenih podataka ili verodostojnost predstavljene 
				dokumentacije dužan je da o tome pribavi pismenu izjavu stranke.
				*Službeni glasnik RS, broj 91/2019
				Utvrđivanje i provera identiteta pravnog lica 
				Član 20.
				Obveznik utvrđuje i proverava 
				identitet stranke koja je pravno lice pribavljanjem podataka iz 
				člana 99. stav 1. tačka 1) ovog zakona.
				Podaci iz stava 1. ovog člana 
				pribavljaju se uvidom u original ili overenu kopiju dokumentacije 
				iz registra koji vodi nadležni organ države sedišta stranke, 
				čiju kopiju obveznik čuva u skladu sa zakonom.
				Dokumentacija iz stava 2. ovog člana 
				ne sme biti starija od tri meseca od dana izdavanja.
				Obveznik može podatke iz stava 1. ovog 
				člana pribaviti neposrednim uvidom u registar koji vodi nadležni 
				organ države sedišta ili drugi zvanični javni registar, u kom 
				slučaju je dužan da obezbedi kopiju izvoda iz tog registra koju 
				čuva u skladu sa zakonom.
				Кopijom dokumentacije iz st. 2. i 4. 
				ovog člana smatra se i digitalizovani dokument iz st. 2. i 4. 
				ovog člana. Na kopiji dokumenta u papirnom obliku upisuju se 
				datum, vreme i lično ime lica koje je izvršilo uvid u taj 
				dokument. Кopija dokumenta u elektronskom obliku sadrži 
				kvalifikovani elektronski pečat, odnosno kvalifikovani 
				elektronski potpis, u skladu sa zakonom kojim se uređuje 
				elektronski potpis, sa pridruženim vremenskim žigom. Кopije iz 
				ovog stava obveznik čuva u papirnom ili elektronskom obliku u 
				skladu sa zakonom.
				Ako nije moguće pribaviti sve podatke 
				iz zvaničnog javnog registra, odnosno registra koji vodi 
				nadležni organ države sedišta, obveznik je dužan da podatke koji 
				nedostaju pribavi iz originalnog dokumenta ili overene kopije 
				dokumenta ili druge poslovne dokumentacije koju dostavlja 
				stranka. Ako pojedine podatke koji nedostaju, iz objektivnih 
				razloga nije moguće utvrditi na propisani način, obveznik je 
				dužan da te podatke utvrdi na osnovu pismene izjave stranke.
				Ako obveznik posumnja u istinitost 
				pribavljenih podataka ili verodostojnost predstavljene 
				dokumentacije dužan je da o tome pribavi pismenu izjavu stranke.
				Ako je stranka strano pravno lice koje 
				obavlja delatnost u Republici Srbiji preko svog ogranka, obveznik 
				je dužan da utvrdi i proveri identitet stranog pravnog lica i 
				njegovog ogranka.
				*Službeni glasnik RS, broj 91/2019
				Utvrđivanje i provera identiteta zastupnika pravnog lica i lica stranog prava
				Član 21.
				Obveznik utvrđuje identitet zastupnika 
				pravnog lica uvidom u original ili overenu kopiju dokumentacije 
				iz registra koji vodi nadležni organ države sedišta pravnog lica 
				ili neposrednim uvidom u zvanični javni registar, odnosno akta 
				kojim se određuje lice ovlašćeno za zastupanje ukoliko u 
				dokumentaciji iz registra nije naveden ovaj podatak. Кopiju 
				dokumentacije, odnosno izvoda iz registra iz ovog stava obveznik 
				čuva u skladu sa zakonom.Кopijom dokumentacije iz ovog stava 
				smatra se i digitalizovani dokument iz ovog stava. Na kopiji 
				dokumenta u papirnom obliku upisuju se datum, vreme i lično ime 
				lica koje je izvršilo uvid u taj dokument. Кopija dokumenta u 
				elektronskom obliku sadrži kvalifikovani elektronski pečat, 
				odnosno kvalifikovani elektronski potpis, u skladu sa zakonom 
				kojim se uređuje elektronski potpis, sa pridruženim vremenskim 
				žigom. Кopije iz ovog stava obveznik čuva u papirnom ili 
				elektronskom obliku u skladu sa zakonom.
				Na proveru identiteta zastupnika 
				pravnog lica i pribavljanje podataka iz člana 99. stav 1. tačka 2) 
				ovog zakona shodno se primenjuju odredbe člana 17. st. 2. i 6. 
				ovog zakona.
				Ako obveznik kod utvrđivanja i provere 
				identiteta zastupnika pravnog lica posumnja u istinitost 
				pribavljenih podataka, dužan je da o tome pribavi njegovu pismenu 
				izjavu.
				Prilikom utvrđivanja i provere 
				identiteta zastupnika lica stranog prava i pribavljanja njegovih 
				podataka shodno se primenjuju odredbe st. 1–3. ovog člana.
				Ako je pravno lice zastupnik pravnog 
				lica ili lica stranog prava, obveznik je dužan da utvrdi i 
				proveri identitet zastupnika u skladu sa članom 20. ovog zakona.
				Na utvrđivanje i proveru identiteta 
				zastupnika pravnog lica koje zastupa pravno lice ili lice 
				stranog prava, obveznik je dužan da primeni odredbe st. 1–3. 
				ovog člana.
				Narodna banka Srbije može bliže 
				urediti i druge načine i uslove provere identiteta zastupnika 
				pravnog lica korišćenjem sredstava elektronske komunikacije i bez 
				obaveznog fizičkog prisustva tog lica kod obveznika iz člana 4. 
				stav 1. tač. 1), 4), 5), 6), 10), 11) i 16) ovog zakona 
				(postupak video-identifikacije).
				Obveznik koji sprovodi postupak 
				video-identifikacije iz stava 7. ovog člana sprovodi postupak 
				video-identifikacije na osnovu pristanka lica čiji se identitet 
				proverava u tom postupku i dužan je da čuva video-zvučni zapis 
				koji je nastao u toku tog postupka u skladu sa odredbama ovog 
				zakona i zakona kojim se uređuje zaštita podataka o ličnosti.
				*Službeni glasnik RS, broj 91/2019
				Utvrđivanje i provera identiteta prokuriste i punomoćnika pravnog lica, lica stranog prava i preduzetnika
				Član 22.
				Ako u ime pravnog lica poslovni odnos 
				uspostavlja ili transakciju vrši prokurista ili punomoćnik, 
				obveznik utvrđuje njegov identitet iz pismenog ovlašćenja koje je 
				izdao zastupnik pravnog lica, čiju kopiju čuva u skladu sa 
				zakonom.
				Na proveru identiteta prokuriste ili 
				punomoćnika i pribavljanje podataka iz člana 99. stav 1. tačka 2) 
				ovog zakona shodno se primenjuju odredbe člana 17. st. 2. i 6. 
				ovog zakona.
				U slučaju iz stava 1. ovog člana, 
				obveznik je dužan da utvrdi identitet zastupnika pravnog lica 
				uvidom u original ili overenu kopiju dokumenta iz registra koji 
				vodi nadležni organ države sedišta pravnog lica ili neposrednim 
				uvidom u zvanični javni registar, odnosno akta kojim se određuje 
				lice ovlašćeno za zastupanje ukoliko u dokumentaciji iz registra 
				nije naveden ovaj podatak. Кopiju dokumentacije, odnosno izvoda 
				iz registra iz ovog stava obveznik čuva u skladu sa zakonom.
				Obveznik je dužan da podatke o 
				zastupniku iz člana 99. stav 1. tačka 2) ovog zakona koji 
				nedostaju pribavi iz kopije ličnog dokumenta zastupnika koju 
				čuva u skladu sa zakonom. Ako iz tog dokumenta nije moguće 
				dobiti sve propisane podatke, podaci koji nedostaju pribavljaju 
				se iz pismene izjave prokuriste ili punomoćnika.
				Кopijom dokumentacije iz st. 1. i 3. 
				ovog člana smatra se i digitalizovani dokument iz st. 1. i 3. 
				ovog člana. Na kopiji dokumenta u papirnom obliku upisuju se 
				datum, vreme i lično ime lica koje je izvršilo uvid u taj 
				dokument. Кopija dokumenta u elektronskom obliku sadrži 
				kvalifikovani elektronski pečat, odnosno kvalifikovani 
				elektronski potpis, u skladu sa zakonom kojim se uređuje 
				elektronski potpis, sa pridruženim vremenskim žigom. Кopije iz 
				ovog stava obveznik čuva u papirnom ili elektronskom obliku u 
				skladu sa zakonom.
				Ako obveznik kod utvrđivanja i provere 
				identiteta prokuriste ili punomoćnika posumnja u istinitost 
				pribavljenih podataka, dužan je da o tome pribavi njihovu pismenu 
				izjavu.
				Ako u ime preduzetnika ili lica 
				stranog prava poslovni odnos uspostavlja ili transakciju vrši 
				prokurista ili punomoćnik prilikom utvrđivanja i provere 
				identiteta prokuriste ili punomoćnika shodno se primenjuju 
				odredbe st. 1–5. ovog člana.
				*Službeni glasnik RS, broj 91/2019
				Utvrđivanje i provera identiteta lica građanskog prava
				Član 23.
				Ako je stranka lice građanskog prava, 
				obveznik je dužan da:
				1) utvrdi i proveri identitet lica 
				ovlašćenog za zastupanje;
				2) pribavi pismeno ovlašćenje za 
				zastupanje;
				3) pribavi podatke iz člana 99. stav 
				1. tač. 2) i 14) ovog zakona.
				Obveznik je dužan da utvrdi identitet 
				zastupnika lica građanskog prava uvidom u original ili overenu 
				kopiju pismenog ovlašćenja za zastupanje, čiju kopiju čuva u 
				skladu sa zakonom. Obveznik je dužan da proveri identitet 
				zastupnika lica građanskog prava i pribavi podatke iz člana 99. 
				stav 1. tačka 2) ovog zakona uvidom u lični dokument lica 
				ovlašćenog za zastupanje, u njegovom prisustvu, čiju kopiju, 
				odnosno očitani izvod, obveznik čuva u skladu sa zakonom. Ako iz 
				tog dokumenta nije moguće pribaviti propisane podatke, podaci 
				koji nedostaju pribavljaju se iz druge službene isprave, čiju 
				kopiju obveznik čuva u skladu sa zakonom.
				Кopijom dokumenta iz stava 2. ovog 
				člana smatra se i digitalizovani dokument iz stava 2. ovog 
				člana. Na kopiji dokumenta u papirnom obliku upisuju se datum, 
				vreme i lično ime lica koje je izvršilo uvid u taj dokument. 
				Кopija dokumenta u elektronskom obliku sadrži kvalifikovani 
				elektronski pečat, odnosno kvalifikovani elektronski potpis, u 
				skladu sa zakonom kojim se uređuje elektronski potpis, sa 
				pridruženim vremenskim žigom. Кopije iz ovog stava obveznik čuva 
				u papirnom ili elektronskom obliku u skladu sa zakonom.
				Obveznik je dužan da podatke iz člana 
				99. stav 1. tačka 14) ovog zakona pribavi iz pismenog ovlašćenja 
				koje podnosi lice ovlašćeno za zastupanje. Ako iz tog pismenog 
				ovlašćenja nije moguće pribaviti ove podatke, podaci koji 
				nedostaju pribavljaju se neposredno od zastupnika.
				Ako obveznik posumnja u istinitost 
				pribavljenih podataka ili verodostojnost predstavljene 
				dokumentacije, dužan je da o tome pribavi pismenu izjavu lica 
				ovlašćenog za zastupanje.
				*Službeni glasnik RS, broj 91/2019
				Posebni slučajevi utvrđivanja i provere identiteta stranke
				Član 24.
				Prilikom ulaska stranke u igračnicu, kao i prilikom svakog pristupa stranke odnosno njenog zakonskog zastupnika ili punomoćnika sefu, priređivač posebne igre na sreću u igračnici, odnosno obveznik koji pruža usluge čuvanja vrednosti u sefovima, dužan je da utvrdi i proveri identitet stranke i da od stranke odnosno njenog zakonskog zastupnika ili punomoćnika, pribavi podatke iz člana 99. stav 1. tač. 4) i 6) ovog zakona
				kao i pismenu izjavu stranke u 
				igračnici kojom stranka pod materijalnom i krivičnom 
				odgovornošću izjavljuje da u igrama na sreću učestvuje za svoj 
				račun i u svoje ime.
				*Službeni glasnik RS, broj 91/2019
				g2) Utvrđivanje stvarnog vlasnika stranke
				Utvrđivanje stvarnog vlasnika pravnog lica i lica stranog prava
				Član 25.
				Obveznik je dužan da utvrdi identitet 
				stvarnog vlasnika stranke koja je pravno lice ili lice stranog 
				prava u skladu sa članom 3. stav 1. tač. 11) i 12) ovog zakona i 
				pribavi podatke iz člana 99. stav 1. tačka 13) ovog zakona.
				Obveznik je dužan da podatke iz stava 
				1. ovog člana pribavi uvidom u original ili overenu kopiju 
				dokumentacije iz registra koji vodi nadležni organ države 
				sedišta stranke, koja ne sme biti starija od šest meseci od dana 
				izdavanja, čiju kopiju čuva u skladu sa zakonom. Podaci se mogu 
				pribaviti i neposrednim uvidom u zvanični javni registar u 
				skladu sa odredbama člana 20. st. 4. i 7. ovog zakona u kom 
				slučaju je obveznik dužan da obezbedi kopiju izvoda iz tog 
				registra koju čuva u skladu sa zakonom. Кopijom dokumentacije iz 
				ovog stava smatra se i digitalizovani dokument iz ovog stava. Na 
				kopiji dokumenta u papirnom obliku upisuju se datum, vreme i 
				lično ime lica koje je izvršilo uvid u taj dokument. Кopija 
				dokumenta u elektronskom obliku sadrži kvalifikovani elektronski 
				pečat, odnosno kvalifikovani elektronski potpis, u skladu sa 
				zakonom kojim se uređuje elektronski potpis, sa pridruženim 
				vremenskim žigom. Кopije iz ovog stava obveznik čuva u papirnom 
				ili elektronskom obliku u skladu sa zakonom.
				Ako iz zvaničnog javnog registra, 
				odnosno registra koji vodi nadležni organ države sedišta, nije 
				moguće pribaviti sve podatke o stvarnom vlasniku stranke, 
				obveznik je dužan da podatke koji nedostaju pribavi iz 
				originalnog dokumenta ili overene kopije dokumenta ili druge 
				poslovne dokumentacije, koju mu dostavlja zastupnik, prokurista 
				ili punomoćnik stranke.
				Podatke koje iz objektivnih razloga 
				nije moguće pribaviti na način utvrđen u ovom članu, obveznik 
				može pribaviti i uvidom u komercijalne ili druge dostupne baze i 
				izvore podataka ili iz pismene izjave zastupnika, prokuriste ili 
				punomoćnika i stvarnog vlasnika stranke. U postupku utvrđivanja 
				identiteta stvarnog vlasnika, obveznik može da pribavi kopiju 
				ličnog dokumenta stvarnog vlasnika stranke, odnosno očitani 
				izvod tog dokumenta.
				Ako obveznik, nakon preduzimanja svih 
				radnji propisanih ovim članom nije u mogućnosti da utvrdi 
				stvarnog vlasnika, dužan je da utvrdi identitet jednog ili više 
				fizičkih lica koja obavljaju funkciju najvišeg rukovodstva u 
				stranci. Obveznik je dužan da dokumentuje radnje i mere preduzete 
				na osnovu ovog člana.
				Obveznik je dužan da preduzme razumne 
				mere da proveri identitet stvarnog vlasnika stranke, tako da u 
				svakom trenutku zna vlasničku i upravljačku strukturu stranke i 
				da zna ko su stvarni vlasnici stranke.
				Ako podatke o stvarnom vlasniku 
				stranke pribavlja iz evidencije koja je uspostavljena na osnovu 
				posebnog zakona kojim se uređuje centralna evidencija stvarnih 
				vlasnika, obveznik se ne oslobađa obaveze preduzimanja radnji i 
				mera za utvrđivanje stvarnog vlasnika iz ovog zakona koje je 
				dužan da sprovede na osnovu procene rizika stranke.
				*Službeni glasnik RS, broj 91/2019
				Utvrđivanje identiteta korisnika polise životnog osiguranja
				Član 26.
				Obveznik iz člana 4. stav 1. tačka 6) 
				ovog zakona dužan je da, osim utvrđivanja identiteta stranke – 
				ugovarača osiguranja, pribavi podatak o imenu, odnosno nazivu 
				korisnika osiguranja.
				Ukoliko korisnik osiguranja nije 
				određen po imenu, odnosno nazivu, obveznik je dužan da pribavi 
				onaj obim informacija koji će biti dovoljan za utvrđivanje njegovog 
				identiteta, odnosno identiteta stvarnog vlasnika korisnika 
				osiguranja u trenutku isplate osigurane sume, ostvarivanja prava 
				po osnovu otkupa, predujma ili zalaganja polise osiguranja.
				Obveznik je dužan da utvrdi i proveri 
				identitet korisnika osiguranja u trenutku isplate osigurane sume, 
				ostvarivanja prava po osnovu otkupa, predujma ili zalaganja polise 
				osiguranja.
				Obveznik je dužan da utvrdi da li je 
				korisnik osiguranja i stvarni vlasnik korisnika osiguranja 
				funkcioner, i ukoliko utvrdi da jeste, da preduzme mere iz člana 
				38. ovog zakona.
				Ukoliko je korisnik osiguranja svrstan 
				u kategoriju visokog rizika od pranja novca ili finansiranja 
				terorizma, obveznik je dužan da preduzme razumne mere da utvrdi 
				stvarnog vlasnika tog korisnika, i to najkasnije u trenutku 
				isplate osigurane sume, ostvarivanja prava po osnovu otkupa, 
				predujma ili zalaganja polise osiguranja.
				Ako u vezi sa polisom osiguranja utvrdi 
				visok rizik od pranja novca i finansiranja terorizma, obveznik je 
				dužan da pored radnji i mera iz člana 7. ovog zakona, preduzme 
				sledeće mere: obavesti člana najvišeg rukovodstva pre isplate 
				osigurane sume i izvrši pojačane radnje i mere poznavanja i 
				praćenja stranke.
				Ako obveznik ne može da utvrdi 
				identitet korisnika osiguranja, odnosno stvarnog vlasnika 
				korisnika osiguranja, dužan je da sačini službenu belešku u 
				pismenoj formi, kao i da razmotri da li postoje osnovi sumnje da 
				se radi o pranju novca ili finansiranju terorizma. Službenu 
				belešku obveznik čuva u skladu sa zakonom.
				*Službeni glasnik RS, broj 91/2019
				g3) Pribavljanje podataka o svrsi i nameni poslovnog odnosa ili transakcije i drugih podataka po odredbama ovog zakona
				Кoji podaci se pribavljaju
				Član 27.
				Obveznik je dužan da u okviru radnji i mera poznavanja i praćenja stranke iz člana 8. stav 1. tačka 1) ovog zakona pribavi podatke iz člana 99. stav 1. tač. 1)–3), 5), 6), 13) i 14) ovog zakona.
				Obveznik je dužan da u okviru radnji i mera poznavanja i praćenja stranke iz člana 8. stav 1. tač. 2) i 3) i člana 8. st. 2. i 3. ovog zakona pribavi podatke iz člana 99. stav 1. tač. 1)–3), 7)–10), 13) i 14) ovog zakona.
				Obveznik je dužan da u okviru radnji i mera poznavanja i praćenja stranke iz člana 8. stav 1. tač. 4) i 5) ovog zakona pribavi podatke iz člana 99. stav 1. ovog zakona.
				Podaci o poreklu imovine
				Član 28.
				Obveznik je dužan da prikupi podatke i informacije iz člana 99. stav 1. tačka 11) ovog zakona o poreklu imovine koja je ili će biti predmet poslovnog odnosa, ili transakcije kada poslovni odnos nije uspostavljen, i proceni verodostojnost prikupljenih informacija, ako u skladu sa analizom rizika iz člana 6. ovog zakona, utvrdi da u vezi sa strankom postoji visok rizik od pranja novca ili finansiranja terorizma.
				Obveznik prikuplja podatke i informacije o poreklu imovine od stranke i preduzimajući razumne mere dodatno ih proverava kroz raspoložive izvore informacija.
				g4) Praćenje poslovanja stranke
				Praćenje poslovanja stranke sa dužnom pažnjom
				Član 29.
				Obveznik je dužan da prati poslovanje stranke sa dužnom pažnjom.
				Praćenje poslovanja stranke iz stava 1. ovog člana uključuje i:
				1) prikupljanje podataka iz člana 99. stav 1. tač. 7)–10) ovog zakona o svakoj transakciji kada je poslovni odnos uspostavljen;
				2) proveru usaglašenosti poslovanja stranke sa pretpostavljenom svrhom i namenom poslovnog odnosa koji je stranka uspostavila sa obveznikom;
				3) praćenje i proveru usaglašenosti poslovanja stranke sa njenim uobičajenim obimom poslovanja;
				4) praćenje i ažuriranje, odnosno 
				periodičnu proveru pribavljenih informacija, podataka i dokumentacije o stranci i njenom poslovanju.
				Obveznik je dužan da radnje i mere iz stava 2. tač. 2)–4) ovog člana vrši u obimu i učestalosti koja odgovara stepenu rizika utvrđenom u analizi iz člana 6. ovog zakona.
				*Službeni glasnik RS, broj 91/2019
				d) Vršenje radnji i mera poznavanja i praćenja stranke preko trećih lica
				Poveravanje vršenja pojedinih radnji i mera poznavanja i praćenja stranke trećem licu
				Član 30.
				Кod uspostavljanja poslovnog odnosa, obveznik može, pod uslovima utvrđenim ovim zakonom, poveriti vršenje radnji i mera iz člana 7. stav 1. tač. 1)–5) ovog zakona trećem licu. 
				Treće lice iz stava 1. ovog člana je:
				1) obveznik iz člana 4. stav 1. tač. 
				1), 3), 4), 7), 9)–11), 13) i 16) ovog zakona društva za 
				osiguranje koja imaju dozvolu za obavljanje životnih osiguranja i 
				zastupnici u životnom osiguranju;
				2) lice iz tačke 1) ovog stava iz 
				druge države, ako podleže obaveznoj zakonskoj registraciji za 
				obavljanje delatnosti, primenjuje radnje i mere poznavanja i praćenja 
				stranke, vodi evidencije na način koji je jednak ili sličan 
				načinu koji je propisan ovim zakonom i adekvatno je nadzirano u 
				vršenju poslova sprečavanja i otkrivanja pranja novca i finansiranja 
				terorizma;
				3) obveznik iz člana 4. stav 1. tačka 
				2) ovog zakona, samo ako obavlja poslove zastupnika u pružanju 
				platnih usluga i u vezi s tim zastupanjem.
				Obveznik je dužan da prethodno proveri da li treće lice iz stava 2. ovog člana ispunjava uslove propisane ovim zakonom.
				Obveznik ne sme da prihvati vršenje pojedinih radnji i mera poznavanja i praćenja stranke preko trećeg lica ako je to lice utvrdilo i proverilo identitet stranke bez njenog prisustva.
				Poveravanjem vršenja pojedinih radnji i mera poznavanja i praćenja stranke trećem licu obveznik se ne oslobađa odgovornosti za pravilno vršenje radnji i mera poznavanja i praćenja stranke u skladu sa ovim zakonom.
				*Službeni glasnik RS, broj 91/2019
				Zabrana poveravanja
				Član 31.
				Obveznik ne sme da poveri vršenje pojedinih radnji i mera poznavanja i praćenja stranke trećem licu, ako je stranka of-šor pravno lice ili anonimno društvo.
				Obveznik ne sme da poveri vršenje pojedinih radnji i mera poznavanja i praćenja stranke trećem licu iz države koja ima strateške nedostatke u sistemu sprečavanja pranja novca i finansiranja terorizma.
				Treće lice ni u kom slučaju ne može biti of-šor pravno lice ili kvazi banka.
				Pribavljanje podataka i dokumentacije od trećeg lica
				Član 32.
				Obveznik je dužan da obezbedi da mu treće lice koje u skladu sa odredbama ovog zakona umesto obveznika izvrši pojedine radnje i mere poznavanja i praćenja stranke, bez odlaganja dostavi pribavljene podatke o stranci koji su obvezniku neophodni za uspostavljanje poslovnog odnosa po ovom zakonu.
				Obveznik je dužan da obezbedi da mu treće lice, na njegov zahtev, bez odlaganja dostavi kopije isprava i druge dokumentacije na osnovu kojih je izvršilo radnje i mere poznavanja i praćenja stranke i pribavilo tražene podatke o stranci. Pribavljene kopije isprava i dokumentacije obveznik čuva u skladu sa ovim zakonom.
				Ako obveznik posumnja u verodostojnost izvršenih radnji i mera poznavanja i praćenja stranke, ili u istinitost pribavljenih podataka i dokumentacije o stranci, dužan je da preduzme dodatne mere za otklanjanje razloga za sumnju u verodostojnost dokumentacije.
				Ako i pored dodatnih mera iz stava 3. ovog člana obveznik sumnja u verodostojnost dokumentacije, dužan je da razmotri da li postoji sumnja na pranje novca ili finansiranje terorizma.
				Obveznik je dužan da sačini službenu belešku o preduzetim merama iz ovog člana. Obveznik čuva službenu belešku u skladu sa zakonom.
				Ako obveznik i pored preduzetih dodatnih mera ne otkloni sumnju u verodostojnost dokumentacije, kao i na pranje novca ili finansiranje terorizma, dužan je da razmotri da li će ubuduće poveravati vršenje radnji i mera poznavanja i praćenja stranke ovom licu. Obveznik je dužan da sačini službenu belešku o preduzetim merama iz ovog stava. Obveznik čuva službenu belešku u skladu sa zakonom.
				Zabrana uspostavljanja poslovnog odnosa
				Član 33.
				Obveznik ne sme uspostaviti poslovni odnos, ako:
				1) je radnje i mere poznavanja i praćenja stranke izvršilo lice koje nije treće lice iz člana 30. stav 2. ovog zakona;
				2) je treće lice utvrdilo i proverilo identitet stranke bez njenog prisustva;
				3) od trećeg lica nije prethodno pribavio podatke iz člana 32. stav 1. ovog zakona;
				4) od trećeg lica prethodno nije dobio kopije isprava i druge dokumentacije o stranci;
				5) je posumnjao u verodostojnost izvršene radnje i mere poznavanja i praćenja stranke ili istinitost pribavljenih podataka i dokumentacije o stranci, a preduzetim dodatnim merama nije otklonjena sumnja.
				đ) Posebni oblici radnji i mera poznavanja i praćenja stranke
				Član 34.
				Osim opštih radnji i mera poznavanja i praćenja stranke koje se vrše u skladu sa odredbama člana 7. stav 1. ovog zakona, u slučajevima propisanim ovim zakonom preduzimaju se i posebni oblici mera poznavanja i praćenja stranke, i to:
				1) pojačane radnje i mere;
				2) pojednostavljene radnje i mere.
				đ1) Pojačane radnje i mere poznavanja i praćenja stranke
				Opšte odredbe
				Član 35.
				Pojačane radnje i mere poznavanja i praćenja stranke, pored radnji i mera iz člana 7. stav 1. ovog zakona, obuhvataju i dodatne radnje i mere propisane ovim zakonom koje obveznik vrši, i to:
				1) kod uspostavljanja 
				korespondentskog odnosa sa bankama i drugim sličnim institucijama drugih država;
				2) prilikom primene novih tehnoloških dostignuća i novih usluga, a u skladu sa procenom rizika; 
				3) kod uspostavljanja poslovnog odnosa iz člana 8. stav 1. tačka 1) ovog zakona ili vršenja transakcije iz člana 8. stav 1. tač. 2) i 3) ovog zakona sa strankom koja je funkcioner;
				4) kada stranka nije fizički prisutna pri utvrđivanju i proveri identiteta; 
				5) kada je stranka ili pravno lice koje se javlja u vlasničkoj strukturi stranke of-šor pravno lice;
				6) kod uspostavljanja poslovnog odnosa ili vršenja transakcije sa strankom iz države koja ima strateške nedostatke u sistemu sprečavanja pranja novca i finansiranja terorizma.
				Osim u slučajevima iz stava 1. ovog člana, obveznik je dužan da izvrši pojačane radnje i mere poznavanja i praćenja stranke u slučajevima kada, u skladu sa odredbama člana 6. ovog zakona, proceni da zbog prirode poslovnog odnosa, oblika i načina vršenja transakcije, poslovnog profila stranke, odnosno drugih okolnosti povezanih sa strankom postoji ili bi mogao postojati visok stepen rizika za pranje novca ili finansiranje terorizma. Obveznik je dužan da svojim internim aktom definiše koje će pojačane radnje i mere, i u kom obimu, primenjivati u svakom konkretnom slučaju.
				*Službeni glasnik RS, broj 91/2019
				Кorespondentski odnos sa bankama i drugim sličnim institucijama stranih država
				Član 36.
				Кod uspostavljanja korespondentskog 
				odnosa sa respondentom – bankom ili drugom sličnom institucijom 
				koja ima sedište u stranoj državi, obveznik je dužan da, pored 
				radnji i mera poznavanja i praćenja stranke u skladu sa procenom 
				rizika, pribavi i sledeće podatke, informacije, odnosno 
				dokumentaciju:
				1) datum izdavanja i vreme važenja 
				dozvole za vršenje bankarskih delatnosti i naziv i sedište 
				nadležnog organa strane države koji je izdao dozvolu;
				2) opis sprovođenja internih postupaka 
				koji se odnose na sprečavanje i otkrivanje pranja novca i 
				finansiranja terorizma, a naročito postupaka za poznavanje i 
				praćenje stranke, dostavljanje podataka o sumnjivim transakcijama i 
				licima nadležnim organima, vođenje evidencija, unutrašnju kontrolu 
				i drugih postupaka koje je banka, odnosno druga slična 
				institucija, donela u vezi sa sprečavanjem i otkrivanjem pranja 
				novca i finansiranja terorizma;
				3) opis sistema sprečavanja i otkrivanja 
				pranja novca i finansiranja terorizma u državi sedišta, odnosno u 
				državi u kojoj je registrovana banka, odnosno druga slična 
				institucija;
				4) pismenu izjavu odgovornog lica 
				banke da je banka ili druga slična institucija u državi sedišta, 
				odnosno u državi u kojoj je registrovana, pod nadzorom nadležnog 
				državnog organa i da je dužna da primenjuje propise te države 
				koji se odnose na sprečavanje i otkrivanje pranja novca i 
				finansiranja terorizma;
				5) pribavi dodatne podatke kako bi: 
				razumeo prirodu i namenu korespondentskog odnosa koji uspostavlja 
				i prirodu poslovanja respondenta, utvrdio kvalitet njegovog 
				nadzora i ocenio njegovu reputaciju, utvrdio da li je vođen 
				krivični postupak za pranje novca ili finansiranje terorizma ili 
				je banka ili druga finansijska institucija bila kažnjavana zbog 
				težih povreda propisa za sprečavanje pranja novca i finansiranja 
				terorizma, utvrdio da li banka, odnosno druga slična institucija 
				ne posluje kao kvazi banka, da nema uspostavljen poslovni odnos i 
				da ne vrši transakcije sa kvazi bankom i ocenio mere i radnje 
				koje respondent primenjuje u vezi sa sprečavanjem pranja novca i 
				finansiranjem terorizma.
				Obveznik je dužan da pre uspostavljanja 
				korespondentskog odnosa sa respondentom pribavi pismeno odobrenje 
				člana najvišeg rukovodstva u obvezniku iz člana 52. stav 3. ovog 
				zakona, a ako je taj odnos uspostavljen, ne može se nastaviti bez 
				pismenog odobrenja tog člana najvišeg rukovodstva u obvezniku.
				Podatke iz stava 1. tač. 1)–4) ovog 
				člana obveznik pribavlja uvidom u isprave i poslovnu 
				dokumentaciju koju obvezniku dostavlja banka ili druga slična 
				institucija sa sedištem u stranoj državi, a podatke iz stava 1. 
				tačka 5) ovog člana uvidom u javne ili druge dostupne izvore.
				Obveznik ne sme uspostaviti ili 
				nastaviti korespondentski odnos sa respondentom koji ima sedište 
				u stranoj državi ako:
				1) prethodno nije pribavio podatke iz 
				stava 1. ovog člana;
				2) zaposleni kod obveznika zadužen za 
				uspostavljanje korespondentskog odnosa prethodno nije pribavio 
				pismeno odobrenje člana najvišeg rukovodstva u obvezniku iz člana 
				52. stav 3. ovog zakona;
				3) banka ili druga slična institucija 
				sa sedištem u stranoj državi nema uspostavljen sistem za 
				sprečavanje i otkrivanje pranja novca i finansiranja terorizma ili 
				nije dužna da primenjuje propise u oblasti sprečavanja i otkrivanja 
				pranja novca i finansiranja terorizma u skladu sa propisima strane 
				države u kojoj ima sedište, odnosno u kojoj je registrovana ili 
				je obveznik ocenio da radnje i mere koje respondent primenjuje u 
				vezi sa sprečavanjem pranja novca i finansiranjem terorizma nisu 
				odgovarajuće;
				4) banka ili druga slična institucija 
				sa sedištem u stranoj državi posluje kao kvazi banka, odnosno 
				uspostavlja korespondentske ili druge poslovne odnose ili obavlja 
				transakcije sa kvazi bankama.
				Obveznik je dužan da, u ugovoru na 
				osnovu kojeg se uspostavlja korespondentski odnos, posebno utvrdi 
				i dokumentuje obaveze svake ugovorne strane u vezi sa 
				sprečavanjem i otkrivanjem pranja novca i finansiranja terorizma. 
				Taj ugovor obveznik je dužan da čuva u skladu sa zakonom.
				Obveznik ne sme uspostaviti 
				korespondentski odnos sa stranom bankom ili drugom sličnom 
				institucijom na osnovu kog ta institucija može koristiti račun 
				kod obveznika tako što će svojim strankama omogućiti direktno 
				korišćenje ovog računa.
				*Službeni glasnik RS, broj 91/2019
				Nova tehnološka dostignuća i nove usluge
				Član 37.
				Obveznik je dužan da proceni rizik od pranja novca i finansiranja terorizma u odnosu na novu uslugu koju pruža u okviru svoje delatnosti, novu poslovnu praksu, kao i načine pružanja nove usluge, i to pre uvođenja nove usluge. 
				Obveznik je dužan da proceni rizik od korišćenja savremenih tehnologija u pružanju postojećih ili novih usluga.
				Obveznik je dužan da preduzme dodatne mere kojima se umanjuju rizici i upravlja rizicima od pranja novca i finansiranja terorizma iz st. 1. i 2. ovog člana.
				Funkcioner
				Član 38. 
				Obveznik je dužan da utvrdi postupak po kome utvrđuje da li je stranka ili stvarni vlasnik stranke funkcioner. Taj postupak se utvrđuje internim aktom obveznika, u skladu sa smernicama koje donosi organ iz člana 104. ovog zakona, nadležan za nadzor nad primenom ovog zakona kod tog obveznika.
				Ako je stranka ili stvarni vlasnik stranke funkcioner, osim radnji i mera iz člana 7. stav 1. ovog zakona, obveznik je dužan da:
				1) pribavi podatke o poreklu imovine koja je ili će biti predmet poslovnog odnosa, odnosno transakcije, i to iz isprava i druge dokumentacije, koju podnosi stranka. Ako te podatke nije moguće pribaviti na opisani način, obveznik će o njihovom poreklu uzeti pismenu izjavu neposredno od stranke;
				2) pribavi podatke o celokupnoj imovini koju poseduje funkcioner, i to iz javno dostupnih i drugih izvora, kao i neposredno od stranke; 
				3) obezbedi da zaposleni kod obveznika koji vodi postupak uspostavljanja poslovnog odnosa sa funkcionerom pre uspostavljanja tog odnosa pribavi pismenu saglasnost
				člana najvišeg rukovodstva
				iz člana 52. stav 3. ovog zakona;
				4) prati, sa dužnom pažnjom, transakcije i druge poslovne aktivnosti funkcionera u toku trajanja poslovnog odnosa.
				Ako obveznik utvrdi da je stranka ili stvarni vlasnik stranke postao funkcioner u toku poslovnog odnosa dužan je da primeni radnje i mere iz stava 2. tač. 1), 2) i 4) ovog člana, a za nastavak poslovnog odnosa sa tim licem mora se pribaviti pismena saglasnost 
				člana najvišeg rukovodstva
				iz člana 52. stav 3. ovog zakona.
				Odredbe st. 1–3. ovog člana primenjuju se i u odnosu na člana uže porodice funkcionera, kao i na bližeg saradnika funkcionera.
				*Službeni glasnik RS, broj 91/2019
				Utvrđivanje i provera identiteta bez fizičkog prisustva stranke
				Član 39.
				Ako prilikom utvrđivanja i provere identiteta, stranka ili zakonski zastupnik, odnosno lice koje je ovlašćeno za zastupanje pravnog lica ili lica stranog prava nije fizički prisutna kod obveznika, obveznik je dužan da osim radnji i mera iz člana 7. stav 1. tač. 1)–5) ovog zakona preduzme neke od dodatnih mera, i to:
				1) pribavljanje dodatnih isprava, podataka ili informacija, na osnovu kojih proverava identitet stranke;
				2) dodatnu proveru podnetih isprava ili dodatno potvrđivanje podataka o stranci;
				3) da se prva uplata na račun koji je ta stranka otvorila kod obveznika izvrši sa računa te stranke, otvorenog kod banke ili slične institucije u skladu sa članom 17. st. 1. i 2. ovog zakona, a pre izvršenja drugih transakcija stranke kod obveznika;
				4) pribavi podatke o razlozima odsustva stranke;
				5) druge mere koje odredi organ iz člana 104. ovog zakona.
				Of-šor pravno lice
				Član 40.
				Obveznik je dužan da utvrdi postupak po kome utvrđuje da li je stranka ili pravno lice koje se javlja u vlasničkoj strukturi stranke of-šor pravno lice. Ako utvrdi da jeste, obveznik je dužan da, osim radnji i mera iz člana 7. stav 1. tač. 1)–5) ovog zakona preduzme dodatne mere, i to:
				1) utvrdi razloge za uspostavljanje poslovnog odnosa, odnosno vršenje transakcije u iznosu od 15.000 evra ili više, kada poslovni odnos nije uspostavljen, u Republici Srbiji;
				2) izvrši dodatnu proveru podataka o vlasničkoj strukturi pravnog lica.
				Ako je stranka iz stava 1. ovog člana pravno lice sa složenom vlasničkom strukturom, obveznik je dužan da o razlozima takve strukture pribavi pismenu izjavu od stvarnog vlasnika stranke ili zastupnika stranke.
				U slučaju iz stava 2. ovog člana obveznik je dužan da razmotri da li postoji osnov sumnje da se radi o pranju novca ili finansiranju terorizma, kao i da o tome sačini službenu belešku, koju čuva u skladu sa zakonom.
				Države koje ne primenjuju međunarodne standarde u oblasti sprečavanja pranja novca i finansiranja terorizma
				Član 41.
				Obveznik je dužan da kada uspostavlja 
				poslovni odnos ili vrši transakciju kada poslovni odnos nije 
				uspostavljen, sa strankom iz države koja ima strateške nedostatke 
				u sistemu za borbu protiv pranja novca i finansiranja terorizma, 
				primeni pojačane radnje i mere iz stava 2. ovog člana. Strateški 
				nedostaci posebno se odnose na:
				1) pravni i institucionalni okvir 
				države, a naročito na inkriminaciju krivičnih dela pranja novca i 
				finansiranja terorizma, mere poznavanja i praćenja stranke, odredbe 
				u vezi sa čuvanjem podataka, odredbe u vezi sa prijavljivanjem 
				sumnjivih transakcija, dostupnost tačnih i verodostojnih 
				informacija o stvarnim vlasnicima pravnih lica i lica stranog 
				prava;
				2) ovlašćenja i procedure nadležnih 
				organa tih država u vezi sa pranjem novca i finansiranjem 
				terorizma;
				3) delotvornost sistema za borbu 
				protiv pranja novca i finansiranja terorizma u otklanjanju rizika od 
				pranja novca i finansiranja terorizma.
				U slučaju iz stava 1. ovog člana 
				obveznik je dužan da:
				1) primeni radnje i mere iz člana 35. 
				stav 2. ovog zakona na način i u obimu koji odgovara visokom 
				riziku koji nosi poslovanje sa tom strankom;
				2) prikupi dodatne informacije o 
				stvarnom vlasniku stranke;
				3) prikupi podatke o poreklu imovine 
				koja je predmet poslovnog odnosa ili transakcije;
				4) prikupi dodatne informacije o svrsi 
				i nameni poslovnog odnosa ili transakcije;
				5) dodatno proveri podnete isprave;
				6) pribavi odobrenje člana najvišeg 
				rukovodstva iz člana 52. stav 3. ovog zakona za uspostavljanje ili 
				nastavak poslovnog odnosa;
				7) prati, sa dužnom pažnjom, 
				transakcije i druge poslovne aktivnosti stranke u toku trajanja 
				poslovnog odnosa;
				8) preduzme druge adekvatne mere radi 
				otklanjanja rizika.
				Ministarstvo nadležno za poslove 
				finansija, Narodna banka Srbije i Кomisija za hartije od 
				vrednosti, samostalno ili na zahtev nadležne međunarodne 
				organizacije, mogu da utvrde da je poslovanje sa državom koja ima 
				strateške nedostatke u sistemu za borbu protiv pranja novca i 
				finansiranja terorizma naročito rizično i mogu primeniti sledeće 
				mere:
				1) zabraniti finansijskim 
				institucijama za čiju su registraciju nadležne da osnivaju 
				ogranke i poslovne jedinice u tim državama;
				2) zabraniti osnivanje ogranaka i 
				poslovnih jedinica finansijskih institucija iz tih država u 
				Republici Srbiji;
				3) ograničiti finansijske transakcije 
				i poslovne odnose sa strankama iz te države;
				4) zahtevati od finansijskih 
				institucija da procene, izmene ili kad je neophodno raskinu 
				korespondentske ili slične odnose sa finansijskim institucijama 
				iz tih država;
				5) druge adekvatne mere koje su 
				srazmerne utvrđenim rizicima i nedostacima u sistemu za borbu 
				protiv pranja novca i finansiranja terorizma.
				Ukoliko je poslovni odnos već 
				uspostavljen, obveznik primenjuje mere iz stava 1. ovog člana.
				Ministar, na predlog Uprave, utvrđuje 
				listu država koje imaju strateške nedostatke, uzimajući u obzir 
				liste relevantnih međunarodnih institucija, kao i izveštaje o 
				proceni nacionalnih sistema za borbu protiv pranja novca i 
				finansiranja terorizma od strane međunarodnih institucija.
				*Službeni glasnik RS, broj 91/2019
				đ2) Pojednostavljene radnje i mere poznavanja i praćenja stranke
				Opšte odredbe
				Član 42.
				Pojednostavljene radnje i mere poznavanja i praćenja stranke obveznik može da izvrši u slučajevima iz člana 8. stav 1. tač. 1)–3) ovog zakona, osim ako u vezi sa strankom ili transakcijom postoje osnovi sumnje da se radi o pranju novca ili finansiranju terorizma, ako je stranka:
				1) obveznik iz člana 4. stav 1. tač. 1)–7), 10), 11) i 16) ovog zakona, izuzev posrednika i zastupnika u osiguranju;
				2) lice iz člana 4. stav 1. tač. 1)–7), 10), 11) i 16) ovog zakona, izuzev posrednika i zastupnika u osiguranju iz strane države koja je na listi država koje primenjuju međunarodne standarde u oblasti sprečavanja pranja novca i finansiranja terorizma koji su na nivou standarda Evropske unije ili viši;
				3) državni organ, organ autonomne pokrajine, organ jedinice lokalne samouprave,
				javna preduzeća, javna agencija, javna služba, javni fond, javni zavod ili komora;
				4) privredno društvo čije su izdate hartije od vrednosti uključene na organizovano tržište hartija od vrednosti koje se nalazi u Republici Srbiji ili državi u kojoj se primenjuju međunarodni standardi na nivou standarda Evropske unije ili viši, a koji se odnose na podnošenje izveštaja i dostavljanje podataka nadležnom regulatornom telu;
				5) lice za koje je na osnovu člana 6. stav 5. ovog zakona utvrđeno da postoji nizak stepen rizika od pranja novca ili finansiranja terorizma.
				Osim u slučajevima iz stava 1. ovog člana, obveznik može da izvrši pojednostavljene radnje i mere poznavanja i praćenja stranke i u slučajevima kada, u skladu sa odredbama člana 6. ovog zakona, proceni da zbog prirode poslovnog odnosa, oblika i načina vršenja transakcije, poslovnog profila stranke, odnosno drugih okolnosti povezanih sa strankom postoji neznatan ili nizak stepen rizika za pranje novca ili finansiranje terorizma.
				Pri vršenju pojednostavljenih radnji i mera poznavanja i praćenja stranke obveznik je dužan da uspostavi adekvatan nivo praćenja poslovanja stranke tako da bude u stanju da otkrije neuobičajene i sumnjive transakcije.
				
				Ministar, na predlog Uprave, bliže uređuje način i razloge na 
				osnovu kojih obveznik svrstava stranku, poslovni odnos, uslugu 
				koju pruža u okviru svoje delatnosti ili transakciju u 
				kategoriju niskog rizika od pranja novca ili finansiranje 
				terorizma, u skladu sa rezultatima Procene rizika od pranja novca 
				i Procene rizika od finansiranja terorizma, a na osnovu kojih 
				preduzima pojednostavljene radnje i mere.
				*Službeni glasnik RS, broj 91/2019
				Podaci o stranci koji se pribavljaju i proveravaju
				Član 43.
				U slučajevima kada se, na osnovu ovog zakona, vrše pojednostavljene radnje i mere poznavanja i praćenja stranke, obveznik je dužan da pribavi sledeće podatke:
				1) pri uspostavljanju poslovnog odnosa iz člana 8. stav 1. tačka 1) ovog zakona:
				(1) podatke iz člana 99. stav 1. tač. 1), 2), 5), 6) i 14) ovog zakona,
				(2) podatke iz člana 99. stav 1. tačka 13) ovog zakona, osim u slučaju iz člana 42. stav 1. tač. 3) i 4) ovog zakona;
				2) pri vršenju transakcije iz člana 8. stav 1. tač. 2) i 3) ovog zakona:
				(1) podatke iz člana 99. stav 1. tač. 1), 2) i 7)–10) ovog zakona,
				(2) podatke iz člana 99. stav 1. tačka 13) ovog zakona, osim u slučaju iz člana 42. stav 1. tač. 3) i 4) ovog zakona.
				Za stranku koja je fizičko lice, obveznik pri uspostavljanju poslovnog odnosa iz člana 8. stav 1. tačka 1) ovog zakona i vršenju transakcije iz člana 8. stav 1. tač. 2) i 3) ovog zakona prikuplja podatke iz člana 99. stav 1. tač. 3), 5)–10) i 13) ovog zakona.
				e) Ograničenja poslovanja sa strankama
				Zabrana pružanja usluga koje omogućavaju prikrivanje identiteta stranke
				Član 44.
				Obveznik ne sme strankama otvoriti, izdavati ili za njih voditi anonimne račune, štedne knjižice na šifru ili donosioca,
				anonimne sefove, odnosno vršiti druge usluge, koje posredno ili neposredno omogućavaju prikrivanje identiteta stranke.
				*Službeni glasnik RS, broj 91/2019
				Zabrana poslovanja sa kvazi bankama
				Član 45.
				Obveznik ne sme uspostavljati niti nastaviti 
				korespondentske odnose sa bankom koja posluje ili koja bi mogla poslovati kao kvazi banka, ili sa drugom sličnom institucijom za koju se osnovano može pretpostaviti da bi mogla dozvoliti korišćenje svojih računa kvazi banci.
				*Službeni glasnik RS, broj 91/2019
				Ograničenje gotovinskog poslovanja
				Član 46.
				Lice koje se bavi prodajom robe i nepokretnosti ili vršenjem usluga u Republici Srbiji ne sme od stranke ili trećeg lica da primi gotov novac za njihovo plaćanje u iznosu od 10.000 evra ili više u dinarskoj protivvrednosti.
				Ograničenje iz stava 1. ovog člana važi i u slučaju ako se plaćanje robe i usluge vrši u više međusobno povezanih gotovinskih transakcija u ukupnom iznosu od 10.000 evra ili više u dinarskoj protivvrednosti.
				3. Dostavljanje informacija, podataka i dokumentacije Upravi
				Obaveza dostavljanja i rokovi
				Član 47.
				Obveznik je dužan da Upravi dostavi podatke iz člana 99. stav 1. tač. 1)–3) i 7)–10) ovog zakona o svakoj gotovinskoj transakciji u iznosu od 15.000 evra ili više u dinarskoj protivvrednosti, i to odmah kada je izvršena, a najkasnije u roku od tri dana od dana izvršenja transakcije.
				Obveznik je dužan da Upravi dostavi podatke iz člana 99. stav 1. ovog zakona uvek kada u vezi sa transakcijom ili strankom postoje osnovi sumnje da se radi o pranju novca ili finansiranju terorizma, i to pre izvršenja transakcije, i da u izveštaju navede rok u kome ta transakcija treba da se izvrši. U slučaju hitnosti, takvo obaveštenje može se dati i telefonom, ali se naknadno mora dostaviti Upravi u pismenom obliku najkasnije sledećeg radnog dana.
				Obaveza obaveštavanja o transakcijama iz stava 2. ovog člana odnosi se i na planiranu transakciju, bez obzira na to da li je izvršena.
				Društvo za reviziju i samostalni revizor, preduzetnici i pravna lica koja se bave pružanjem računovodstvenih usluga i poreski savetnici dužni su da, u slučaju kada stranka od njih traži savet u vezi sa pranjem novca ili finansiranjem terorizma, o tome odmah obaveste Upravu, a najkasnije u roku od tri dana od dana kada je stranka tražila savet.
				Ako obveznik, u slučajevima iz st. 2. i 3. ovog člana, zbog prirode transakcije, zbog toga što transakcija nije izvršena, mogućnosti da se time osujeti prikupljanje i provera informacija o stvarnom vlasniku ili iz drugih opravdanih razloga ne može da postupi u skladu sa stavom 2. ovog člana, dužan je da Upravi dostavi podatke čim to bude moguće, a najkasnije odmah po saznanju za osnove sumnje da se radi o pranju novca ili finansiranju terorizma. Obveznik je dužan da pismeno obrazloži razloge zbog kojih nije postupio na propisani način.
				Podatke iz st. 1–4. ovog člana obveznik dostavlja Upravi na način koji propisuje Ministar.
				Ministar bliže uređuje način i razloge kada obveznik za određene stranke nije dužan da Upravi prijavi gotovinsku transakciju iz stava 1. ovog člana.
				4. Sprovođenje radnji i 
				mera u poslovnim jedinicama i podređenim društvima pravnog lica 
				u većinskom vlasništvu obveznika
				*Službeni glasnik RS, broj 91/2019
				Obaveza sprovođenja 
				radnji i mera u poslovnim jedinicama i podređenim društvima 
				pravnog lica u većinskom vlasništvu obveznika
				*Službeni 
				glasnik RS, broj 91/2019
				Član 48.
				Obveznik je dužan da obezbedi da se 
				radnje i mere za sprečavanje i otkrivanje pranja novca i finansiranja 
				terorizma, jednake onima propisanim ovim zakonom, u istom obimu 
				sprovode i u njegovim poslovnim jedinicama i podređenim društvima 
				pravnog lica, u njegovom većinskom vlasništvu, bez obzira na to 
				da li je njihovo mesto poslovanja u Republici Srbiji ili u stranim 
				državama.
				Obveznik koji je član finansijske 
				grupe primenjuje programe i procedure koji važe za celu grupu, 
				uključujući procedure za razmenu informacija za potrebe poznavanja 
				i praćenja stranke, smanjenja i otklanjanja rizika od pranja novca i 
				finansiranja terorizma, postupke za upravljanje usklađenošću 
				poslovanja u vezi sa ovim rizicima na nivou grupe, postupak 
				utvrđivanja i provere uslova pri zapošljavanju kod obveznika, kako 
				bi se obezbedili visoki standardi pri zapošljavanju, postupak 
				sprovođenja redovnog stručnog obrazovanja, osposobljavanja i 
				usavršavanja zaposlenih u skladu s programom godišnjeg stručnog 
				obrazovanja, osposobljavanja i usavršavanja zaposlenih za sprečavanje 
				i otkrivanje pranja novca i finansiranja terorizma, obaveze vršenja 
				redovne unutrašnje kontrole i organizovanja nezavisne unutrašnje 
				revizije u skladu sa zakonom, kao i drugih radnji i mera u cilju 
				sprečavanja pranja novca i finansiranja terorizma.
				Organ iz člana 104. ovog zakona koji 
				vrši nadzor nad obveznicima koji su finansijske institucije može 
				bliže urediti sadržinu programa iz stava 2. ovog člana.
				Obveznik koji je član finansijske 
				grupe čije najviše matično društvo ima sedište u inostranstvu 
				može primenjivati program ove grupe samo ako se tim programom 
				obezbeđuje ispunjenje svih njegovih obaveza u skladu sa ovim 
				zakonom, drugim propisima i međunarodnim standardima u oblasti 
				sprečavanja pranja novca i finansiranja terorizma i ako taj program 
				nije suprotan propisima Republike Srbije.
				Obveznik koji je član finansijske 
				grupe može sa drugim članovima te grupe da razmenjuje podatke i 
				informacije o transakcijama i licima za koje postoje osnovi 
				sumnje na pranje novca i finansiranje terorizma i koje su kao takve 
				prijavljene Upravi, osim ako Uprava ne zahteva drugačije 
				postupanje.
				Podaci i informacije iz stava 5. ovog 
				člana odnose se i na informacije, podatke i analize o 
				transakcijama ili aktivnostima koje izgledaju neuobičajeno (ako 
				su analize sačinjene), prijave sumnjivih transakcija, informacije 
				i podatke koji su osnov za prijavu sumnjivih transakcija i 
				informacije o tome da li je ta transakcija već prijavljena 
				nadležnom organu kao sumnjiva.
				Ako se poslovna jedinica ili podređeno 
				društvo pravnog lica nalazi u državi koja ne primenjuje 
				međunarodne standarde u oblasti sprečavanja pranja novca i 
				finansiranja terorizma obveznik je dužan da obezbedi pojačanu 
				kontrolu sprovođenja radnji i mera iz stava 1. ovog člana.
				Ukoliko odgovarajuće mere navedene u 
				stavu 7. ovog člana nisu dovoljne, u naročito opravdanim 
				slučajevima, organ iz člana 104. ovog zakona i Uprava odlučuju o 
				primeni posebnih mera nadzora.
				Organ iz člana 104. ovog zakona može 
				bliže urediti posebne mere iz stava 8. ovog člana.
				Ako propisima strane države nije 
				dopušteno sprovođenje radnji i mera za sprečavanje i otkrivanje 
				pranja novca ili finansiranja terorizma u obimu propisanom ovim 
				zakonom, obveznik je dužan da o tome odmah obavesti Upravu i 
				organ iz člana 104. ovog zakona, radi donošenja odgovarajućih 
				mera za otklanjanje rizika od pranja novca ili finansiranja 
				terorizma.
				Odgovarajuće mere iz stava 10. ovog 
				člana uključuju i mere kojima se obvezniku nalaže da obezbedi 
				dodatne kontrole poslovnih jedinica i podređenih društava u 
				većinskom vlasništvu tog obveznika koje posluju u inostranstvu, 
				kao i delimičan ili potpun prestanak aktivnosti preko te 
				poslovne jedinice ili podređenog društva.
				Obveznik je dužan da svoje poslovne 
				jedinice ili podređena društva pravnog lica u većinskom 
				vlasništvu u stranoj državi pravovremeno i redovno upoznaje sa 
				postupcima koji se odnose na sprečavanje i otkrivanje pranja novca 
				i finansiranja terorizma, a naročito u delu koji se odnosi na 
				radnje i mere poznavanja i praćenja stranke, dostavljanja podataka 
				Upravi, vođenja evidencija, unutrašnje kontrole i drugih okolnosti 
				povezanih sa sprečavanjem i otkrivanjem pranja novca ili 
				finansiranja terorizma.
				Obveznik je dužan da internim aktima 
				propiše način vršenja kontrole primene procedura za sprečavanje 
				pranja novca i finansiranja terorizma u svojim poslovnim 
				jedinicama i podređenim društvima u većinskom vlasništvu tog 
				obveznika.
				Odredbe ovog člana shodno se primenjuju 
				i na obveznika koji je član nefinansijske grupe u smislu zakona 
				kojim se uređuje delatnost tog obveznika.
				*Službeni glasnik RS, broj 91/2019
				5. Ovlašćeno lice, obrazovanje i unutrašnja kontrola
				a) Ovlašćeno lice
				Određivanje ovlašćenog lica i njegovog zamenika
				Član 49.
				Obveznik je dužan da za vršenje pojedinih radnji i mera za sprečavanje i otkrivanje pranja novca i finansiranja terorizma, u skladu sa ovim zakonom i propisima donetim na osnovu njega, imenuje ovlašćeno lice i njegovog zamenika.
				Ako obveznik ima jednog zaposlenog, taj zaposleni se smatra ovlašćenim licem.
				Uslovi koje ovlašćeno lice mora da ispunjava
				Član 50.
				Ovlašćeno lice iz člana 49. ovog zakona, može biti lice koje ispunjava sledeće uslove:
				1) da je zaposleno kod obveznika na radnom mestu sa ovlašćenjima koja tom licu omogućavaju delotvorno, brzo i kvalitetno izvršavanje zadataka propisanih ovim zakonom;
				2) da nije pravnosnažno osuđivano ili se protiv njega ne vodi krivični postupak za krivična dela koja se gone po službenoj dužnosti koja ga čine nepodobnim za vršenje poslova ovlašćenog lica;
				3) da je stručno osposobljeno za poslove sprečavanja i otkrivanja pranja novca i finansiranja terorizma;
				4) da poznaje prirodu poslovanja obveznika u oblastima koja su 
				podložna riziku pranja novca ili finansiranja terorizma;
				5) da ima licencu za obavljanje poslova 
				ovlašćenog lica, ako je obveznik u skladu s propisom iz stava 3. 
				ovog člana dužan da obezbedi da njegovo ovlašćeno lice ima ovu 
				licencu.
				Zamenik ovlašćenog lica mora da ispunjava iste uslove kao i lice iz stava 1. ovog člana.
				Uprava izdaje licencu ovlašćenom licu 
				i zameniku ovlašćenog lica. Licenca se izdaje na osnovu 
				rezultata stručnog ispita. Ministar, na predlog direktora 
				Uprave, a po prethodno pribavljenom mišljenju organa nadležnih za 
				vršenje nadzora iz člana 104. ovog zakona, propisuje sadržinu i 
				način polaganja stručnog ispita, kao i kriterijume na osnovu 
				kojih se utvrđuje da li je obveznik dužan da obezbedi da njegovo 
				ovlašćeno lice i zamenik imaju licencu za obavljanje poslova 
				ovlašćenog lica.
				*Službeni glasnik RS, broj 91/2019
				Obaveze ovlašćenog lica
				Član 51.
				Ovlašćeno lice vrši sledeće poslove u oblasti sprečavanja i otkrivanja pranja novca i finansiranja terorizma:
				1) stara se o uspostavljanju, delovanju i razvoju sistema za sprečavanje i otkrivanje pranja novca i finansiranja terorizma, i inicira i predlaže rukovodstvu odgovarajuće mere za njegovo unapređenje;
				2) obezbeđuje pravilno i blagovremeno dostavljanje podataka Upravi u skladu sa ovim zakonom;
				3) učestvuje u izradi internih akata;
				4) učestvuje u izradi smernica za vršenje unutrašnje kontrole;
				5) učestvuje u uspostavljanju i razvoju informatičke podrške;
				6) učestvuje u pripremi programa stručnog obrazovanja, osposobljavanja i usavršavanja zaposlenih u obvezniku.
				Zamenik ovlašćenog lica zamenjuje ovlašćeno lice u njegovom odsustvu i obavlja druge zadatke u skladu sa internim aktom obveznika.
				Ovlašćeno lice samostalno vrši zadatke i neposredno je odgovorno najvišem rukovodstvu.
				Obaveze obveznika
				Član 52.
				Obveznik je dužan da ovlašćenom licu obezbedi:
				1) neograničen pristup podacima, informacijama i dokumentaciji koja je neophodna za vršenje njegovih poslova;
				2) odgovarajuće kadrovske, materijalne, informaciono-tehničke i druge uslove za rad;
				3) odgovarajuće prostorne i tehničke mogućnosti koje obezbeđuju odgovarajući stepen zaštite poverljivih podataka kojima raspolaže ovlašćeno lice;
				4) stalno stručno osposobljavanje;
				5) zamenu za vreme njegovog odsustva;
				6) zaštitu u smislu zabrane odavanja podataka o njemu neovlašćenim licima, kao i zaštitu od drugih postupaka koji mogu uticati na neometano vršenje njegovih dužnosti.
				Unutrašnje organizacione jedinice, uključujući najviše rukovodstvo u obvezniku, dužni su da ovlašćenom licu obezbede pomoć i podršku pri vršenju poslova, kao i da ga redovno obaveštavaju o činjenicama koje su, ili koje bi mogle biti povezane sa pranjem novca ili finansiranjem terorizma. Obveznik je dužan da propiše način saradnje između ovlašćenog lica i ostalih organizacionih jedinica.
				Obveznik Upravi dostavlja podatke o ličnom imenu i nazivu radnog mesta ovlašćenog lica i njegovog zamenika, kao i podatke o ličnom imenu i nazivu radnog mesta člana najvišeg rukovodstva odgovornog za primenu ovog zakona, kao i svaku promenu tih podataka najkasnije u roku od 15 dana od dana imenovanja.
				b) Obrazovanje, osposobljavanje i usavršavanje
				Obaveza redovnog obrazovanja
				Član 53.
				Obveznik je dužan da obezbedi redovno stručno obrazovanje, osposobljavanje i usavršavanje zaposlenih koji obavljaju poslove sprečavanja i otkrivanja pranja novca i finansiranja terorizma.
				Stručno obrazovanje, osposobljavanje i 
				usavršavanje odnosi se na upoznavanje sa odredbama ovog zakona i 
				propisa donetih na osnovu njega i internih akata, sa stručnom 
				literaturom o sprečavanju i otkrivanju pranja novca i finansiranja 
				terorizma, sa listom indikatora za prepoznavanje stranaka i 
				transakcija za koje postoje osnovi sumnje da se radi o pranju 
				novca ili finansiranju terorizma, kao i sa odredbama propisa 
				kojima se uređuje ograničavanje raspolaganja imovinom u cilju 
				sprečavanja terorizma i širenja oružja za masovno uništenje i 
				propisa kojima se uređuje zaštita podataka o ličnosti.
				Obveznik je dužan da izradi program godišnjeg stručnog obrazovanja, osposobljavanja i usavršavanja zaposlenih za sprečavanje i otkrivanje pranja novca i finansiranja terorizma najkasnije do kraja marta za tekuću godinu.
				*Službeni glasnik RS, broj 91/2019
				v) Unutrašnja kontrola, interna revizija i integritet zaposlenih
				Unutrašnja kontrola i interna revizija
				Član 54.
				Obveznik je dužan da, u okviru aktivnosti koje preduzima radi efikasnog upravljanja rizikom od pranja novca i finansiranja terorizma, sprovodi redovnu unutrašnju kontrolu obavljanja poslova sprečavanja i otkrivanja pranja novca i finansiranja terorizma. Obveznik sprovodi unutrašnju kontrolu u skladu sa utvrđenim rizikom od pranja novca i finansiranja terorizma.
				Obveznik iz člana 4. ovog zakona je dužan da organizuje nezavisnu internu reviziju u čijem delokrugu je redovna procena adekvatnosti, pouzdanosti i efikasnosti sistema upravljanja rizikom od pranja novca i finansiranja terorizma kada zakon koji uređuje delatnost obveznika propisuje obavezu postojanja nezavisne interne revizije, ili kada obveznik proceni da je, imajući u vidu veličinu i prirodu posla, potrebno da postoji nezavisna interna revizija u smislu ovog zakona.
				*Službeni glasnik RS, broj 91/2019
				Integritet zaposlenih
				Član 55.
				Obveznik je dužan da utvrdi postupak kojim se pri zasnivanju radnog odnosa na radnom mestu na kome se primenjuju odredbe ovog zakona i propisa donetih na osnovu ovog zakona, kandidat za to radno mesto proverava da li je osuđivan za krivična dela kojima se pribavlja protivpravna imovinska korist ili krivična dela povezana sa terorizmom.
				U postupku iz stava 1. ovog člana proveravaju se i drugi kriterijumi kojima se utvrđuje da kandidat za radno mesto iz stava 1. ovog člana, zadovoljava visoke stručne i moralne kvalitete.
				g) Podzakonski propisi za vršenje određenih poslova obveznika
				Metodologija za izvršavanje poslova kod obveznika
				Član 56.
				Ministar, na predlog Uprave, bliže propisuje način vršenja unutrašnje kontrole, čuvanja i zaštite podataka, vođenja evidencija i stručnog obrazovanja, osposobljavanja i usavršavanja zaposlenih kod obveznika po ovom zakonu.
				III. RADNJE I MERE 
				КOJE PREDUZIMAJU ADVOКATI, ODNOSNO JAVNI BELEŽNICI
				
				*Službeni glasnik RS, broj 91/2019
				
				Utvrđivanje i provera identiteta stranke
				Član 57.
				Advokat, odnosno javni beležnik je 
				dužan da prilikom utvrđivanja i provere identiteta stranke u 
				slučaju iz člana 8. stav 1. tačka 1) ovog zakona pribavi podatke 
				iz člana 103. tač. 1)–5) ovog zakona.
				Advokat, odnosno javni beležnik je 
				dužan da prilikom utvrđivanja i provere identiteta stranke u 
				slučaju iz člana 8. stav 1. tačka 2) ovog zakona pribavi podatke 
				iz člana 103. tač. 1)–3) i 6)–9) ovog zakona.
				Advokat, odnosno javni beležnik je 
				dužan da prilikom utvrđivanja i provere identiteta stranke u 
				slučaju iz člana 8. stav 1. tač. 4) i 5) ovog zakona pribavi 
				podatke iz člana 103. ovog zakona.
				Advokat, odnosno javni beležnik 
				utvrđuje i proverava identitet stranke, odnosno njenog 
				zastupnika, prokuriste i punomoćnika i pribavlja podatke iz člana 
				103. tač. 1) i 2) ovog zakona uvidom u lični dokument tog lica u 
				njegovom prisustvu, odnosno u original ili overenu kopiju 
				dokumentacije iz zvaničnog javnog registra, koja ne sme biti 
				starija od tri meseca od dana izdavanja, ili neposrednim uvidom u 
				zvanični javni registar ili putem elektronske razmene podataka.
				Advokat, odnosno javni beležnik je 
				dužan da utvrdi identitet stvarnog vlasnika stranke pribavljanjem 
				podataka iz člana 103. tačka 3) ovog zakona uvidom u lični 
				dokument tog lica u njegovom prisustvu i izjavom da stranka 
				deluje u svoje ime, odnosno uvidom u original ili overenu kopiju 
				dokumentacije iz zvaničnog javnog registra koja ne sme biti 
				starija od šest meseca od dana izdavanja. Ako iz njih nije moguće 
				pribaviti potrebne podatke, oni se pribavljaju uvidom u original 
				ili overenu kopiju isprave i drugu poslovnu dokumentaciju koju 
				dostavlja zastupnik, prokurista ili punomoćnik pravnog lica.
				Ostale podatke iz člana 103. ovog 
				zakona advokat, odnosno javni beležnik pribavlja uvidom u 
				original ili overenu kopiju isprave i drugu poslovnu 
				dokumentaciju ili putem sredstava elektronske identifikacije u 
				skladu sa zakonom.
				O podacima koji nedostaju, osim 
				podataka iz člana 103. tač. 11)–13) ovog zakona, advokat, 
				odnosno javni beležnik uzima pismenu izjavu stranke.
				Advokat, odnosno javni beležnik je 
				dužan da podatke, informacije, dokumentaciju pribavljenu na 
				osnovu ovog zakona koristi samo za namene određene zakonom.
				*Službeni glasnik RS, broj 91/2019
				Druge radnje i mere koje 
				preduzima advokat, odnosno javni beležnik
				*Službeni glasnik RS, broj 91/2019
				Član 57a
				Advokat, odnosno javni beležnik je 
				dužan da, u skladu sa odredbama ovog zakona, izradi i redovno 
				ažurira analizu rizika, utvrdi postupak po kome utvrđuje da li 
				je stranka ili stvarni vlasnik stranke funkcioner, da li je 
				stranka ili pravno lice koje se javlja u vlasničkoj strukturi 
				stranke of-šor pravno lice, primeni pojačane radnje i mere kada 
				uspostavlja poslovni odnos sa strankom iz države koja ima 
				strateške nedostatke u sistemu za borbu protiv pranja novca i 
				finansiranja terorizma, kao i da proceni rizik od novih 
				tehnoloških dostignuća i novih usluga.
				*Službeni glasnik RS, broj 91/2019
				
				Obaveštavanje Uprave o licima i transakcijama za koje postoje osnovi sumnje da se radi o pranju novca ili finansiranju terorizma
				Član 58.
				Ako advokat, odnosno javni 
				beležnik, prilikom vršenja poslova 
				iz člana 4. st. 2. i 3. ovog zakona, utvrdi da u vezi sa licem ili transakcijom postoje osnovi sumnje da se radi o pranju novca ili finansiranju terorizma, dužan je da o tome obavesti Upravu pre izvršenja transakcije, kao i da u tom obaveštenju navede rok u kojem bi trebalo da se transakcija izvrši. U slučaju hitnosti, takvo obaveštenje može se dati i telefonom, ali se naknadno mora dostaviti Upravi u pismenom obliku najkasnije sledećeg radnog dana.
				Obaveza obaveštavanja iz stava 1. ovog člana važi i za planiranu transakciju bez obzira na to da li je transakcija kasnije izvršena.
				Ako advokat, odnosno javni 
				beležnik zbog prirode transakcije ili zbog toga što transakcija nije izvršena ili iz drugih opravdanih razloga ne može da postupa u skladu sa st. 1. i 2. ovog člana, dužan je da Upravi dostavi podatke čim to bude moguće, a najkasnije odmah po saznanju razloga za osnove sumnje da se radi o pranju novca ili finansiranju terorizma. Advokat, odnosno javni beležnik je dužan da pismeno obrazloži razloge zbog kojih nije postupio na propisani način.
				Advokat, odnosno javni beležnik je dužan da u slučaju kada stranka od njega traži savet u vezi sa pranjem novca ili finansiranjem terorizma, o tome odmah obavesti Upravu, a najkasnije u roku od tri dana od dana kada je stranka tražila savet.
				Advokat, odnosno javni beležnik obaveštava Upravu elektronskim putem, preporučenom pošiljkom ili dostavom preko kurira. U slučaju hitnosti, takvo obaveštenje može se dati i telefonom, uz obavezu naknadnog obaveštavanja elektronskim putem, preporučenom pošiljkom ili dostavom preko kurira, najkasnije sledećeg radnog dana.
				*Službeni glasnik RS, broj 91/2019
				Traženje podataka od advokata, 
				odnosno javnog beležnika
				*Službeni glasnik RS, broj 91/2019
				Član 59.
				Ako Uprava oceni da u vezi sa određenim transakcijama ili licima postoje osnovi sumnje da se radi o pranju novca ili finansiranju terorizma, može da zahteva od advokata, 
				odnosno javnog beležnika podatke, informacije i dokumentaciju neophodne za otkrivanje i dokazivanje pranja novca ili finansiranja terorizma.
				Uprava može da zahteva od advokata, 
				odnosno javnog beležnika i podatke i informacije iz stava 1. ovog člana koji se odnose na lica koja su učestvovala ili sarađivala u transakcijama ili poslovima lica za koje postoje osnovi sumnje da se radi o pranju novca ili finansiranju terorizma.
				Advokat, odnosno javni beležnik je dužan da podatke, informacije i dokumentaciju iz ovog člana Upravi dostavi bez odlaganja, a najkasnije u roku od osam dana od dana prijema zahteva. Uprava može u zahtevu odrediti i kraći rok za dostavljanje podataka, informacija i dokumentacije ako je to neophodno radi donošenja odluke o privremenom obustavljanju izvršenja transakcije ili u drugim hitnim slučajevima.
				Uprava može, zbog obimnosti dokumentacije ili iz drugih opravdanih razloga, advokatu, 
				odnosno javnom beležniku da odredi i duži rok za dostavljanje dokumentacije. 
				*Službeni glasnik RS, broj 91/2019
				Izuzeci
				Član 60.
				Advokat nije dužan da postupa u skladu sa odredbama člana 58. st. 1. i 2. ovog zakona u vezi sa podatkom koji dobije od stranke ili o stranci pri utvrđivanju njenog pravnog položaja ili njenom zastupanju u sudskom postupku ili u vezi sa sudskim postupkom, što podrazumeva i davanje saveta o pokretanju ili izbegavanju tog postupka, bez obzira da li je taj podatak pribavljen pre, u toku ili nakon sudskog postupka.
				Pod uslovima iz stava 1. ovog člana advokat nije dužan da dostavi podatke, informacije i dokumentaciju na zahtev Uprave iz člana 59. ovog zakona. U tom slučaju dužan je da Upravu bez odlaganja, a najkasnije u roku od 15 dana od dana prijema zahteva, pismeno obavesti o razlozima zbog kojih nije postupio u skladu sa zahtevom Uprave.
				Zabrana dojavljivanja
				*Službeni glasnik RS, broj 91/2019
				Član 60a
				Advokat, odnosno javni beležnik, 
				odnosno njegovi zaposleni, kao i druga lica kojima su dostupni 
				podaci iz člana 103. ovog zakona, ne smeju stranci ili trećem 
				licu otkriti:
				1) da su dostavljeni ili su u postupku 
				dostavljanja Upravi podaci, informacije i dokumentacija o stranci 
				ili o transakciji za koje postoji sumnja da se radi o pranju novca 
				ili finansiranju terorizma;
				2) da je Uprava, na osnovu čl. 75. i 
				82. ovog zakona, izdala nalog za privremeno obustavljanje izvršenja 
				transakcije, uključujući i pristup sefu;
				3) da je Uprava, na osnovu člana 76. 
				ovog zakona, izdala nalog za praćenje finansijskog poslovanja 
				stranke;
				4) da je protiv stranke ili trećeg 
				lica pokrenut ili bi mogao biti pokrenut postupak u vezi sa 
				pranjem novca ili finansiranjem terorizma.
				Zabrana iz stava 1. ovog člana ne 
				odnosi se na slučajeve:
				1) kada su podaci, informacije i 
				dokumentacija koje u skladu sa ovim zakonom prikuplja i vodi 
				obveznik potrebni za utvrđivanje činjenica u krivičnom postupku i 
				ako te podatke traži nadležni sud u skladu sa zakonom;
				2) ako podatke iz tačke 1. ovog stava 
				traži organ iz člana 104. ovog zakona u postupku nadzora nad 
				primenom odredaba ovog zakona.
				*Službeni glasnik RS, broj 91/2019
				Obaveza sastavljanja i primene liste indikatora
				Član 61.
				Advokat, odnosno javni beležnik je dužan da izradi listu indikatora za prepoznavanje lica i transakcija za koje postoje osnovi sumnje da se radi o pranju novca ili finansiranju terorizma.
				Кod izrade liste iz stava 1. ovog člana advokat, 
				odnosno javni beležnik uzima u obzir složenost i obim izvršenja transakcija, neuobičajeni način izvršenja, vrednost ili povezanost transakcija koje nemaju ekonomski ili pravno osnovanu namenu, odnosno nisu usaglašene ili su u nesrazmeri sa uobičajenim odnosno očekivanim poslovanjem stranke, kao i druge okolnosti koje su povezane sa statusom ili drugim karakteristikama stranke.
				Advokat, odnosno javni beležnik je dužan da prilikom utvrđivanja osnova sumnje da se radi o pranju novca ili finansiranju terorizma primenjuju listu indikatora iz stava 1. ovog člana, i da uzima u obzir i druge okolnosti koje ukazuju na postojanje osnova sumnje na pranje novca ili finansiranje terorizma.
				Prilikom izrade liste indikatora iz stava 1. ovog člana, advokat, 
				odnosno javni beležnik je dužan da unese i indikatore koji su objavljeni na zvaničnoj internet stranici Uprave.
				*Službeni glasnik RS, broj 91/2019
				Vođenje evidencije
				Član 62.
				Advokat, odnosno javni beležnik vodi evidenciju podataka:
				1) o strankama, kao i poslovnim odnosima i transakcijama iz člana 8. ovog zakona
				u skladu sa članom 103. ovog zakona;
				2) dostavljenih Upravi u skladu sa članom 58. ovog zakona.
				*Službeni glasnik RS, broj 91/2019
				Brisana je 
				glava IV. RADNJE I MERE КOJE PREDUZIMAJU JAVNI BELEŽNICI (vidi 
				član 44. Zakona - 91/2018-64)
				Brisani su 
				nazivi čl. 
				63-67. (vidi član 44. Zakona - 91/2018-64)
				Čl. 63-67.
				Brisani su (vidi član 44. Zakona 
				- 91/2019-64)
				V. INDIКATORI ZA PREPOZNAVANJE OSNOVA SUMNJE
				Saradnja prilikom izrade liste indikatora
				Član 68.
				Organi iz člana 104. ovog zakona izrađuju liste indikatora za prepoznavanje lica i transakcija za koje postoje osnovi sumnje da se radi o pranju novca ili finansiranju terorizma, koje se objavljuju na veb sajtu Uprave.
				U izradi liste indikatora mogu učestvovati i druga lica po pozivu.
				Obaveza sastavljanja i primene liste indikatora
				Član 69.
				Obveznik je dužan da izradi listu indikatora za prepoznavanje lica i transakcija za koje postoje osnovi sumnje da se radi o pranju novca ili finansiranju terorizma. Prilikom izrade liste indikatora, obveznik je dužan da unese i indikatore koje su izradili organi iz člana 104. ovog zakona u skladu sa članom 68. ovog zakona.
				Кod izrade liste iz stava 1. ovog člana obveznik uzima u obzir složenost i obim izvršenja transakcija, neuobičajeni način izvršenja, vrednost ili povezanost transakcija koje nemaju ekonomski ili pravno osnovanu namenu, odnosno nisu usaglašene ili su u nesrazmeri sa uobičajenim odnosno očekivanim poslovanjem stranke, kao i druge okolnosti koje su povezane sa statusom ili drugim karakteristikama stranke.
				Obveznik je dužan da prilikom utvrđivanja osnova sumnje da se radi o pranju novca ili finansiranju terorizma primenjuju listu indikatora iz stava 1. ovog člana, i da uzima u obzir i druge okolnosti koje ukazuju na postojanje osnova sumnje na pranje novca ili finansiranje terorizma.
				VI. SARADNJA NADLEŽNIH ORGANA, PROCENA RIZIКA NA NACIONALNOM NIVOU I ANALIZA EFIКASNOSTI I DELOTVORNOSTI SISTEMA
				Saradnja nadležnih organa i procena rizika na nacionalnom nivou
				Član 70.
				Vlada obrazuje koordinaciono telo radi ostvarivanja efikasne saradnje i koordinacije poslova nadležnih organa koji se vrše u cilju sprečavanja pranja novca i finansiranja terorizma. 
				Procena rizika od pranja novca i finansiranja terorizma na nacionalnom nivou izrađuje se u pismenoj formi i ažurira najmanje jednom u tri godine.
				Sažetak procene rizika iz stava 
				2. ovog člana stavlja se na raspolaganje javnosti i ne sme 
				sadržati poverljive informacije.
				*Službeni glasnik RS, broj 91/2019
				Analiza efikasnosti i delotvornosti sistema
				Član 71.
				Analiza efikasnosti i delotvornosti sistema za sprečavanje i otkrivanje pranja novca i finansiranja terorizma vrši se najmanje jednom godišnje. 
				Radi obavljanja poslova iz stava 1. ovog člana Uprava vodi sledeće evidencije: 
				1) o licima i transakcijama iz člana 47. ovog zakona; 
				2) o izdatim nalozima za privremeno obustavljanje izvršenja transakcije iz čl. 75. i 82. ovog zakona; 
				3) o izdatim nalozima za praćenje finansijskog poslovanja stranke iz člana 76. ovog zakona; 
				4) o primljenim inicijativama iz člana 77. ovog zakona; 
				5) o podacima prosleđenim nadležnim državnim organima u skladu sa članom 78. ovog zakona; 
				6) o podacima primljenim i dostavljenim u skladu sa čl. 80. i 81. ovog zakona; 
				7) o podacima o prekršajima, privrednim prestupima i krivičnim delima koja se odnose na pranje novca i finansiranje terorizma; 
				8) o nedostacima, nezakonitostima i izrečenim merama u nadzoru iz člana 104. ovog zakona; 
				9) o obaveštenjima iz člana 112. ovog zakona.
				Organi iz člana 104. ovog zakona, ministarstvo nadležno za unutrašnje poslove, ministarstvo nadležno za poslove pravosuđa, javna tužilaštva i sudovi dužni su da Upravi, radi objedinjavanja podataka i analize iz stava 1. ovog člana, redovno dostavljaju podatke i informacije o postupcima u vezi sa prekršajima, privrednim prestupima i krivičnim delima koji se odnose na pranje novca i finansiranje terorizma, o njihovim izvršiocima, kao i o oduzimanju imovine stečene izvršenjem krivičnog dela.
				Organi iz člana 104. ovog zakona i ministarstvo nadležno za unutrašnje poslove, dužni su da Upravi dostavljaju sledeće podatke: 
				1) datum podnošenja prijave, odnosno zahteva za pokretanje prekršajnog postupka; 
				2) ime, prezime, datum i mesto rođenja, jedinstveni matični broj građana (u daljem tekstu: JMBG), odnosno poslovno ime i sedište lica protiv koga je podneta prijava, odnosno zahtev; 
				3) pravna kvalifikacija dela i mesto, vreme i način izvršenja radnje dela; 
				4) pravna kvalifikacija prethodnog dela i mesto, vreme i način izvršenja radnje tog dela. 
				Republičko javno tužilaštvo i drugo nadležno tužilaštvo, dužno je da Upravi dostavi sledeće podatke: 
				1) datum podizanja optužnice; 
				2) ime, prezime, datum i mesto rođenja, JMBG, odnosno poslovno ime i sedište optuženog lica; 
				3) pravna kvalifikacija dela, mesto, vreme i način izvršenja radnje dela; 
				4) pravna kvalifikacija prethodnog dela, mesto, vreme i način izvršenja radnje tog dela. 
				Sudovi su dužni da Upravi dostave sledeće podatke: 
				1) ime, prezime, datum i mesto rođenja, JMBG, odnosno poslovno ime i sedište lica protiv kojih je pokrenut postupak; 
				2) pravna kvalifikacija dela, vrsta i iznos privremeno ili trajno oduzete imovinske koristi; 
				3) vrsta i visina kazne; 
				4) poslednja odluka doneta u postupku u trenutku izveštavanja; 
				5) o primljenim i poslatim zamolnicama u vezi sa krivičnim delima iz stava 3. ovog člana ili prethodnim delima; 
				6) o svim primljenim i poslatim zahtevima za privremeno ili trajno oduzimanje imovinske koristi, bez obzira na vrstu krivičnog dela. 
				Ministarstvo nadležno za poslove pravosuđa dužno je da Upravi dostavi podatke o primljenim i poslatim zahtevima za međunarodnu pravnu pomoć u vezi sa krivičnim delima iz stava 3. ovog člana, kao i podatke o privremeno i trajno oduzetoj imovini. 
				Nadležni državni organi kojima je Uprava dostavila obaveštenje iz člana 78. ovog zakona, dužni su da Upravi dostave podatke o preduzetim merama i donetim odlukama.
				Organi iz stava 3. ovog člana dužni su da podatke iz st. 4–7. ovog člana dostavljaju Upravi jednom godišnje, a najkasnije do kraja februara tekuće godine za prethodnu godinu, kao i na njen zahtev.
				Način dostavljanja podataka i informacija iz stava 3. ovog člana uređuje Ministar na predlog Uprave.
				VII. UPRAVA ZA SPREČAVANJE PRANJA NOVCA
				1. Opšte odredbe
				Član 72.
				Uprava za sprečavanje pranja novca obrazuje se kao organ uprave u sastavu ministarstva nadležnog za poslove finansija.
				Uprava obavlja finansijsko-informacione poslove: prikuplja, obrađuje, analizira i prosleđuje nadležnim organima informacije, podatke i dokumentaciju koju pribavlja u skladu sa ovim zakonom i vrši druge poslove koji se odnose na sprečavanje i otkrivanje pranja novca i finansiranja terorizma u skladu sa zakonom.
				2. Otkrivanje pranja novca i finansiranja terorizma
				Traženje podataka od obveznika
				Član 73.
				Ako Uprava oceni da u vezi sa određenim transakcijama ili licima postoje osnovi sumnje da se radi o pranju novca ili finansiranju terorizma, može od obveznika da zahteva:
				1) podatke iz evidencija o strankama i transakcijama koje obveznik vodi na osnovu člana 99. stav 1. ovog zakona;
				2) podatke o novcu i imovini stranke kod obveznika;
				3) podatke o prometu novca ili imovine stranke kod obveznika;
				4) podatke o drugim poslovnim odnosima stranke uspostavljenim kod obveznika;
				5) druge podatke i informacije potrebne za otkrivanje ili dokazivanje pranja novca ili finansiranja terorizma.
				Uprava može da zahteva od obveznika i podatke i informacije iz stava 1. ovog člana koji se odnose na lica koja su učestvovala ili sarađivala u transakcijama ili poslovima lica za koje postoje osnovi sumnje da se radi o pranju novca ili finansiranju terorizma.
				U slučajevima iz st. 1. i 2. ovog člana, obveznik je dužan da Upravi, na njen zahtev, dostavi svu potrebnu dokumentaciju.
				Obveznik je dužan da podatke, informacije i dokumentaciju iz ovog člana Upravi dostavi bez odlaganja, a najkasnije u roku od osam dana od dana prijema zahteva, ili omogući Upravi direktan elektronski pristup tim podacima, informacijama ili dokumentaciji, bez naknade. Uprava može u zahtevu odrediti i kraći rok za dostavljanje podataka, informacija i dokumentacije ako je to neophodno radi donošenja odluke o privremenom obustavljanju izvršenja transakcije ili u drugim hitnim slučajevima.
				Uprava može, zbog obimnosti dokumentacije ili iz drugih opravdanih razloga, obvezniku da odredi i duži rok za dostavljanje dokumentacije ili da tu dokumentaciju pregleda kod obveznika. Zaposleni u Upravi koji pregleda tu dokumentaciju legitimiše se službenom legitimacijom i službenom značkom sa identifikacionim brojem.
				Obrazac službene legitimacije i izgled službene značke propisuje Ministar.
				Podaci, informacije i dokumentacija iz ovog člana dostavljaju se na način koji propisuje Ministar, na predlog Uprave. 
				Traženje podataka od nadležnih državnih organa i imalaca javnih ovlašćenja
				Član 74.
				Uprava može, radi ocene da li u vezi sa određenim transakcijama ili određenim licima postoje osnovi sumnje da se radi o pranju novca ili finansiranju terorizma, da od državnih organa, organizacija i lica kojima su poverena javna ovlašćenja, zahteva podatke, informacije i dokumentaciju koji su potrebni za otkrivanje i dokazivanje pranja novca ili finansiranja terorizma.
				Uprava može od organa i organizacija iz stava 1. ovog člana da zahteva podatke, informacije i dokumentaciju koji su potrebni za otkrivanje i dokazivanje pranja novca ili finansiranja terorizma, a koji se odnose na lica koja su učestvovala ili sarađivala u transakcijama ili poslovima lica u vezi sa kojima postoje osnovi sumnje da se radi o pranju novca ili finansiranju terorizma.
				Organi i organizacije iz stava 1. ovog člana dužni su da Upravi, u pismenoj formi, dostave tražene podatke, u roku od osam dana od dana prijema zahteva ili da omoguće Upravi direktan elektronski pristup podacima i informacijama, bez naknade.
				Uprava može, u hitnim slučajevima zahtevati dostavljanje podataka u roku kraćem od roka iz stava 3. ovog člana.
				Privremeno obustavljanje izvršenja transakcije
				Član 75.
				Uprava može izdati pismeni nalog obvezniku kojim se privremeno obustavlja izvršenje transakcije,
				uključujući i pristup sefu, ako oceni da u vezi sa transakcijom
				ili licem koje obavlja transakciju postoji osnovana sumnja da se radi o pranju novca ili finansiranju terorizma, o čemu obaveštava nadležne organe radi preduzimanja mera iz njihove nadležnosti.
				Direktor Uprave može, u hitnim slučajevima, usmeno izdati nalog kojim se privremeno obustavlja izvršenje transakcije,
				uključujući i pristup sefu koji mora, u pismenoj formi, potvrditi najkasnije sledećeg radnog dana.
				Privremeno obustavljanje izvršenja transakcije 
				uključujući i pristup sefu na osnovu st. 1. i 2. ovog člana može trajati 72 sata od momenta privremenog obustavljanja izvršenja transakcije. Ako rok iz ovog stava pada u neradne dane, Uprava može izdati nalog kojim se taj rok produžava za dodatnih 48 sati.
				Za vreme za koje je izvršenje transakcije
				uključujući i pristup sefu privremeno obustavljeno obveznik je dužan da se pridržava naloga Uprave koji se odnose na tu transakciju ili na lice koje vrši tu transakciju.
				Nadležni organi iz stava 1. ovog člana dužni su da, bez odlaganja preduzmu mere iz svoje nadležnosti i o tome odmah obaveste Upravu.
				Ako Uprava u roku iz stava 3. ovog člana utvrdi da ne postoji osnovana sumnja da se radi o pranju novca ili finansiranju terorizma, dužna je da obavesti obveznika da može da izvrši transakciju
				uključujući i pristup sefu.
				Ako Uprava u roku iz stava 3. ovog člana ne obavesti obveznika o rezultatima sprovedenih radnji, smatra se da je obvezniku dozvoljeno da izvrši transakciju
				uključujući i pristup sefu.
				Obveznik može da privremeno obustavi izvršenje transakcije
				uključujući i pristup sefu, najduže do 72 sata, ako osnovano posumnja da se, u vezi sa transakcijom ili licem koje vrši ili za koje se vrši transakcija, radi o pranju novca i ako je to neophodno za blagovremeno izvršavanje obaveza iz ovog zakona.
				*Službeni glasnik RS, broj 91/2019
				Praćenje finansijskog poslovanja stranke
				Član 76.
				Ako Uprava oceni da u vezi sa određenim transakcijama ili licima postoje osnovi sumnje da se radi o pranju novca ili finansiranju terorizma može obvezniku izdati pismeni nalog da prati sve transakcije ili poslove tih lica koji se vrše kod obveznika.
				Nalog iz stava 1. ovog člana Uprava može izdati i u odnosu na lica koja su učestvovala ili sarađivala u transakcijama ili poslovima lica za koje postoje osnovi sumnje da se radi o pranju novca ili finansiranju terorizma.
				Obveznik je dužan da o svakoj transakciji ili poslu obaveštava Upravu u rokovima koji su određeni u nalogu iz stava 1. ovog člana.
				Ako u nalogu nije drugačije određeno, obveznik je dužan da Upravu o svakoj transakciji ili poslu obaveštava pre izvršenja transakcije ili posla, kao i da u obaveštenju navede rok u kome će se transakcija ili posao izvršiti.
				Ako obveznik, zbog prirode transakcije ili posla ili iz drugih opravdanih razloga, ne može da postupi u skladu sa stavom 4. ovog člana, dužan je da Upravu o toj transakciji ili poslu obavesti odmah nakon njihovog izvršenja, a najkasnije narednog radnog dana. Obveznik je dužan da u obaveštenju navede razloge zbog kojih nije postupio u skladu sa stavom 4. ovog člana.
				Mera iz stava 1. ovog člana traje tri meseca od dana izdavanja naloga. Ova mera može se produžavati na po mesec dana, a najduže šest meseci od dana izdavanja naloga.
				Inicijativa za pokretanje postupka u Upravi
				Član 77.
				Ako u vezi sa određenim transakcijama ili licima postoje osnovi sumnje da se radi o pranju novca, finansiranju terorizma ili prethodnom krivičnom delu Uprava može započeti postupak prikupljanja podataka, informacija i dokumentacije u skladu sa ovim zakonom, kao i izvršiti druge radnje i mere iz svoje nadležnosti i na osnovu pismene i obrazložene inicijative suda, javnog tužioca, policije, Bezbednosno-informativne agencije, Vojnobezbednosne agencije, Vojnoobaveštajne agencije, Poreske uprave, Uprave carina, Narodne banke Srbije, Кomisije za hartije od vrednosti, nadležnih inspekcija i državnih organa nadležnih za državnu reviziju i borbu protiv korupcije.
				Ako u vezi sa određenim transakcijama postoje osnovi sumnje da se radi o pranju novca, finansiranju terorizma ili prethodnom krivičnom delu, državni organ iz stava 1. ovog člana može da traži od Uprave podatke i informacije potrebne za dokazivanje tih krivičnih dela. 
				Uprava je dužna da odbije pokretanje postupka na osnovu inicijative iz stava 1. ovog člana ili zahteva iz stava 2. ovog člana ako u njoj nisu obrazloženi osnovi sumnje da se radi o pranju novca ili finansiranju terorizma, kao i u slučajevima kada je očigledno da takvi osnovi sumnje ne postoje.
				Uprava je dužna da u slučaju iz stava 3. ovog člana pismenim putem obavesti podnosioca inicijative o razlozima zbog kojih nije pokrenula postupak na osnovu te inicijative.
				Prosleđivanje podataka nadležnim organima
				Član 78.
				Ako Uprava na osnovu dobijenih podataka, informacija i dokumentacije, oceni da u vezi sa određenom transakcijom ili licem postoje osnovi sumnje da se radi o pranju novca ili finansiranju terorizma, dužna je da u pismenoj formi o tome obavesti nadležne državne organe, radi preduzimanja mera iz njihove nadležnosti, kao i da im dostavi prikupljenu dokumentaciju.
				Povratna informacija
				Član 79.
				Uprava je dužna da obveznika i 
				organe nadležne za vršenje nadzora iz člana 104. ovog zakona, koji su je obavestili o licu ili transakciji u vezi sa kojima postoje osnovi sumnje da se radi o pranju novca ili finansiranju terorizma, obaveštava o rezultatima do kojih su njihova obaveštenja dovela.
				Obaveštavanje iz stava 1. ovog člana odnosi se na:
				1) podatke o broju podnetih obaveštenja o transakcijama ili licima za koje postoje osnovi sumnje da se radi o pranju novca ili finansiranju terorizma;
				2) rezultate do kojih su ta obaveštenja dovela;
				3) informacije koje Uprava poseduje o tehnikama pranja novca i finansiranja terorizma i trendovima u toj oblasti;
				4) opis slučajeva iz prakse Uprave i drugih nadležnih državnih organa.
				*Službeni glasnik RS, broj 91/2019
				3. Međunarodna saradnja
				Traženje podataka od stranih država
				Član 80.
				Uprava može da traži podatke, informacije i dokumentaciju potrebnu za sprečavanje i otkrivanje pranja novca ili finansiranja terorizma od nadležnih organa stranih država.
				Podatke, informacije i dokumentaciju pribavljenu na osnovu stava 1. ovog člana Uprava može koristiti samo za namene određene ovim zakonom.
				Podatke, informacije i dokumentaciju pribavljenu na osnovu stava 1. ovog člana Uprava ne može da prosledi drugom državnom organu bez prethodne saglasnosti državnog organa strane države nadležnog za sprečavanje i otkrivanje pranja novca i finansiranja terorizma, koji je te podatke dostavio Upravi.
				Podatke, informacije i dokumentaciju pribavljene na osnovu stava 1. ovog člana Uprava ne može da koristi suprotno uslovima i ograničenjima koja je odredio državni organ strane države koji je te podatke dostavio Upravi.
				Dostavljanje podataka nadležnim državnim organima stranih država
				Član 81.
				Podatke i informacije i dokumentaciju u vezi sa transakcijama ili licima za koje postoje osnovi sumnje da se radi o pranju novca ili finansiranju terorizma Uprava može da dostavi organima stranih država nadležnim za sprečavanje i otkrivanje pranja novca i finansiranja terorizma na njihov pismeni i obrazloženi zahtev ili na svoju inicijativu.
				Uprava može da odbije ispunjenje zahteva iz stava 1. ovog člana ako bi dostavljanje tih podataka ugrozilo ili moglo da ugrozi tok krivičnog postupka u Republici Srbiji.
				Uprava je dužna da o odbijanju zahteva pismenim putem obavesti državni organ strane države koji je tražio podatke, informacije ili dokumentaciju, kao i da u tom obaveštenju navede razloge odbijanja zahteva.
				Uprava može da odredi uslove i ograničenja pod kojima organ strane države može koristiti podatke, informacije i dokumentaciju iz stava 1. ovog člana, a dalje prosleđivanje prikupljenih 
				informacija drugom organu strane države ne može se vršiti bez 
				prethodne saglasnosti Uprave. 
				*Službeni glasnik RS, broj 91/2019
				Privremeno obustavljanje izvršenja transakcije na zahtev nadležnog organa strane države
				Član 82.
				Uprava može, pod uslovima određenim ovim zakonom i pod uslovom uzajamnosti, izdati pismeni nalog kojim se privremeno obustavlja izvršenje transakcije i na osnovu pismenog i obrazloženog zahteva državnog organa strane države nadležnog za sprečavanje i otkrivanje pranja novca i finansiranja terorizma.
				Na privremeno obustavljanje izvršenja transakcije iz stava 1. ovog člana shodno se primenjuju odredbe člana 75. ovog zakona.
				Uprava može da odbije izvršenje zahteva iz stava 1. ovog člana ako bi dostavljanje tih podataka ugrozilo ili moglo da ugrozi tok krivičnog postupka u Republici Srbiji, o čemu pismenim putem obaveštava nadležni organ strane države koji je taj zahtev dostavio navodeći razloge odbijanja.
				Zahtev nadležnom organu strane države za privremeno obustavljanje izvršenja transakcije
				Član 83.
				Uprava može da traži od organa strane države nadležnog za sprečavanje i otkrivanje pranja novca i finansiranja terorizma da privremeno obustavi izvršenje transakcije ako u vezi sa tom transakcijom ili licem koje vrši tu transakciju postoji osnovana sumnja da se radi o pranju novca ili finansiranju terorizma.
				4. Sprečavanje pranja novca i finansiranja terorizma
				Član 84.
				Uprava obavlja poslove sprečavanja pranja novca i finansiranja terorizma, i to:
				1) prati izvršavanje odredaba ovog zakona i preduzima radnje i mere iz svoje nadležnosti radi otklanjanja uočenih nepravilnosti;
				2) učestvuje u izradi polaznih osnova za unapređenje zakonskog okvira u oblasti sprečavanja i otkrivanja pranja novca i finansiranja terorizma;
				3) učestvuje u izradi liste indikatora za prepoznavanje transakcija ili lica za koje postoje osnovi sumnje da se radi o pranju novca ili finansiranju terorizma;
				4) priprema i daje mišljenja o primeni ovog zakona i propisa donetih na osnovu ovog zakona, u saradnji sa nadzornim organima;
				5) priprema i daje preporuke u cilju jedinstvene primene ovog zakona i propisa donetih na osnovu ovog zakona kod obveznika;
				6) planira i sprovodi obuku zaposlenih u Upravi i sarađuje kod stručnog obrazovanja, osposobljavanja i usavršavanja zaposlenih kod obveznika u vezi sa primenom propisa iz oblasti sprečavanja pranja novca i finansiranja terorizma;
				7) inicira zaključivanje sporazuma o saradnji sa nadležnim državnim organima, nadležnim organima stranih država i međunarodnim organizacijama;
				8) zaključuje sporazum o saradnji sa državnim organima koji obavljaju poslove državne uprave u oblasti građevinarstva, kao i drugim oblastima koje su izložene rizicima od pranja novca i finansiranja terorizma, i sa kojima zajednički izrađuje smernice i preporuke u vezi sa sprečavanjem i otkrivanjem pranja novca i finansiranja terorizma za pravna lica i preduzetnike koji obavljaju delatnost u ovim oblastima;
				9) učestvuje u međunarodnoj saradnji u oblasti otkrivanja i sprečavanja pranja novca i finansiranja terorizma;
				10) objavljuje statističke podatke u vezi sa pranjem novca i finansiranjem terorizma;
				11) obaveštava javnost o pojavnim oblicima pranja novca i finansiranja terorizma;
				12) vrši druge poslove u skladu sa zakonom.
				5. Ostale obaveze
				Izveštavanje o radu
				Član 85.
				Uprava podnosi izveštaj o radu Vladi najkasnije do 31. marta tekuće godine za prethodnu godinu.
				Izveštaj iz stava 1. ovog člana obavezno sadrži statističke podatke, podatke o pojavnim oblicima pranja novca ili finansiranja terorizma, trendove u pranju novca ili finansiranju terorizma, kao i podatke o aktivnostima Uprave.
				VIII. КONTROLA PRENOSA FIZIČКI PRENOSIVIH SREDSTAVA PLAĆANJA PREКO DRŽAVNE GRANICE
				Prijava prenosa fizički prenosivih sredstava plaćanja
				Član 86.
				Svako fizičko lice koje prelazi državnu granicu i pri tom prenosi fizički prenosiva sredstva plaćanja u iznosu od 10.000 evra ili više u dinarima ili stranoj valuti, dužno je da to prijavi nadležnom carinskom organu.
				Prijava iz stava 1. ovog člana sadrži podatke iz člana 100. stav 1. ovog zakona.
				Ministar propisuje oblik i sadržinu obrasca prijave, način podnošenja i popunjavanja prijave, kao i način obaveštavanja o ovoj obavezi fizičkih lica koja prelaze državnu granicu.
				Carinska kontrola
				Član 87.
				Nadležni carinski organ, u vršenju carinske kontrole u skladu sa zakonom, kontroliše ispunjavanje obaveze iz člana 86. ovog zakona.
				Nadležni carinski organ kontroliše da li se fizički prenosiva sredstva plaćanja nalaze u poštanskoj pošiljci ili pošiljci robe (kargo).
				Osnovi sumnje da se radi o pranju novca ili finansiranju terorizma
				Član 88.
				Ako nadležni carinski organ ustanovi da fizičko lice prenosi preko državne granice fizički prenosiva sredstva plaćanja u iznosu nižem od iznosa iz člana 86. stav 1. ovog zakona, ili ta sredstva budu pronađena u poštanskoj pošiljci ili pošiljci robe (kargo), a postoje osnovi sumnje da se radi o pranju novca ili finansiranju terorizma, dužan je da prikupi podatke iz člana 100. stav 2. ovog zakona.
				Nadležni carinski organ privremeno 
				oduzima fizički prenosiva sredstva plaćanja koja nisu prijavljena, 
				kao i kada oceni da postoji osnovana sumnja da su ta sredstva, 
				bez obzira na njihov iznos, u vezi sa pranjem novca ili 
				finansiranjem terorizma. Nadležni carinski organ je dužan da 
				privremeno oduzeta sredstva plaćanja u stranoj valuti deponuje na 
				račun Narodne banke Srbije ili u ostavu kod Narodne banke 
				Srbije, a dinare - na račun Narodne banke Srbije u roku od dva 
				radna dana od dana njihovog oduzimanja. O oduzetim fizički 
				prenosivim sredstvima plaćanja izdaje se potvrda.
				*Službeni glasnik RS, broj 91/2019
				Dostavljanje podataka Upravi
				Član 89.
				Nadležni carinski organ dužan je da Upravi dostavi podatke iz člana 100. stav 1. ovog zakona o svakom prijavljenom ili neprijavljenom prenosu fizički prenosivih sredstava plaćanja preko državne granice u roku od tri dana od dana tog prenosa, a u slučaju da postoje osnovi sumnje da se radi o pranju novca ili finansiranju terorizma dužan je da navede i razloge za sumnju.
				Nadležni carinski organ dužan je da Upravi dostavi podatke iz člana 100. stav 2. ovog zakona u roku iz stava 1. ovog člana u slučaju prenosa fizički prenosivih sredstava plaćanja preko državne granice u iznosu nižem od iznosa iz člana 86. stav 1. ovog člana ako postoje osnovi sumnje da se radi o pranju novca ili finansiranju terorizma.
				IX. ZAŠTITA I ČUVANJE PODATAКA I VOĐENJE EVIDENCIJA
				1. Zaštita podataka
				Zabrana dojavljivanja
				Član 90.
				Obveznik, odnosno njegovi zaposleni, uključujući i članove upravnog, nadzornog i drugog organa upravljanja, kao i druga lica kojima su dostupni podaci iz člana 99. ovog zakona, ne smeju stranci ili trećem licu otkriti:
				1) da su dostavljeni ili su u postupku dostavljanja Upravi podaci, informacije i dokumentacija o stranci ili o transakciji za koje postoji sumnja da se radi o pranju novca ili finansiranju terorizma;
				2) da je Uprava, na osnovu čl. 75. i 82. ovog zakona, izdala nalog za privremeno obustavljanje izvršenja transakcije, uključujući i pristup sefu;
				3) da je Uprava, na osnovu člana 76. ovog zakona, izdala nalog za praćenje finansijskog poslovanja stranke;
				4) da je protiv stranke ili trećeg lica pokrenut ili bi mogao biti pokrenut postupak u vezi sa pranjem novca ili finansiranjem terorizma.
				Zabrana iz stava 1. ovog člana ne odnosi se na slučajeve:
				1) kada su podaci, informacije i dokumentacija koje u skladu sa ovim zakonom prikuplja i vodi obveznik potrebni za utvrđivanje činjenica u krivičnom postupku i ako te podatke traži nadležni sud u skladu sa zakonom;
				2) ako podatke iz tačke 1. ovog stava traži organ iz člana 104. ovog zakona u postupku nadzora nad primenom odredaba ovog zakona;
				3) ako preduzeće za reviziju, ovlašćeni revizor, pravno ili fizičko lice koje pruža računovodstvene usluge ili usluge poreskog savetovanja pokuša da odvrati stranku od nezakonite delatnosti;
				4) kada obveznik postupa u skladu sa članom 48. stav 2. ovog zakona;
				5) kod razmene informacija između dva ili više obveznika u slučajevima koji se odnose na istu stranku i istu transakciju, pod uslovom da su to obveznici iz Republike Srbije ili treće države koja propisuje obaveze u vezi sa sprečavanjem pranja novca i finansiranja terorizma koje su ekvivalentne obavezama propisanim ovim zakonom, da se bave istom delatnošću, kao i da podležu obavezama čuvanja profesionalne tajne i podataka o ličnosti.
				*Službeni glasnik RS, broj 91/2019
				Tajnost podataka
				Član 91.
				Podaci, informacije i dokumentacija koje Uprava prikupi u skladu sa ovim zakonom predstavljaju tajne podatke u smislu zakona koji uređuje određivanje i zaštitu tajnih podataka.
				Dostavljanje podataka, informacija i dokumentacije iz stava 1. ovog člana nadležnim državnim organima i stranim državnim organima nadležnim za sprečavanje i otkrivanje pranja novca i finansiranja terorizma vrši se u skladu sa odredbama zakona koji uređuje određivanje i zaštitu tajnih podataka i propisima donesenim na osnovu 
				tog zakona.
				Кada obveznik dostavlja podatke, 
				informacije i dokumentaciju Upravi, korespondentskoj banci u 
				skladu sa članom 36. ovog zakona, u skladu sa čl. 11–15. ovog 
				zakona, trećem licu u skladu sa čl. 30–32. ovog zakona, 
				poslovnim jedinicama i podređenim društvima pravnog lica u 
				većinskom vlasništvu tog obveznika ili kada podatke, informacije 
				ili dokumentaciju razmenjuje u okviru grupe u skladu sa članom 
				48. ovog zakona, ne smatra se da je povredio obavezu čuvanja 
				poslovne, bankarske ili profesionalne tajne.
				Prilikom razmene podatka iz stava 3. 
				ovog člana obveznik je dužan da posebno vodi računa o sprovođenju 
				zabrane dojavljivanja iz člana 90. ovog zakona.
				Obveznik je dužan da primenjuje odredbe ovog zakona bez obzira na obavezu čuvanja profesionalne tajne.
				*Službeni glasnik RS, broj 91/2019
				Isključenje od odgovornosti
				Član 92.
				Obveznik, odnosno njegovi zaposleni nisu odgovorni za štetu, osim ako se dokaže da je šteta prouzrokovana namerno ili krajnjom nepažnjom, učinjenu strankama i trećim licima ako, u skladu sa ovim zakonom:
				1) pribavljaju i obrađuju podatke, informacije i dokumentaciju o strankama;
				2) dostave Upravi podatke, informacije i dokumentaciju o svojim strankama;
				3) izvrše nalog Uprave za privremeno obustavljanje izvršenja transakcije ili za praćenje finansijskog poslovanja stranke;
				4) privremeno obustave izvršenje transakcije u skladu sa odredbom člana 75. stav 8. ovog zakona.
				Obveznik odnosno njegovi zaposleni ne odgovaraju disciplinski ili krivično za kršenje obaveze čuvanja poslovne, bankarske i profesionalne tajne ako:
				1) podatke, informacije i dokumentaciju dostave Upravi u skladu sa ovim zakonom;
				2) obrađuju podatke, informacije i dokumentaciju u cilju provere stranaka i transakcija za koje postoje osnovi sumnje da se radi o pranju novca ili finansiranju terorizma.
				Zaštita integriteta ovlašćenog lica i zaposlenih
				Član 93.
				Obveznik je dužan da preduzme neophodne mere kako bi zaštitio ovlašćeno lice i zaposlene koji sprovode odredbe ovog zakona od nasilnih radnji usmerenih na njihov fizički i psihički integritet.
				Кorišćenje podataka, informacija i dokumentacije
				Član 94.
				Uprava, drugi nadležni državni organ ili imalac javnih ovlašćenja, obveznik i njihovi zaposleni mogu podatke, informacije i dokumentaciju pribavljenu na osnovu ovog zakona koristiti samo za namene određene zakonom.
				2. Čuvanje podataka
				Rok za čuvanje podataka kod obveznika 
				Član 95.
				Obveznik je dužan da podatke i dokumentaciju u vezi sa strankom, uspostavljenim poslovnim odnosom sa strankom, izvršenom analizom rizika i izvršenom transakcijom, pribavljene u skladu sa ovim zakonom, čuva najmanje deset godina od dana okončanja poslovnog odnosa, izvršene transakcije, odnosno od poslednjeg pristupa sefu ili ulaska u igračnicu.
				Obveznik je dužan da u roku iz stava 
				1. ovog člana čuva i video-zvučni zapis utvrđivanja i provere 
				identiteta koji je nastao u postupku video-identifikacije u 
				skladu sa propisom iz člana 18. stav 8, člana 19. stav 7. i 
				člana 21. stav 7. ovog zakona.
				Obveznik je dužan da podatke i dokumentaciju o ovlašćenom licu, zameniku ovlašćenog lica, stručnom osposobljavanju zaposlenih i izvršenim unutrašnjim kontrolama čuva najmanje pet godina od dana prestanka dužnosti ovlašćenog lica, izvršenog stručnog osposobljavanja ili izvršene unutrašnje kontrole.
				Nakon isteka roka iz st. 1. i 3. ovog 
				člana obveznik je dužan da sa podacima iz st. 1–3. ovog člana 
				postupa u skladu sa zakonom kojim se uređuje zaštita podataka o 
				ličnosti, pod uslovom da se ne radi o podacima koje koriste 
				nadležni državni organi u posebne svrhe.
				*Službeni glasnik RS, broj 91/2019
				Rok za čuvanje podataka kod nadležnog carinskog organa
				Član 96.
				Nadležni carinski organ dužan je da podatke prikupljene u skladu sa ovim zakonom čuva najmanje deset godina od dana njihovog pribavljanja.
				Rok za čuvanje podataka kod Uprave
				Član 97.
				Uprava je dužna da podatke iz evidencija koje vodi u skladu sa ovim zakonom čuva najmanje deset godina od dana njihovog dobijanja.
				3. Evidencije
				Vođenje evidencija
				Član 98.
				Obveznik vodi evidenciju podataka:
				1) o strankama, kao i poslovnim odnosima i transakcijama iz člana 8. ovog zakona;
				2) dostavljenih Upravi u skladu sa članom 47. ovog zakona.
				Nadležni carinski organ vodi evidencije o:
				1) prijavljenim i neprijavljenim prenosima fizički prenosivih sredstava plaćanja u iznosu od 10.000 evra ili više u dinarima ili stranoj valuti preko državne granice;
				2) prenosima ili pokušajima prenosa fizički prenosivih sredstava plaćanja u iznosu nižem od 10.000 evra u dinarima ili stranoj valuti preko državne granice ako postoje osnovi sumnje da se radi o pranju novca ili finansiranju terorizma.
				Sadržina evidencija koje vodi obveznik
				Član 99.
				Evidencija podataka o strankama, poslovnim odnosima i transakcijama iz člana 98. stav 1. tačka 1) ovog zakona sadrži:
				1) poslovno ime i pravnu formu, adresu, sedište, matični broj i poreski identifikacioni broj (u daljem tekstu: PIB) pravnog lica ili preduzetnika koje uspostavlja poslovni odnos ili vrši transakciju, odnosno za koje se uspostavlja poslovni odnos ili vrši transakcija;
				2) ime i prezime, datum i mesto rođenja, prebivalište ili boravište, JMBG zastupnika, punomoćnika ili prokuriste koji u ime i za račun stranke – pravnog lica, lica stranog prava, preduzetnika, trasta ili lica građanskog prava uspostavlja poslovni odnos ili vrši transakciju, kao i vrstu i broj ličnog dokumenta, datum i mesto izdavanja;
				3) ime i prezime, datum i mesto rođenja, prebivalište ili boravište i JMBG fizičkog lica, njegovog zakonskog zastupnika i punomoćnika, kao i preduzetnika koji uspostavlja poslovni odnos ili vrši transakciju, odnosno za koje se uspostavlja poslovni odnos ili vrši transakcija, kao i vrstu i broj ličnog dokumenta, naziv izdavaoca, datum i mesto izdavanja;
				4) ime i prezime, datum i mesto rođenja i prebivalište ili boravište fizičkog lica koje ulazi u igračnicu ili pristupa sefu;
				5) svrhu i namenu poslovnog odnosa, kao i informaciju o delatnosti i poslovnim aktivnostima stranke;
				6) datum uspostavljanja poslovnog odnosa, odnosno datum i vreme ulaska u igračnicu ili pristupa sefu;
				7) datum i vreme izvršenja transakcije;
				8) iznos transakcije i valutu u kojoj je transakcija izvršena;
				9) namenu transakcije, kao i ime i prezime i prebivalište, odnosno poslovno ime i sedište lica kome je transakcija namenjena;
				10) način vršenja transakcije;
				11) podatke i informacije o poreklu imovine koja je predmet ili koja će biti predmet poslovnog odnosa ili transakcije;
				12) informaciju o postojanju razloga za sumnju da se radi o pranju novca ili finansiranju terorizma;
				13) ime, prezime, datum i mesto rođenja i prebivalište ili boravište stvarnog vlasnika stranke;
				14) naziv lica građanskog prava.
				Evidencija podataka dostavljenih Upravi u skladu sa članom 47. ovog zakona sadrži podatke iz stava 1. ovog člana.
				Evidencija podataka iz stava 1. ovog 
				člana sadrži i video-zvučni zapis koji je nastao u postupku 
				video-identifikacije u skladu sa propisom iz člana 18. stav 8, 
				člana 19. stav 7. i člana 21. stav 7. ovog zakona.
				*Službeni glasnik RS, broj 91/2019
				Sadržina evidencija koje vodi nadležni carinski organ
				Član 100.
				Evidencija o prijavljenim i neprijavljenim prenosima fizički prenosivih sredstava plaćanja u iznosu od 10.000 evra ili više u dinarima ili stranoj valuti preko državne granice sadrži:
				1) ime i prezime, prebivalište, datum i mesto rođenja i državljanstvo lica koje prenosi ta sredstva, kao i broj pasoša, datum i mesto izdavanja;
				2) poslovno ime, adresu i sedište pravnog lica, odnosno ime, prezime, prebivalište ili boravište, datum i mesto rođenja i državljanstvo vlasnika tih sredstava, odnosno lica za koje se vrši prenos tih sredstava preko državne granice, kao i broj pasoša, datum i mesto izdavanja;
				3) poslovno ime, adresu i sedište pravnog lica, odnosno ime, prezime, prebivalište ili boravište, datum i mesto rođenja i državljanstvo primaoca tih sredstava;
				4) vrstu fizički prenosivih sredstava plaćanja;
				5) iznos i valutu fizički prenosivih sredstava plaćanja koja se prenose;
				6) poreklo fizički prenosivih sredstava plaćanja koja se prenose;
				7) namenu za koju će ta sredstva biti upotrebljena;
				8) mesto, datum i vreme prelaska državne granice;
				9) prevozno sredstvo koje se koristi za prenos tih sredstava;
				10) maršrutu (zemlja polaska i datum polaska, zemlja tranzita, zemlja dolaska i datum dolaska), transportno preduzeće i referentni broj (npr. broj leta);
				11) podatak o tome da li su fizički prenosiva sredstva plaćanja prijavljena ili nisu.
				Evidencija o prenosu fizički prenosivih sredstava plaćanja preko državne granice u iznosu nižem od 10.000 evra u dinarima ili stranoj valuti ako postoje osnovi sumnje da se radi o pranju novca ili finansiranju terorizma sadrži:
				1) ime, prezime, prebivalište, datum i mesto rođenja i državljanstvo lica koje prijavi ili ne prijavi prenos tih sredstva;
				2) poslovno ime i sedište pravnog lica, odnosno ime, prezime, prebivalište i državljanstvo vlasnika tih sredstava, odnosno lica za koje se vrši prenos tih sredstava preko državne granice;
				3) poslovno ime, adresu i sedište pravnog lica, odnosno ime, prezime, prebivalište ili boravište, datum i mesto rođenja i državljanstvo primaoca tih sredstava;
				4) vrstu fizički prenosivih sredstava plaćanja;
				5) iznos i valuta fizički prenosivih sredstava plaćanja koja se prenose;
				6) poreklo fizički prenosivih sredstava plaćanja koja se prenose;
				7) namenu za koju će ta sredstva biti upotrebljena;
				8) mesto, datum i vreme prelaska državne granice;
				9) prevozno sredstvo koje se koristi za prenos tih sredstava;
				10) informaciju o postojanju razloga za sumnju da se radi o pranju novca ili finansiranju terorizma.
				Sadržina evidencija koje vodi Uprava
				Član 101.
				Evidencija naloga za privremeno obustavljanje izvršenja transakcije sadrži:
				1) poslovno ime obveznika kome je izdat nalog;
				2) datum i vreme izdavanja naloga;
				3) iznos i valutu transakcije čije izvršenje je privremeno obustavljeno;
				4) ime i prezime, prebivalište ili boravište, datum i mesto rođenja i JMBG fizičkog lica koje traži izvršenje transakcije čije izvršenje je privremeno obustavljeno;
				5) ime i prezime, prebivalište ili boravište, datum i mesto rođenja i JMBG fizičkog lica, odnosno poslovno ime, adresu i sedište pravnog lica koje je primalac sredstava, ili podatke o računu na koji se sredstva transferišu;
				6) podatke o državnom organu koji je obavešten o privremenom obustavljanju izvršenja transakcije.
				Evidencija izdatih naloga za praćenje finansijskog poslovanja stranke sadrži:
				1) poslovno ime obveznika kome je izdat nalog;
				2) datum i vreme izdavanja naloga;
				3) ime i prezime, prebivalište ili boravište, datum i mesto rođenja i JMBG fizičkog lica odnosno, poslovno ime, adresu i sedište pravnog lica u odnosu na koje je izdat nalog.
				Evidencija o inicijativama iz člana 77. ovog zakona sadrži:
				1) ime i prezime, prebivalište ili boravište i JMBG fizičkog lica, odnosno poslovno ime, sedište, matični broj i PIB pravnog lica za koje postoje osnovi sumnje da se radi o pranju novca ili finansiranju terorizma;
				2) podatke o transakciji za koju postoje osnovi sumnje da se radi o pranju novca ili finansiranju terorizma (iznos transakcije, valuta, datum, odnosno period izvršenja transakcije);
				3) informaciju o postojanju razloga za sumnju da se radi o pranju novca ili finansiranju terorizma.
				Evidencija podataka prosleđenih nadležnim državnim organima u skladu sa članom 78. ovog zakona sadrži:
				1) ime i prezime, datum i mesto rođenja, prebivalište ili boravište i JMBG fizičkog lica, odnosno poslovno ime, sedište, matični broj i PIB pravnog lica u vezi sa kojima je Uprava nadležnom državnom organu dostavila podatke, informacije i dokumentaciju;
				2) podatke o transakciji za koju postoje osnovi sumnje da se radi o pranju novca ili finansiranju terorizma (iznos transakcije, valuta, datum, odnosno vreme izvršenja transakcije);
				3) informaciju o postojanju razloga za sumnju da se radi o pranju novca ili finansiranju terorizma;
				4) podatke o organu kome su ti podaci dostavljeni.
				Evidencija podataka primljenih i dostavljenih u skladu sa čl. 80. i 81. ovog zakona sadrži:
				1) naziv države ili organa kojima Uprava dostavlja ili traži podatke, informacije i dokumentaciju;
				2) podatke o transakcijama ili licima o kojima Uprava dostavlja ili traži podatke iz stava 1. ovog člana.
				Sadržina evidencija koje vode nadležni državni organi
				Član 102.
				Evidencija podataka o prekršajima, privrednim prestupima i krivičnim delima iz člana 71. st. 4–7. ovog zakona sadrži:
				1) datum podnošenja prijave, podizanja optužnice, odnosno pokretanja postupka;
				2) ime, prezime, datum i mesto rođenja odnosno poslovno ime i sedište prijavljenog ili optuženog lica, odnosno lica protiv koga je pokrenut postupak;
				3) pravnu kvalifikaciju dela i mesto, vreme i način izvršenja radnje dela;
				4) pravnu kvalifikaciju prethodnog dela i mesto, vreme i način izvršenja radnje tog dela;
				5) vrstu i visinu privremeno ili trajno oduzete imovinske koristi koja je pribavljena krivičnim delom, privrednim prestupom, odnosno prekršajem;
				6) vrstu i visinu kazne;
				7) poslednju odluku donetu u postupku u trenutku izveštavanja;
				8) podatke o primljenim i poslatim zamolnicama u vezi sa krivičnim delima pranja novca i finansiranja terorizma ili prethodnim delima;
				9) podatke o primljenim i poslatim zahtevima za privremeno ili trajno oduzimanje protivpravne imovinske koristi bez obzira na vrstu krivičnog dela, privrednog prestupa, odnosno prekršaja;
				10) podatke o primljenim i poslatim zahtevima za ekstradiciju u vezi sa krivičnim delima pranja novca i finansiranja terorizma.
				Evidencija o prekršajima i izrečenim merama u vršenju nadzora iz člana 104. ovog zakona sadrži:
				1) ime, prezime, datum i mesto rođenja, prebivalište ili boravište, državljanstvo i JMBG fizičkog lica, a za odgovorno i ovlašćeno lice u pravnom licu i radno mesto i poslove koje vrši;
				2) poslovno ime, adresu, sedište, matični broj i PIB pravnog lica;
				3) opis prekršaja, odnosno nedostataka;
				4) podatke o izrečenim merama.
				Evidencija o obaveštenjima iz čl. 
				112. i 112a ovog zakona sadrži:
				1) ime i prezime, datum i mesto rođenja, prebivalište ili boravište i JMBG fizičkog lica, odnosno poslovno ime, sedište, matični broj i PIB pravnog lica na koje se odnose činjenice koje su u vezi ili koje bi mogle da budu u vezi sa pranjem novca ili finansiranjem terorizma;
				2) podatke o transakciji na koju se odnose činjenice koje su u vezi ili koje bi mogle da budu u vezi sa pranjem novca ili finansiranjem terorizma (iznos transakcije, valuta, datum, odnosno vreme izvršenja transakcije);
				3) opis činjenica koje su u vezi ili koje bi mogle da budu u vezi sa pranjem novca ili finansiranjem terorizma.
				*Službeni glasnik RS, broj 91/2019
				Sadržina evidencija koje vodi advokat, 
				odnosno javni beležnik
				*Službeni glasnik RS, broj 91/2019
				Član 103.
				Evidencija podataka o strankama, poslovnim odnosima i transakcijama koje vodi advokat, 
				odnosno javni beležnik na osnovu člana 62. ovog zakona sadrži:
				1) ime i prezime, datum i mesto rođenja, prebivalište ili boravište, JMBG, vrstu, broj, mesto i datum izdavanja ličnog dokumenta fizičkog lica i preduzetnika, odnosno poslovno ime, adresu, sedište, matični broj i PIB pravnog lica i preduzetnika za koje advokat vrši usluge;
				2) ime i prezime, datum i mesto rođenja, prebivalište ili boravište, JMBG, vrstu, broj, mesto i datum izdavanja ličnog dokumenta zastupnika pravnog lica ili zakonskog zastupnika ili punomoćnika fizičkog lica koji u ime i za račun tog pravnog ili fizičkog lica uspostavlja poslovni odnos ili vrši transakciju;
				3) ime i prezime, datum i mesto rođenja 
				i prebivalište ili boravište stvarnog vlasnika stranke za koju 
				advokat, odnosno javni beležnik vrši uslugu, kao i izjavu 
				stranke da deluje u svoje ime;
				4) svrhu i namenu poslovnog odnosa, kao i informaciju o delatnosti stranke;
				5) datum uspostavljanja poslovnog odnosa;
				6) datum vršenja transakcije;
				7) iznos transakcije i valutu u kojoj je transakcija izvršena;
				8) namenu transakcije, kao i ime i prezime i prebivalište, odnosno poslovno ime i sedište lica kome je transakcija namenjena;
				9) način vršenja transakcije;
				10) podatke i informacije o poreklu imovine koja je predmet ili koja će biti predmet poslovnog odnosa ili transakcije;
				11) ime i prezime, datum i mesto rođenja, prebivalište ili boravište i JMBG fizičkog lica i preduzetnika, odnosno poslovno ime, adresu i sedište, matični broj i PIB pravnog lica i preduzetnika za koje postoje osnovi sumnje da se radi o pranju novca ili finansiranju terorizma;
				12) podatke o transakciji u vezi sa kojom postoje osnovi sumnje da se radi o pranju novca ili finansiranju terorizma (iznos i valuta u kojoj se transakcija vrši, datum i vreme vršenja transakcije);
				13) informaciju o postojanju razloga za sumnju da se radi o pranju novca ili finansiranju terorizma.
				*Službeni glasnik RS, broj 91/2019
				4. Registri
				*Službeni glasnik RS, broj 91/2019
				Jedinstveni 
				registar sefova
				*Službeni glasnik RS, broj 91/2019
				Član 103a
				Narodna banka Srbije u elektronskom 
				obliku vodi Jedinstveni registar sefova.
				Jedinstveni registar sefova sadrži 
				sledeće podatke o korisniku sefa koji je fizičko lice:
				1) datum zaključenja i prestanka ugovora 
				o sefu, kao i period na koji je taj ugovor zaključen;
				2) ime i prezime korisnika sefa;
				3) jedinstveni matični broj građana, 
				odnosno drugu odgovarajuću identifikacionu oznaku za korisnika 
				koji nema državljanstvo Republike Srbije (npr. broj pasoša ili 
				evidencioni broj koji određuje nadležni državni organ);
				4) adresu prebivališta, odnosno 
				boravišta korisnika sefa;
				5) podatke iz tač. 2)–4) ovog stava o 
				licima koja su ovlašćena da pristupaju sefu korisnika.
				Jedinstveni registar sefova sadrži 
				sledeće podatke o korisniku sefa koji je pravno lice:
				1) datum zaključenja i prestanka ugovora 
				o sefu, kao i period na koji je taj ugovor zaključen;
				2) poslovno ime ili skraćeno poslovno 
				ime korisnika sefa;
				3) adresu sedišta korisnika sefa;
				4) matični broj korisnika sefa;
				5) poreski identifikacioni broj 
				korisnika sefa;
				6) druge podatke koje propiše Narodna 
				banka Srbije.
				Banke koje korisnicima stavljaju na 
				upotrebu sefove dužne su da Narodnoj banci Srbije redovno 
				dostavljaju podatke iz st. 2. i 3. ovog člana i odgovaraju za 
				tačnost tih podataka.
				Narodna banka Srbije odgovara za 
				istovetnost podataka iz stava 4. ovog člana s podacima u 
				Jedinstvenom registru sefova.
				Podaci iz Jedinstvenog registra sefova 
				nisu javno dostupni i na njih se primenjuju propisi kojima se 
				uređuju bankarska tajna i zaštita podataka o ličnosti.
				Narodna banka Srbije propisuje bliže 
				uslove i način vođenja Jedinstvenog registra sefova, način i 
				rokove dostavljanja podataka koji se vode u tom registru, kao i 
				način ostvarivanja uvida u te podatke.
				*Službeni glasnik RS, broj 91/2019
				Jedinstveni registar korisnika novčane doznake
				*Službeni glasnik RS, broj 91/2019
				Član 103b
				Narodna banka Srbije u elektronskom 
				obliku vodi Jedinstveni registar korisnika platne usluge 
				izvršavanja novčane doznake (u daljem tekstu: Jedinstveni registar 
				korisnika novčane doznake).
				Jedinstveni registar korisnika 
				novčane doznake sadrži sledeće podatke o korisniku platne usluge 
				izvršavanja novčane doznake (u daljem tekstu: korisnik novčane 
				doznake):
				1) ime i prezime korisnika novčane 
				doznake;
				2) jedinstveni matični broj građana, 
				odnosno drugu odgovarajuću identifikacionu oznaku za korisnika 
				novčane doznake koji nema državljanstvo Republike Srbije (npr. 
				broj pasoša ili evidencioni broj koji određuje nadležni državni 
				organ);
				3) adresu prebivališta, odnosno 
				boravišta korisnika novčane doznake.
				Banke i druga lica koja, u skladu sa 
				zakonom, pružaju platnu uslugu izvršavanja novčane doznake dužni 
				su da Narodnoj banci Srbije redovno dostavljaju podatke iz stava 
				2. ovog člana i odgovaraju za tačnost tih podataka.
				Narodna banka Srbije odgovara za 
				istovetnost podataka iz stava 3. ovog člana s podacima u 
				Jedinstvenom registru korisnika novčane doznake.
				Podaci iz Jedinstvenog registra 
				korisnika novčane doznake nisu javno dostupni i na njih se 
				primenjuju odredbe zakona kojim se uređuje pružanje platnih usluga 
				koje se odnose na poslovnu tajnu, kao i odredbe propisa kojima 
				se uređuje zaštita podataka o ličnosti.
				Narodna banka Srbije propisuje bliže 
				uslove i način vođenja Jedinstvenog registra korisnika novčane 
				doznake, način dostavljanja podataka koji se vode u tom registru, 
				kao i način ostvarivanja uvida u te podatke.
				*Službeni glasnik RS, broj 91/2019
				X. NADZOR
				1. Organi nadležni za vršenje nadzora
				Organi nadležni za vršenje nadzora i njihova ovlašćenja
				Član 104.
				Nadzor nad primenom ovog zakona od strane obveznika, advokata i javnih beležnika dužni su da vrše:
				1) Uprava;
				2) Narodna banka Srbije;
				3) Кomisija za hartije od vrednosti;
				4) organ nadležan za nadzor u oblasti 
				poreskog savetovanja;
				4a) organ nadležan za nadzor u oblasti 
				igara na sreću;
				5) ministarstvo nadležno za inspekcijski nadzor u oblasti trgovine;
				6) Advokatska komora Srbije;
				7) ministarstvo nadležno za poslove poštanskog saobraćaja;
				8) Javnobeležnička komora.
				Ako organ iz stava 1. ovog člana u vršenju nadzora, utvrdi postojanje nepravilnosti ili nezakonitosti u primeni ovog zakona, dužan je da preduzme jednu od sledećih mera:
				1) zahteva otklanjanje nepravilnosti i nedostataka u roku koji sam odredi;
				2) podnese zahtev nadležnom organu za pokretanje odgovarajućeg postupka;
				3) preduzme druge mere i radnje za koje je zakonom ovlašćen.
				Organ iz stava 1. ovog člana, ukoliko 
				na osnovu zakona daje dozvole za rad obveznika, odnosno 
				ovlašćenja za obavljanje poslova obveznika, može privremeno ili 
				trajno da zabrani obavljanje delatnosti obveznika, odnosno da 
				obvezniku oduzme dozvolu ili ovlašćenje za obavljanje poslova, u 
				naročito opravdanim slučajevima.
				Organ iz stava 1. ovog člana prilikom vršenja nadzora sprovodi pristup zasnovan na proceni rizika. U vršenju nadzora organ iz stava 1. ovog člana je dužan da:
				1) ima jasnu sliku o rizicima od pranja novca i finansiranja terorizma u Republici Srbiji;
				2) ima direktan i indirektan pristup svim relevantnim informacijama o specifičnim domaćim i međunarodnim rizicima vezanim za stranke i usluge obveznika;
				3) prilagođava dinamiku nadzora i mere preduzete u nadzoru sa rizikom od pranja novca i finansiranja terorizma kod obveznika, kao i sa procenjenim rizikom u Republici Srbiji.
				Procenjeni rizik od pranja novca i finansiranja terorizma kod obveznika iz stava 4. ovog člana, uključujući i rizik od neprimenjivanja radnji i mera na osnovu ovog zakona
				i zakona kojim se uređuje 
				ograničavanje raspolaganja imovinom u cilju sprečavanja terorizma i 
				širenja oružja za masovno uništenje, organ iz stava 1. ovog člana preispituje periodično, kao i kada kod obveznika dođe do značajne promene upravljačke ili organizacione strukture ili načina rada obveznika. 
				*Službeni glasnik RS, broj 91/2019
				Nadležnost Uprave u nadzoru
				Član 105.
				Uprava vrši posredan i neposredan nadzor nad primenom ovog zakona kod obveznika iz člana 4. stav 1. 
				tač. 13) i 14) ovog zakona. 
				Prilikom vršenja nadzora zaposleni u Upravi koji se bave poslovima nadzora se legitimišu službenom legitimacijom i značkom.
				Posredan nadzor sprovodi se kontrolom dokumentacije koju obveznici dostavljaju Upravi na njen zahtev, odmah, a najkasnije u roku od 15 dana od dana dostavljanja zahteva.
				Neposredan nadzor pokreće se i vodi po službenoj dužnosti, a sprovodi se uvidom u poslovne knjige i drugu dokumentaciju obveznika, koji vrše zaposleni u Upravi.
				Radi obavljanja nadzora, Uprava sačinjava kontrolne liste, koje objavljuje na zvaničnoj internet stranici Uprave. Sadržaj kontrolnih listi se preispituje najmanje dva puta godišnje.
				Na postupak neposrednog nadzora shodno se primenjuje zakon kojim se uređuje inspekcijski nadzor.
				*Službeni glasnik RS, broj 91/2019
				Posredan nadzor
				Član 106.
				Obveznik je dužan da Upravi dostavi podatke, informacije i dokumentaciju koji su neophodni za vršenje nadzora odmah, a najkasnije u roku od 15 dana od dana dostavljanja zahteva.
				U cilju obavljanja poslova iz stava 1. ovog člana može se doneti zaključak.
				Protiv zaključka iz stava 2. ovog člana nije dozvoljena žalba.
				Neposredan nadzor
				Član 107.
				Neposredan nadzor se sprovodi na osnovu plana nadzora, koji se sačinjava na godišnjem nivou. Plan nadzora se označava stepenom tajnosti.
				Direktor Uprave ili lice koje on odredi, na osnovu godišnjeg plana nadzora, izdaje pismeni nalog. Nadzor počinje uručenjem naloga za nadzor nadziranom subjektu, odnosno licu koje je prisutno.
				Ako nadzirani subjekt, odnosno prisutno lice odbija uručenje naloga, smatra se da nadzor počinje pokazivanjem naloga i predočavanjem njegove sadržine nadziranom subjektu, odnosno prisutnom licu. 
				Кada u skladu sa zakonom nalog nije izdat, nadzor počinje preduzimanjem prve radnje zaposlenog u Upravi sa tim ciljem. 
				Zaposleni u Upravi može o svom dolasku obavestiti obveznika. 
				Zaposleni u Upravi je dužan da o izvršenom neposrednom nadzoru sačini zapisnik, u roku od 15 dana od dana završetka nadzora i dostavi ga obvezniku. Zapisnik sadrži nalaz i predložene, odnosno naložene mere. 
				Obveznik može da dostavi Upravi primedbe na zapisnik iz stava 6. ovog člana u roku od 15 dana od dana dostavljanja zapisnika. 
				Ako zaposleni u Upravi utvrdi da su primedbe na zapisnik osnovane, sačinjava dopunu zapisnika.
				Dopuna zapisnika dostavlja se obvezniku, koji ima pravo da u roku od osam dana od dana dostavljanja dopune zapisnika dostavi Upravi svoje primedbe.
				Zaključak
				Član 108.
				Zaposleni u Upravi, u slučaju kada obveznik onemogući vršenje neposrednog nadzora donosi zaključak kojim se obvezniku nalaže da omogući vršenje nadzora odmah, a najkasnije u roku od tri dana od dana prijema zaključka. 
				Pod onemogućavanjem vršenja neposrednog nadzora podrazumeva se: 
				1) onemogućavanje uvida u dokumentaciju;
				2) dostavljanje namerno ili grubom nepažnjom netačnih podataka;
				3) neobezbeđivanje zaposlenom u Upravi uslova za vršenje neposrednog nadzora; 
				4) nedostavljanje u određenom roku traženih podataka i dokumentacije, kojom je obveznik dužan da raspolaže.
				Nadležnost Narodne banke Srbije u nadzoru
				Član 109.
				Nadzor nad primenom ovog zakona od strane obveznika iz člana 4. stav 1. tačka 1) ovog zakona vrši Narodna banka Srbije u skladu sa zakonom kojim se uređuje poslovanje banaka. 
				Nadzor nad primenom ovog zakona od 
				strane obveznika iz člana 4. stav 1. tačka 2) ovog zakona vrši 
				Narodna banka Srbije u skladu sa zakonom kojim se uređuje 
				devizno poslovanje.
				Nadzor nad primenom ovog zakona od strane obveznika iz člana 4. stav 1. tačka 4) ovog zakona vrši Narodna banka Srbije u skladu sa zakonom kojim se uređuje poslovanje društava za upravljanje dobrovoljnim penzijskim fondovima. 
				Nadzor nad primenom ovog zakona od strane obveznika iz člana 4. stav 1. tačka 5) ovog zakona vrši Narodna banka Srbije u skladu sa zakonom kojim se uređuje delatnost finansijskog lizinga.
				Nadzor nad primenom ovog zakona od strane obveznika iz člana 4. stav 1. tačka 6) ovog zakona vrši Narodna banka Srbije u skladu sa zakonom kojim se uređuje delatnost osiguranja. 
				Nadzor nad primenom ovog zakona od strane obveznika iz člana 4. stav 1. tač. 10), 11) i 16) ovog zakona vrši Narodna banka Srbije u skladu sa zakonom kojim se uređuje pružanje platnih usluga.
				Nadzor nad primenom ovog zakona od strane obveznika iz člana 4. stav 1. tačka 17) ovog zakona vrši Narodna banka Srbije shodnom primenom odredaba zakona kojim se uređuje pružanje platnih usluga koje se odnose na nadzor nad platnim institucijama, uključujući i preduzimanje mera prema tom obvezniku koje se mogu preduzeti prema platnim institucijama u skladu s tim zakonom.
				Ako obveznik iz člana 4. stav 1. tačka 17) ovog zakona ne postupi u skladu s merama koje su mu izrečene 
				u skladu sa stavom 7. ovog člana, Narodna banka Srbije može doneti rešenje kojim se izriče mera zabrane obavljanja delatnosti, a ako je to opravdano kod privrednih društava i rešenje kojim utvrđuje da su ispunjeni uslovi za pokretanje postupka prinudne likvidacije nad tim društvom.
				Narodna banka Srbije dostavlja rešenja 
				iz stava 8. ovog člana organizaciji nadležnoj za vođenje registra privrednih subjekata radi upisa odgovarajuće promene podataka, odnosno radi sprovođenja postupka prinudne likvidacije, i/ili brisanja subjekta iz tog registra.
				*Službeni glasnik RS, broj 91/2019
				Posebna ovlašćenja 
				nadzornih organa
				*Službeni glasnik RS, broj 91/2019
				Član 109a
				Organ nadležan za vršenje nadzora iz 
				člana 104. ovog zakona, ukoliko na osnovu zakona daje dozvole za 
				rad obveznika, odnosno ovlašćenja obveznicima radi provere 
				ispunjenosti propisanih uslova za davanje dozvole za rad, odnosno 
				ovlašćenja obveznicima ili sticanje učešća kod obveznika, kao i 
				uslova za obavljanje funkcije člana organa kod obveznika u skladu 
				sa propisima – mogu da u svakom trenutku pribave podatke o 
				osuđivanosti, odnosno neosuđivanosti lica u vezi s kojima se 
				proverava ispunjenost tih uslova i njihovih saradnika iz kaznene 
				evidencije koja se vodi u skladu sa zakonom.
				Pojam saradnika iz stava 1. ovog člana 
				za pojedine kategorije obveznika iz stava 1. ovog člana ima 
				značenje utvrđeno zakonom kojim se uređuje poslovanje tog 
				obveznika ili propisom donetim na osnovu zakona kojim se uređuje 
				poslovanje tog obveznika.
				Podatke iz stava 1. ovog člana organ 
				nadležan za vršenje nadzora iz člana 104. ovog zakona može 
				koristiti isključivo u svrhe za koje su pribavljeni i ne sme ih 
				saopštavati niti učiniti dostupnim trećim licima.
				*Službeni glasnik RS, broj 91/2019
				Ostali organi nadležni za vršenje nadzora
				Član 110.
				Кomisija za hartije od vrednosti vrši nadzor nad primenom ovog zakona od strane obveznika iz člana 4. stav 1. tačka 1) ovog zakona, kada se radi o kastodi i poslovima ovlašćene banke,
				člana 4. stav 1. tač. 3) i 7) ovog zakona, u skladu sa zakonom kojim se uređuje tržište kapitala, zakonom kojim se uređuje preuzimanje akcionarskih društava i zakonom kojim se reguliše poslovanje investicionih fondova
				i člana 4. stav 1. tačka 9) ovog 
				zakona, u skladu sa zakonom kojim se uređuje delatnost revizora.
				Organ nadležan za nadzor u oblasti 
				poreskog savetovanja vrši nadzor nad primenom ovog zakona od 
				strane obveznika iz člana 4. stav 1. tačka 15) ovog zakona, u 
				skladu sa zakonom kojim se uređuje nadležnost i organizacija tog 
				organa.
				Organ nadležan za nadzor u oblasti 
				igara na sreću vrši nadzor nad primenom ovog zakona od strane 
				obveznika iz člana 4. stav 1. tačka 8) ovog zakona, u skladu sa 
				zakonom kojim se uređuje nadležnost i organizacija tog organa.
				Ministarstvo nadležno za inspekcijski nadzor u oblasti trgovine vrši nadzor nad primenom ovog zakona od strane obveznika iz člana 4. stav 1. tačka 12) ovog zakona, u skladu sa zakonom kojim se uređuje inspekcijski nadzor.
				Advokatska komora Srbije vrši nadzor nad primenom ovog zakona od strane advokata.
				Ministarstvo nadležno za inspekcijski nadzor u oblasti trgovine vrši nadzor nad primenom odredbe člana 46. ovog zakona.
				Ministarstvo nadležno za poslove poštanskog saobraćaja vrši nadzor nad primenom ovog zakona od strane obveznika 
				iz člana 4. stav 1. tačka 16a).
				Javnobeležnička komora vrši nadzor nad primenom ovog zakona od strane javnih beležnika.
				Brisan je raniji stav 8. (vidi član 61. Zakona - 91/2019-64)
				*Službeni glasnik RS, broj 91/2019
				2. Obaveštavanje Uprave u vezi sa nadzorom
				Obaveštavanje o preduzetim merama u nadzoru
				Član 111.
				Organi iz člana 104. ovog zakona dužni su da o preduzetim merama u izvršenom nadzoru, o utvrđenim nepravilnostima i nezakonitostima, kao i o drugim značajnim činjenicama u vezi sa nadzorom odmah, u pismenoj formi, obaveste Upravu, kao i da dostave primerak donetog akta.
				Obaveštenje iz stava 1. ovog člana sadrži podatke iz člana 102. stav 2. ovog zakona.
				Organ koji je utvrdio nepravilnosti i nezakonitosti o tome obaveštava i druge organe iz člana 104. ako su od značaja za njihov rad.
				Organi nadležni za vršenje nadzora 
				dužni su da jedan drugom na zahtev dostave sve podatke i 
				informacije potrebne za vršenje nadzora nad primenom ovog zakona.
				*Službeni glasnik RS, broj 91/2019
				Obaveštavanje o činjenicama koje su u vezi sa pranjem novca i finansiranjem terorizma
				Član 112.
				Organi nadležni za vršenje nadzora dužni su da u pismenoj formi obaveste Upravu, ako u vršenju poslova iz svog delokruga utvrde, odnosno otkriju činjenice koje su ili koje bi mogle da budu u vezi sa pranjem novca ili finansiranjem terorizma.
				Brisani su raniji stav 2. i 3. 
				(vidi član 63. Zakona - 91/2019-64)
				Međunarodna saradnja 
				organa nadležnih za vršenje nadzora
				*Službeni glasnik RS, broj 91/2019
				Član 112a
				Organ nadležan za vršenje nadzora iz 
				člana 104. ovog zakona može, na svoju inicijativu ili na osnovu 
				pismenog i obrazloženog zahteva organa strane države nadležnog 
				za vršenje nadzora, razmenjivati podatke, informacije i 
				dokumentaciju u vezi sa:
				1) propisima iz oblasti u kojoj 
				posluje obveznik nad kojim taj organ vrši nadzor, kao i drugim 
				relevantnim propisima za vršenje nadzora;
				2) sektorom u kome posluje obveznik 
				nad kojim taj organ vrši nadzor;
				3) vršenjem nadzora nad obveznikom;
				4) transakcijama ili licima za koje 
				postoje osnovi sumnje da se radi o pranju novca ili finansiranju 
				terorizma ili drugim krivičnim delom na osnovu koga je stečen 
				prihod koji može biti upotrebljen za pranje novca ili finansiranje 
				terorizma.
				Način dostavljanja podataka, informacija 
				i dokumentacije organi iz stava 1. ovog člana mogu urediti 
				međusobnim zaključivanjem sporazuma.
				Organi nadležni za vršenje nadzora iz 
				stava 1. ovog člana, u skladu sa načelima uzajamnosti i čuvanja 
				poverljivih informacija, mogu međusobno da traže pomoć da u 
				okviru svojih ovlašćenja sprovedu nadzor nad obveznikom koji je 
				deo grupe, a koji posluje u državi od koje se pomoć traži.
				Organi iz stava 1. ovog člana podatke, 
				informacije i dokumentaciju koriste samo:
				1) za obavljanje svojih dužnosti u 
				skladu sa ovim zakonom;
				2) u slučaju žalbe ili drugih pravnih 
				sredstava koja se izjavljuju protiv odluke organa nadležnog za 
				vršenje nadzora, uključujući sudske postupke.
				Organ nadležan za vršenje nadzora iz 
				stava 1. ovog člana koji je utvrdio nepravilnosti i 
				nezakonitosti iz člana 111. stav 1. ovog zakona o tome 
				obaveštava i druge organe iz člana 104. ovog zakona ako su te 
				nepravilnosti, odnosno nezakonitosti od značaja za njihov rad.
				Organ nadležan za vršenje nadzora iz 
				stava 1. ovog člana ne može otkrivati i razmenjivati sa trećim 
				licima podatke, informacije i dokumentaciju koje je dobio u 
				okviru saradnje iz ovog člana bez izričite saglasnosti organa 
				nadležnog za nadzor koji mu je te informacije, podatke ili 
				dokumentaciju dostavio, niti ih može koristiti u drugu svrhu 
				osim one za koju mu je taj organ dao saglasnost – izuzev u 
				opravdanim okolnostima u skladu sa zakonom, pri čemu će o tome 
				odmah obavestiti taj organ.
				Obaveza čuvanja profesionalne tajne, 
				odnosno poverljivosti podataka u skladu sa odredbama posebnih 
				propisa kojima se uređuju ovlašćenja i funkcije organa nadležnog 
				za vršenje nadzora iz stava 1. ovog člana primenjuje se na sva 
				lica koja rade ili su radila u tom organu.
				*Službeni glasnik RS, broj 91/2019
				Prijavljivanje kršenja odredaba ovog zakona
				Član 113.
				Organ iz člana 104. ovog zakona je dužan da uspostavi mehanizam kojim se podstiče prijavljivanje tom organu kršenja odredaba ovog zakona od strane obveznika, odnosno zaposlenih u obvezniku.
				Mehanizam iz stava 1. ovog člana uključuje najmanje sledeće:
				1) postupak za primanje prijava o kršenju odredaba ovog zakona i preduzimanje aktivnosti u vezi s tim prijavama;
				2) odgovarajuću zaštitu zaposlenog kod obveznika koji prijavi kršenje odredaba ovog zakona;
				3) odgovarajuću zaštitu zaposlenog koje je prijavljeno za kršenje odredaba ovog zakona;
				4) zaštitu ličnih podataka zaposlenog koji prijavi kršenje odredaba ovog zakona i zaposlenog koje je prijavljeno za kršenje odredaba ovog zakona;
				5) pravila koja obezbeđuju poverljivost u odnosu na zaposlenog koji prijavi kršenje odredaba ovog zakona, osim ako je to neophodno u cilju istrage ili sudskog postupka.
				Obveznik je dužan da internim aktom propiše procedure za interno prijavljivanje za kršenje odredaba ovog zakona kroz poseban i anoniman kanal komunikacije, a u skladu sa veličinom obveznika i prirodom njegovog poslovanja. 
				3. Donošenje preporuka i smernica
				Član 114.
				Organ iz člana 104. ovog zakona može, samostalno ili u saradnji sa drugim organima, da donese preporuke, odnosno smernice za primenu odredaba ovog zakona.
				XI. КAZNENE ODREDBE
				Član 115.
				Narodna banka Srbije izriče mere i kazne obvezniku iz člana 4. stav 1. tačka 1) ovog zakona u skladu sa zakonom kojim se uređuje poslovanje banaka.
				Narodna banka Srbije izriče mere 
				obvezniku iz člana 4. stav 1. tačka 2) ovog zakona u skladu sa 
				zakonom kojim se uređuje devizno poslovanje.
				Narodna banka Srbije izriče mere i kazne obvezniku iz člana 4. stav 1. tačka 4) ovog zakona u skladu sa zakonom kojim se uređuje poslovanje društava za upravljanje dobrovoljnim penzijskim fondovima. 
				Narodna banka Srbije izriče mere i kazne obvezniku iz člana 4. stav 1. tačka 5) ovog zakona u skladu sa zakonom kojim se uređuje delatnost finansijskog lizinga.
				Narodna banka Srbije izriče mere i kazne obvezniku iz člana 4. stav 1. tačka 6) ovog zakona u skladu sa zakonom kojim se uređuje delatnost osiguranja. 
				Narodna banka Srbije izriče mere i kazne obvezniku iz člana 4. stav 1. tač. 10), 11) i 16) ovog zakona u skladu sa zakonom kojim se uređuje pružanje platnih usluga.
				Pored mera i kazni koje Narodna banka 
				Srbije može izreći obveznicima iz st. 1–6. ovog člana za povrede 
				ovog zakona i podzakonskih akata donetih na osnovu ovog zakona, 
				kao i članovima njihovih organa, Narodna banka Srbije može izreći 
				meru i/ili novčanu kaznu ovlašćenom licu i/ili njegovom zameniku 
				kod obveznika iz st. 1. i 3–6. ovog člana za povrede zakona iz 
				čl. 117–120. ovog zakona, kao i za druga postupanja suprotna 
				odredbama ovog zakona ili podzakonskim aktima donetim na osnovu 
				ovog zakona – shodnom primenom odredaba posebnog zakona kojima 
				se uređuje poslovanje tih obveznika koje se odnose na preduzimanje 
				mere i izricanje novčanih kazni članovima organa tih obveznika.
				*Službeni glasnik RS, broj 91/2019
				Član 116.
				Na kršenje odredaba ovog zakona od strane obveznika iz člana 4. stav 1. tačka 1) ovog zakona kada se radi o kastodi i poslovima ovlašćene banke, člana 4. stav 1. tač. 2), 3), 7)–9) i 12–17) ovog zakona i člana 4. st. 2. i 3. ovog zakona, izriču se kazne propisane čl. 117–120. ovog zakona.
				Privredni prestupi
				Član 117.
				Novčanom kaznom u iznosu od 1.000.000 do 3.000.000 dinara kazniće se za privredni prestup pravno lice ako:
				1) ne utvrdi identitet stvarnog vlasnika stranke (član 25. stav 1.);
				2) ne obavesti Upravu o slučajevima kada u vezi sa transakcijom ili strankom postoje osnovi sumnje da se radi o pranju novca ili finansiranju terorizma, ili kada stranka traži savet u vezi sa pranjem novca ili finansiranjem terorizma, odnosno ne obavesti je u propisanim rokovima i na propisani način (član 47. st. 2–6.);
				3) ne obezbedi ovlašćenom licu uslove za vršenje poslova u skladu sa ovim zakonom (član 52. st. 1. i 2.);
				4) ne dostavi Upravi, na njen zahtev, tražene podatke, informacije i dokumentaciju, odnosno ne dostavi ih u propisanim rokovima i na propisan način (član 73.);
				5) privremeno ne obustavi izvršenje transakcije na osnovu naloga Uprave ili se za vreme za koje je izvršenje transakcije privremeno obustavljeno ne pridržava naloga Uprave koji se odnose na tu transakciju ili na lice koje vrši tu transakciju (član 75.);
				6) ne postupi po nalogu Uprave da prati finansijsko poslovanje stranke, ne obaveštava Upravu o svim transakcijama i poslovima koje ta stranka vrši, odnosno ne obaveštava je u propisanim rokovima (član 76.);
				7) obveznik, odnosno njegovi zaposleni, uključujući i članove upravnog, nadzornog i drugog organa upravljanja prekrše zabranu dojavljivanja (član 90.);
				8) podatke i dokumentaciju pribavljenu u skladu sa ovim zakonom ne čuva najmanje 10 godina od dana okončanja poslovnog odnosa, izvršene transakcije, odnosno od poslednjeg pristupa sefu ili ulaska u igračnicu (član 95.);
				Novčanom kaznom u iznosu od 50.000 do 200.000 dinara kazniće se za privredni prestup i odgovorno lice u pravnom licu. 
				Član 118.
				Novčanom kaznom u iznosu od 100.000 do 2.000.000 dinara kazniće se za privredni prestup pravno lice ako: 
				1) ne izradi analizu rizika od pranja novca i finansiranja terorizma (član 6.);
				2) uspostavi poslovni odnos sa strankom, a da prethodno nije izvršilo propisane radnje i mere, odnosno ako je poslovni odnos uspostavljen, ne raskine ga (čl. 7. i 9.);
				3) izvrši transakciju a da prethodno nije izvršilo propisane mere (čl. 7. i 10.);
				4) ne prikupi podatke o platiocu i primaocu plaćanja i ne uključi ih u obrazac ili poruku koji prate prenos novčanih sredstava tokom celog puta kroz lanac plaćanja (član 11. stav 1.); 
				5) ne proveri tačnost prikupljenih podataka, na način propisan u čl. 17–23. ovog zakona, pre prenosa novčanih sredstava 
				(član 11. stav 7.);
				6) ne proveri da li su podaci o platiocu i primaocu plaćanja uključeni u obrazac ili poruku koje prate prenos novčanih sredstava (član 12. stav 1.);
				7) ne sačini procedure za proveru potpunosti podataka 
				iz člana 11. ovog zakona (član 12. stav 2.);
				8) ne proveri tačnost prikupljenih 
				podataka o primaocu plaćanja (član 12. st. 3. i 4.);
				9) ne sačini procedure o postupanju u slučaju da prenos novčanih sredstava ne sadrži potpune informacije iz člana 11. 
				ovog zakona (član 13. stav 1.);
				10) ne obavesti Narodnu banku Srbije o 
				pružaocu platnih usluga koji učestalo ne dostavlja tačne i 
				potpune podatke u skladu sa članom 11. ovog zakona, kao i o 
				merama koje je preduzeo prema ovom licu; ne razmotri da li 
				nedostatak tačnih i potpunih podataka iz člana 11. ovog zakona, 
				zajedno s drugim okolnostima, predstavlja osnov sumnje u pranje 
				novca ili finansiranje terorizma i o tome ne obavesti Upravu; ili 
				ne sačini belešku, koju čuva u skladu sa zakonom (član 13. stav 
				4.);
				11) ne obezbedi da svi podaci o platiocu i primaocu plaćanja budu sačuvani u obrascu ili poruci koja prati prenos novčanih sredstava (član 14. stav 1.); 
				12) ne sačini, koristeći pristup zasnovan na proceni rizika, procedure o postupanju u slučaju da elektronska poruka kojom se prenose novčana sredstva ne sadrži podatke iz člana 11.
				ovog zakona (član 14. stav 2.);
				13) ne odbije prenos novčanih 
				sredstava, privremeno ne obustavi prenos novčanih sredstava i ne 
				zatraži od platiočevog pružaoca platnih usluga podatke iz člana 
				11. ovog zakona koji nedostaju u elektronskoj poruci kojom se 
				prenose novčana sredstva, izvrši dalji prenos novčanih sredstava 
				i istovremeno ili naknadno ne zatraži od drugog posrednika u tom 
				prenosu, odnosno od platiočevog pružaoca platnih usluga podatke 
				koji nedostaju (član 14. stav 3.);
				14) ne utvrdi i proveri identitet stranke koja je fizičko lice, zakonskog zastupnika te stranke, punomoćnika stranke koja je fizičko lice i ne pribavi sve propisane podatke ili ih ne pribavi na propisani način (član 17.);
				15) utvrdi i proveri identitet stranke na osnovu kvalifikovanog elektronskog sertifikata suprotno odredbama člana 18. ovog zakona (član 18. stav 1.);
				16) ne utvrdi i proveri identitet stranke koja je preduzetnik (član 19. stav 1.);
				17) ne utvrdi i proveri identitet stranke koja je pravno lice (član 20. stav 1.);
				18) ne utvrdi i proveri identitet zastupnika pravnog lica i lica stranog prava (član 21. stav 1.);
				19) ne utvrdi i proveri identitet prokuriste ili punomoćnika pravnog lica, lica stranog prava i preduzetnika (član 22.);
				20) ne utvrdi i proveri identitet lica građanskog prava, lica ovlašćenog za zastupanje tog drugog lica ili ne pribavi sve propisane podatke (član 23.);
				21) ne utvrdi i proveri identitet stranke u skladu sa članom 24. ovog zakona (član 24.);
				22) ne utvrdi identitet stvarnog 
				vlasnika stranke u skladu sa članom 3. stav 1. tač. 11) i 12) 
				ovog zakona i ne pribavi podatke o stvarnom vlasniku na 
				propisani način (član 25.);
				23) ne proveri identitet stvarnog vlasnika stranke (član 25. stav 6.);
				24) ne utvrdi identitet korisnika
				osiguranja (član 26.); 
				25) ne utvrdi da li je korisnik osiguranja i stvarni vlasnik korisnika osiguranja funkcioner (član 26. stav 4.); 
				26) ne obavesti člana najvišeg 
				rukovodstva pre isplate osigurane sume i ne izvrši pojačane 
				radnje i mere poznavanja i praćenja stranke (član 26. stav 6.);
				27) ne prikupi podatke i informacije o poreklu imovine (član 28.);
				28) poveri vršenje pojedinih radnji i mera poznavanja i praćenja stranke trećem licu iz države koju su nadležne međunarodne institucije označile kao državu koja ne primenjuje ili ne primenjuje na adekvatan način međunarodne standarde u oblasti sprečavanja pranja novca i finansiranja terorizma (član 31. stav 2.);
				29) uspostavi poslovni odnos sa strankom suprotno odredbama člana 33. ovog zakona (član 33.);
				30) ne izvrši pojačane radnje i mere poznavanja i praćenja stranke iz čl. 35–41. ovog zakona u slučajevima kada, u skladu sa odredbama člana 6. ovog zakona, proceni da zbog prirode poslovnog odnosa, oblika i načina vršenja transakcije, poslovnog profila stranke, odnosno drugih okolnosti povezanih sa strankom postoji ili bi mogao postojati visok stepen rizika za pranje novca ili finansiranje terorizma (član 35. stav 2.);
				31) kod uspostavljanja korespondentskog odnosa sa bankom ili drugom sličnom institucijom, koja ima sedište u stranoj državi koja nije na listi država koje primenjuju međunarodne standarde u oblasti sprečavanja pranja novca i finansiranja terorizma koji su na nivou standarda evropske unije ili viši, ne pribavi propisane podatke, informacije i dokumentaciju, odnosno ne pribavi ih na propisani način (član 36. st. 1. i 3.);
				32) u ugovoru na osnovu kojeg se uspostavlja korespondentski odnos, posebno ne utvrdi i dokumentuje obaveze svake ugovorne strane u vezi sa sprečavanjem i otkrivanjem pranja novca i finansiranja terorizma i ako taj ugovor ne čuva u skladu sa zakonom (član 36. stav 5.); 
				33) uspostavi korespondentski odnos sa stranom bankom ili drugom sličnom institucijom na osnovu kojeg ta strana institucija može koristiti račun kod obveznika za direktno poslovanje sa svojim strankama (član 36. stav 6.);
				34) ne utvrdi postupak po kome utvrđuje da li je stranka ili stvarni vlasnik stranke funkcioner (član 38. stav 1.); 
				35) ne izvrši mere i radnje propisane članom 38. st. 2. i 3. ukoliko je stranka ili stvarni vlasnik stranke funkcioner (član 38. st. 2. i 3.);
				36) uspostavi poslovni odnos bez fizičkog prisustva stranke a da prethodno nije izvršilo propisane dodatne mere (član 39.); 
				37) ne utvrdi postupak po kome utvrđuje da li je stranka ili pravno lice koje se javlja u vlasničkoj strukturi stranke of-šor pravno lice (član 40. stav 1.);
				38) ne preduzme dodatne mere ako je stranka ili stvarni vlasnik stranke iz of-šor države (član 40.); 
				39) ne primeni dodatne mere kada uspostavlja poslovni odnos ili vrši transakcije sa strankom iz države koju su nadležne međunarodne institucije označile kao državu koja ne primenjuje ili ne primenjuje na adekvatan način međunarodne standarde u oblasti sprečavanja pranja novca i finansiranja terorizma (član 41. stav 1.);
				40) izvrši pojednostavljene mere poznavanja i praćenja stranke suprotno uslovima propisanim u članu 42. ovog zakona (član 42.);
				41) otvori, izda ili vodi anonimni račun, štednu knjižicu na šifru ili donosioca,
				anonimne sefove, odnosno vrši druge usluge, koje posredno ili neposredno omogućavaju prikrivanje identiteta stranke (član 44.);
				42) uspostavi ili nastavi korespondentski odnos sa bankom koja posluje ili bi mogla poslovati kao kvazi banka ili sa drugom sličnom institucijom za koju se osnovano može pretpostaviti da može dozvoliti korišćenje svojih računa kvazi banci (član 45.);
				43) primi gotov novac za plaćanje robe i nepokretnosti ili usluga u iznosu od 10.000 evra ili više u dinarskoj protivvrednosti, bez obzira da li se plaćanje vrši jednokratno ili u više međusobno povezanih gotovinskih transakcija (član 46.);
				44) ne obavesti Upravu o svakoj gotovinskoj transakciji u iznosu od 15.000 evra ili više u dinarskoj protivvrednosti (član 47. stav 1.);
				45) ne obezbedi da se mere za 
				sprečavanje i otkrivanje pranja novca i finansiranja terorizma 
				propisane ovim zakonom, u istom obimu sprovode i u njegovim 
				poslovnim jedinicama i podređenim društvima pravnog lica u 
				njegovom većinskom vlasništvu (član 48.);
				46) ne imenuje ovlašćeno lice i njegovog zamenika za vršenje poslova u skladu sa ovim zakonom (član 49.); 
				47) ne obezbedi da poslove ovlašćenog lica i zamenika ovlašćenog lica iz člana 49. ovog zakona obavlja lice koje ispunjava uslove propisane članom 50. ovog zakona (član 50.); 
				48) ne izradi listu indikatora za prepoznavanje lica i transakcija za koje postoje osnovi sumnje da se radi o pranju novca ili finansiranju terorizma (član 69. stav 1.);
				49) ne primenjuje listu indikatora za prepoznavanje lica i transakcija za koje postoje osnovi sumnje da se radi o pranju novca ili finansiranju terorizma (član 69. stav 3.);
				50) u listu indikatora ne unese indikatore čije je unošenje obavezno u skladu sa zakonom i podzakonskim aktima donetim na osnovu ovog zakona (član 69. stav 1.);
				51) ako podatke, informacije i dokumentaciju pribavljenu na osnovu ovog zakona ne koristi samo za namene određene zakonom (član 94.);
				52) ne vodi evidencije podataka u skladu sa ovim zakonom (član 98. stav 1.);
				53) evidencije koje vodi u skladu sa ovim zakonom ne sadrže sve propisane podatke (član 99. stav 1.); 
				Novčanom kaznom u iznosu od 10.000 do 150.000 dinara kazniće se i odgovorno lice u pravnom licu.
				*Službeni glasnik RS, broj 91/2019
				Član 119.
				Novčanom kaznom u iznosu od 50.000 do 1.000.000 dinara kazniće se za privredni prestup pravno lice ako:
				1) ne izradi analizu rizika od pranja novca i finansiranja terorizma u skladu sa smernicama koje donosi organ iz člana 104. ovog zakona nadležan za nadzor nad primenom zakona kod tog pravnog lica, odnosno ta analiza ne sadrži procenu rizika za svaku grupu ili vrstu stranke, poslovnog odnosa, usluge koju pruža u okviru svoje delatnosti ili transakcije (član 6. st. 1. i 2.);
				2) ne sačini službenu belešku ili je ne čuva u skladu sa zakonom u slučajevima kada ne može da izvrši radnje i mere iz člana 7. stav 1. tač. 1)–4) ovog zakona (član 7. stav 3.); 
				3) ne pribavi sve propisane podatke ili ih ne pribavi na propisani način prilikom utvrđivanja identiteta stranke koja je pravno lice (član 20. 
				st. 2–6.);
				4) ne pribavi pismenu izjavu stranke ukoliko posumnja u istinitost pribavljenih podataka ili verodostojnost predstavljene dokumentacije (član 20. 
				stav 7.);
				5) ne pribavi sve podatke na propisani način prilikom utvrđivanja identiteta zastupnika stranke koja je pravno lice (član 21.);
				6) ne pribavi sve podatke o licu ovlašćenom za zastupanje lica građanskog prava na propisani način (član 23.);
				7) ne pribavi propisane podatke ili ih ne pribavi na propisani način prilikom utvrđivanja identiteta stranke ili njenog zakonskog zastupnika ili punomoćnika prilikom ulaska tog lica u igračnicu ili pristupa sefu, kao i pismenu izjavu stranke u 
				igračnici kojom stranka pod materijalnom i krivičnom 
				odgovornošću izjavljuje da u igrama na sreću učestvuje za svoj 
				račun i u svoje ime. (član 24.);
				8) ne prati poslovanje stranke sa dužnom pažnjom u obimu i učestalosti koji odgovaraju stepenu rizika utvrđenom u analizi rizika iz člana 6. ovog zakona (član 29.);
				9) poveri vršenje mera poznavanja i praćenja stranke trećem licu bez prethodne provere da li to treće lice ispunjava uslove propisane ovim zakonom ili ako je to treće lice utvrdilo i proverilo identitet stranke bez njenog prisustva (član 30. st. 3. i 4.); 
				10) poveri vršenje mera poznavanja i praćenja stranke trećem licu kada je stranka of-šor pravno lice ili anonimno društvo ili je stranka of-šor pravno lice ili kvazi banka (član 31. st. 1. i 3.);
				11) ne preduzme dodatne mere i radnje za otklanjanje razloga za sumnju u verodostojnost dokumentacije dostavljene od trećeg lica i ne sačini službenu belešku o preduzetim merama i radnjama (član 32. st. 3–5.);
				12) ukoliko ne razmotri da li će ubuduće poveravati vršenje radnji i mera poznavanja i praćenja stranke i ne sačini službenu belešku o preduzetim merama (član 32. stav 6.);
				13) uspostavi ili nastavi korespondentski odnos sa bankom ili drugom sličnom institucijom koja ima sedište u stranoj državi suprotno odredbama člana 36. st. 2. i 4. ovog zakona (član 36. st. 2. i 4.); 
				14) ne proceni rizik od pranja novca ili finansiranja terorizma u skladu sa članom 37. st. 1. i 2. i ne preduzme dodatne mere kojima se umanjuju procenjeni rizici i upravlja tim rizicima (član 37.);
				15) ne obavesti Upravu o ličnom imenu i nazivu radnog mesta ovlašćenog lica i njegovog zamenika, ličnom imenu i nazivu radnog mesta člana najvišeg rukovodstva odgovornog za primenu ovog zakona kao i svaku promenu tih podataka u propisanim rokovima (član 52. stav 3.);
				16) ne obezbedi redovno stručno obrazovanje, osposobljavanje i usavršavanje zaposlenih koji obavljaju poslove sprečavanja i otkrivanja pranja novca i finansiranja terorizma (član 53. st. 1. i 2.); 
				17) ne izradi program godišnjeg stručnog obrazovanja, osposobljavanja i usavršavanja zaposlenih, odnosno ne izradi ga u propisanim rokovima (član 53. stav 3.);
				18) ne sprovodi redovnu unutrašnju kontrolu obavljanja poslova sprečavanja i otkrivanja pranja novca i finansiranja terorizma (član 54.);
				19) ne utvrdi postupak kojim se pri zasnivanju radnog odnosa na radnom mestu na kome se primenjuju odredbe ovog zakona i propisa donetih na osnovu ovog zakona, kandidat za to radno mesto proverava da li je osuđivan za krivična dela kojima se pribavlja protivpravna imovinska korist ili krivična dela povezana sa terorizmom ili taj postupak ne primenjuje (član 55.);
				20) ne preduzme neophodne mere kako bi zaštitio ovlašćeno lice i zaposlene koji sprovode odredbe ovog zakona od nasilnih radnji usmerenih na njihov fizički i psihički integritet (član 93.).
				Novčanom kaznom u iznosu od 10.000 do 100.000 dinara kazniće se i odgovorno lice u pravnom licu ako izvrši neku od radnji iz stava 1. ovog člana.
				*Službeni glasnik RS, broj 91/2019
				Prekršaji
				Član 120.
				Novčanom kaznom u iznosu od 50.000 do 500.000 dinara kazniće se za prekršaj preduzetnik ako izvrši neku od radnji iz člana 117. ovog zakona.
				Novčanom kaznom u iznosu od 30.000 do 300.000 dinara kazniće se za prekršaj preduzetnik ako izvrši neku od radnji iz člana 118. ovog zakona.
				Novčanom kaznom u iznosu od 20.000 do 200.000 dinara kazniće se za prekršaj preduzetnik ako izvrši neku od radnji iz člana 119. ovog zakona.
				Novčanom kaznom u iznosu od 5.000 do 150.000 dinara kazniće se za prekršaj fizičko lice ako izvrši neku od radnji iz čl. 117. i 118. ovog zakona.
				Novčanom kaznom u iznosu od 5.000 do 50.000 dinara kazniće se za prekršaj fizičko lice ako nadležnom carinskom organu ne prijavi fizički prenosiva sredstva plaćanja u iznosu od 10.000 evra ili više u dinarima ili stranoj valuti koje prenosi preko državne granice (član 86. stav 1.).
				Novčanom kaznom u iznosu od 5.000 do 50.000 dinara kazniće se za prekršaj fizičko lice ako prijava iz člana 86. ovog zakona ne sadrži sve propisane podatke (član 86. stav 2.).
				Prekršaji za koje 
				odgovara advokat, odnosno javni beležnik
				*Službeni glasnik RS, broj 91/2019
				Član 121.
				Novčanom kaznom u iznosu od 10.000 do 
				150.000 dinara kazniće se za prekršaj advokat, odnosno javni 
				beležnik ako:
				1) ne izradi i ne primenjuje listu 
				indikatora za prepoznavanje lica i transakcija za koje postoje 
				osnovi sumnje da se radi o pranju novca i finansiranja terorizma 
				(član 61.);
				2) ne vodi evidenciju podatka u skladu 
				sa ovim zakonom (član 62.);
				3) ne izradi analizu rizika od pranja 
				novca i finansiranja terorizma, ne utvrdi postupak po kome 
				utvrđuje da li je stranka ili stvarni vlasnik stranke 
				funkcioner, ne utvrdi da li je stranka ili pravno lice koje se 
				javlja u vlasničkoj strukturi stranke of-šor pravno lice, ne 
				primeni pojačane radnje i mere kada uspostavlja poslovni odnos sa 
				strankom iz države koja ima strateške nedostatke u sistemu za 
				borbu protiv pranja novca i finansiranja terorizma, ili ne proceni 
				rizik od novih tehnoloških dostignuća i novih usluga (član 57a);
				4) ne obavesti Upravu o slučajevima 
				kada u vezi sa transakcijom ili strankom postoje osnovi sumnje da 
				se radi o pranju novca ili finansiranju terorizma, ili kada 
				stranka traži savet u vezi sa pranjem novca ili finansiranjem 
				terorizma, odnosno ne obavesti je u propisanim rokovima i na 
				propisani način (član 58.);
				5) ne dostavi Upravi, na njen zahtev, 
				tražene podatke, informacije i dokumentaciju, odnosno ne dostavi 
				ih u propisanim rokovima i na propisan način (član 59.);
				6) prekrši zabranu dojavljivanja (član 
				60a);
				7) ne koristi podatke, informacije i 
				dokumentaciju pribavljenu na osnovu ovog zakona samo za namene 
				određene zakonom (član 57. stav 8.);
				8) ne sprovodi redovnu unutrašnju 
				kontrolu i ne organizuje nezavisnu internu reviziju u skladu sa 
				članom 54. stav 2. ovog zakona.
				*Službeni glasnik RS, broj 91/2019
				Brisan je 
				naziv iznad člana 
				122. (vidi član 68. Zakona - 91/2019-64)
				Član 122.
				Brisan je (vidi član 68. Zakona - 
				91/2019-64)
				Obaveštenje o odluci kojom se izriče kazna ili druga mera
				Član 123.
				Organ iz člana 104. ovog zakona je dužan da na svojoj zvaničnoj internet stranici objavi obaveštenje o pravnosnažnoj odluci kojom se izriče kazna ili druga mera obvezniku za kršenje odredaba ovog zakona, i to odmah nakon što je lice kome je izrečena kazna ili druga mera obavešteno o odluci. 
				Obaveštenje iz stava 1. ovog člana sadrži podatke o vrsti i prirodi kršenja odredaba ovog zakona, kao i o identitetu lica prema kome je kazna ili druga mera izrečena.
				Ako organ iz stava 1. ovog člana proceni da je mera objavljivanja identiteta lica prema kome je kazna ili druga mera izrečena, odnosno njegovih ličnih podataka nesrazmerna težini kršenja odredaba ovog zakona, ili ako bi objava ugrozila stabilnost finansijskog tržišta Republike Srbije ili istrage koja je u toku, nadzorni organ:
				1) odlaže objavljivanje obaveštenja iz stava 1. ovog člana do trenutka kada razlozi iz ovog stava prestanu da postoje;
				2) objavljuje obaveštenja iz stava 1. ovog člana ne navodeći lične podatke o licu kome je izrečena kazna ili druga mera, u kom slučaju se objavljivanje ličnih podataka može odložiti za razuman vremenski period, pod uslovom da se predviđa da će u tom periodu razlozi za nenavođenje ličnih podataka prestati da postoje;
				3) neće objaviti obaveštenje iz stava 1. ovog člana ako proceni da postupanje iz tač. 1) i 2) ovog stava nije dovoljno da osigura stabilnost finansijskog tržišta, kao i kada proceni da je objavljivanje tog obaveštenja nesrazmerno težini izrečene kazne ili druge mere.
				Obaveštenje iz stava 1. ovog člana mora da bude dostupno na zvaničnoj internet stranici pet godina nakon objavljivanja. Period u kome su lični podaci dostupni na zvaničnoj internet stranici je jedna godina od dana objavljivanja. 
				XII. PRELAZNE I ZAVRŠNE ODREDBE
				Član 124.
				Obveznik je dužan da radnje i mere iz čl. 5. i 6. ovog zakona izvrši u odnosu na stranke sa kojima je poslovna saradnja uspostavljena pre stupanja na snagu ovog zakona u roku od jedne godine od dana stupanja na snagu ovog zakona.
				Obveznik je dužan da interna akta iz člana 5. stav 3, člana 6. stav 6, člana 11. stav 7, člana 12. stav 2, člana 13. stav 1, člana 14. stav 2, člana 35. stav 2, člana 38. stav 1, člana 48. stav 7. i člana 113. stav 3. ovog zakona donese u roku od tri meseca od dana stupanja na snagu ovog zakona.
				Član 125.
				Ministar donosi propise iz člana 6. stav 7, člana 41. stav 5, člana 47. st. 6. i 7, člana 56, člana 71. stav 10, člana 73. st. 6. i 7. i člana 86. stav 3. u roku od četiri meseca od dana stupanja na snagu ovog zakona.
				Propisi doneti na osnovu Zakona o sprečavanju pranja novca i finansiranja terorizma („Službeni glasnik RS”, br. 20/09, 72/09, 91/10 i 139/14) primenjivaće se do donošenja propisa na osnovu ovog zakona, osim ako nisu u suprotnosti sa ovim zakonom.
				Član 126.
				Danom početka primene ovog zakona prestaje da važi Zakon o sprečavanju pranja novca i finansiranja terorizma („Službeni glasnik RS”, br. 20/09, 72/09, 91/10 i 139/14).
				Član 127.
				Uprava za sprečavanje pranja novca obrazovana Zakonom o sprečavanju pranja novca („Službeni glasnik RS”, broj 107/05) nastavlja sa radom u skladu sa ovlašćenjima utvrđenim ovim zakonom.
				Član 128.
				Ovaj zakon stupa na snagu osmog dana od dana objavljivanja u „Službenom glasniku Republike Srbije”, a primenjuje se od 1. aprila 2018. godine.
				
				ODREDBE КOJE NISU UNETE U 
				“PREČIŠĆEN TEКST” ZAКONA
				Zakon o izmenama i dopunama Zakona o sprečavanju 
				pranja novca i finansiranja terorizma: “Službeni glasnik RS”, broj 
				91/2019-64
				Član 70.
				Obveznik je dužan da svoja 
				unutrašnja akta uskladi sa ovim zakonom najkasnije do 1. maja 
				2020. godine.
				Član 71.
				Ministar finansija doneće 
				podzakonske akte iz čl. 30. i 34. ovog zakona u roku od četiri 
				meseca od dana stupanja na snagu ovog zakona.
				Član 72.
				Licenca izdata ovlašćenom 
				licu i zameniku ovlašćenog lica na osnovu Zakona o sprečavanju 
				pranja novca i finansiranja terorizma („Službeni glasnik RS”, br. 
				20/09, 72/09, 91/10 i 139/14) važi do isteka roka na koji je 
				izdata.
				Odredbe člana 34. ovog zakona 
				primenjuju se od 1. januara 2021. godine, a odredbe člana 56. 
				ovog zakona primenjuju se od 1. juna 2020. godine. 
				Član 73.
				Ovaj zakon stupa na snagu 
				osmog dana od dana objavljivanja u „Službenom glasniku Republike 
				Srbije”.
				
	

