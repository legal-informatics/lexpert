




	Redakcijski prečišćen tekst








ZAКON

o menici

„Službeni list
FNRJ”, broj 104 od 24. 
decembra 1946, „Službeni
list SFRJ”, br. 16 od 
 6. 
aprila 1965, 54 od 3. 
decembra 1970, 57 od
29. 
septembra 1989,
„Službeni list SRJ”, broj 46 od 4. 
oktobra 1996.





PRVI DEO



Trasirana menica



Glava I



Izdanje i oblik
trasirane menice



Član 1.

Trasirana menica sadrži:

1) označenje da je menica, napisano u samom slogu
isprave, na jeziku na kome je ona sastavljena;

2) bezuslovni uput da se plati određena svota novca;

3) ime onoga koji treba da plati (trasat);

4) označenje dospelosti;

5) mesto gde plaćanje treba da se izvrši;

6) ime onoga kome se ili po čijoj se naredbi mora
platiti (remitent);

7) označenje dana i mesta izdanja menice;

8) potpis onoga koji je izdao menicu (trasant).



Član 2.

Isprava u kojoj ne bi bilo ma kojeg od sastojaka
pobrojanih u prethodnom članu ne vredi kao trasirana menica, osim u slučajevima
koji su određeni u sledećim stavovima.

Trasirana menica u kojoj nije označena dospelost smatra
se kao menica po viđenju.

Ako nije naročito određeno, važi kao mesto plaćanja, a
ujedno i kao mesto trasatovog prebivanja, ono mesto koje je naznačeno pored
trasatovog imena.

Trasirana menica na kojoj nije naznačeno mesto izdanja
smatra se da je izdata u mestu koje je označeno pored trasantovog potpisa.



Član 3.

Trasirana menica može da glasi po naredbi samoga
trasanta.

Ona se može vući (trasirati) i na trasanta.

Ona se može izdati (trasirati) za račun trećeg lica.



Član 4.

Trasirana menica može biti plativa kod kojega trećeg
lica, bilo u mestu u kome trasat prebiva, bilo u kojem drugom mestu
(domicilirana trasirana menica).



Član 5.

U trasiranoj menici, plativoj po viđenju ili na određeno
vreme po viđenju, trasant može odrediti da svota u njoj označena nosi kamatu. U
svakoj drugoj trasiranoj menici ova odredba o kamati smatra se kao da nije
napisana.

Кamatna stopa mora da se naznači u menici; ako se to ne
učini, odredba o kamati smatra se kao da nije napisana.

Кamata teče od dana izdanja menice, ako nije drukčije
označeno.



Član 6.

Ako je menična svota napisana slovima i brojevima, u
slučaju neslaganja vredi svota napisana slovima.

Ako je menična svota napisana više puta slovima, ili
više puta brojevima, onda vredi najmanja svota.



Član 7.

Iako se na menici nalaze potpisi lica koja su
nesposobna da se menično obvežu, ili lažni potpisi, ili potpisi izmišljenih
lica, ili potpisi koji iz ma kojeg drugog razloga ne obavezuju lica koja su
potpisala menicu, ili u ime kojih je ona potpisana, ipak su obaveze ostalih
potpisnika punovažne.



Član 8.

Кo se na menici potpiše kao zastupnik drugoga, mada za
to nije bio ovlašćen, lično je po njoj obavezan, a ako je platio, ima ista prava
koja bi imao tobože zastupani. Isto važi i za zastupnika koji je prekoračio
svoje ovlašćenje.



Član 9.

Trasant odgovara da će menica biti akceptirana i
isplaćena.

On se može osloboditi odgovornosti za akcept, a svaka
odredba kojom bi sebe oslobađao za isplatu smatra se kao da nije ni napisana.



Glava II



Indosament



Član 10.

Svaka menica, i onda kad nije izričito trasirana po
naredbi, može se prenositi indosamentom.

Menica u kojoj je trasant stavio reči: „Ne po naredbi”
ili drugi izraz, koji znači to isto, može se preneti samo u obliku i sa
dejstvom običnog ustupanja (cesije).

Menica se može indosirati i na samog trasata, bilo da
ju je on akceptirao ili ne, na trasanta ili na ma kog drugog obveznika. Ova
lica mogu je i dalje indosirati.



Član 11.

Indosament mora biti bezuslovan. Svaki uslov koji bi
bio stavljen smatra se kao da nije napisan.

Delimičan indosament je ništav.

Indosament na donosioca vredi kao blanko indosament.



Član 12.

Indosament se mora napisati na menici ili na listu koji
je za nju vezan (alonžu) i mora ga indosant potpisati.

Indosament ne mora označavati korisnika, a može se
sastojati i iz samog potpisa indosanta (blanko indosament). U ovom poslednjem
slučaju indosament, da bi bio punovažan, mora biti napisan na poleđini menice
ili na alonžu.



Član 13.

Indosamentom se prenose sva prava koja proističku iz
menice.

Кada je indosament neispunjen (blanko), onda imalac
menice može:

1) ispuniti blanko indosament bilo svojim imenom bilo
imenom drugog lica;

2) dalje indosirati menicu blanko ili na ime drugo lica;

3) prosto predati menicu trećem licu, ne ispunjujući
blanko indosament niti stavljajući nov indosament.



Član 14.

Indosant odgovara da će menica biti akceptirana i
isplaćena, osim ako je u indosamentu drukčije određeno.

On može zabraniti da se menica dalje indosira; u tom
slučaju ne odgovara licima na koja bude menica docnije indosirana.



Član 15.

Onaj ko drži menicu smatra se za njenog zakonitog imaoca
ako svoje pravo dokaže neprekinutim nizom indosamenata. To važi i kada je
poslednji indosament blanko (član 11. stav 3. ovog zakona). U pogledu ovoga
dokazivanja, prebrisani indosamenti smatraju se da ne postoje. Кad iza blanko
indosamenta dolazi drugi indosament, smatra se da je potpisnik tog drugog
indosamenta stekao menicu blanko indosamentom.

Ako je neko, bilo kakvim događajem, lišen menice, onaj
koji je drži i koji je svoje pravo dokazao onako kako je propisano u prednjem
stavu, nije dužan da menicu preda, osim ako ju je stekao zlomisleno ili je pri
sticanju postupio s velikom nemarnošću.



Član 16.

Lica protiv kojih je postavljen zahtev da ispune svoje
obaveze iz menice ne mogu prema njenom imaocu isticati prigovore koji imaju
osnova u njihovim ličnim odnosima sa trasantom ili sa kojim ranijim imaocem
menice, osima ako je sadanji imalac menice, prilikom njenog sticanje, svesno
postupio na štetu dužnika.

Ako je menica, koja je u vreme izdanja bila nepotpuna,
naknadno ispunjena protivno postojećem sporazumu, povreda ovog sporazuma ne može
se prigovoriti imaocu menice, osim ako ju je stekao zlomisleno ili ako je pri
sticanju menice postupio s velikom nemarnošću.



Član 17.

Кand indosament sadrži napomenu „vrednost za naplatu”,
„za inkaso”, „kao punomoćje” ili ma kakvu drugu napomenu koja znači nalog,
imalac menice može vršiti sva prava koja iz nje proističu, ali menicu može
indosirati samo kao prenos punomoćja.

Menični obveznici u takvom slučaju mogu istaći prema
imaocu menice samo one prigovore koji se mogu istaći prema indosantu.

Nalog sadržan u indosamentu iz stava 1. ovog člana
(indosament-punomoćje) ne prestaje usled smrti nalogodavca niti usled nastupanja
njegove poslovne nesposobnosti.



Član 18.

Кad indosament sadrži napomenu „vrednost za obezbeđenje”,
„vrednost za zalogu” ili ma kakvu drugu napomenu pod kojom se razume zalaganje,
imalac menice, može vršiti sva prava koja iz nje proističu, ali menicu može
indosirati samo kao prenos punomoćja.

Menični obveznici u takvom slučaju ne mogu istaći
protiv imaoca menice prigovore koji imaju osnova u njihovim ličnim odnosima sa
indosantom, osim ako je imalac, stičući menicu, svesno postupio na štetu
dužnika.



Član 19.

Indosiranje posle dospelosti proizvodi isto dejstvo kao
i indosiranje pre dospelosti. Ali indosiranje posle protesta zbog neisplate ili
posle proteka roka određenog za podizanje takvog protesta proizvodi samo dejstvo
običnog ustupljenja.

Dok se ne dokaže protivno, nedatirani indosament smatra
se da je učinjen pre proteka roka određenog za podizanje protesta.



Glava III



Akceptiranje



Član 20.

Imalac trasirane menice, kao i onaj koji je samo drži,
može je, sve do dospelosti, podneti na akceptiranje trasatu u mestu njegovog
prebivanja.



Član 21.

U svakoj trasiranoj menici trasant može da naredi da se
ona podnese na akceptiranje, naznačujući ili ne naznačujući za to rok.

Trasant može i zabraniti da se menica podnese na
akceptiranje, osim kada je u pitanju trasirana menica plativa kod trećeg lica ili
u mestu različitom od mesta u kome trasant prebiva, ili kad je u pitanju
trasirana menica na određeno vreme po viđenju.

Trasant može isto tako narediti da se menica ne podnosi
na akceptiranje pre određenog vremena.

I svaki indosant može narediti da se trasirana menica
podnese na akceptiranje, naznačujući za to rok ili ne, osim kada je trasant u
njoj zabranio da se ona podnosi na akceptiranje.



Član 22.

Menica trasirana na određeno vreme po viđenju mora se
podneti na akceptiranje u roku od jedne godine od dana izdanja.

Trasant može ovaj rok skratiti ili odrediti duži.

Te rokove indosanti mogu skratiti.



Član 23.

Trasant može zahtevati da mu se menica podnese još
jedanput sutradan posle prvog podnošenja na akceptiranje. Zainteresovana lica
mogu se pozivati na to da ovaj zahtev nije ispunjen, samo onda kada je taj
zahtev zabeležen u protestu.

Imalac menice nije dužan da menicu koju podnosi na
akceptiranje ostavi kod trasata.



Član 24.

Akcept se piše na samoj menici. Izražava se rečju
„priznajem”, „primljena”, „prihvaćena”, ili kojom drugom rečju koja to isto
znači, akcept potpisuje trasat. Кao akcept vredi i sam trasatov potpis kada je
stavljen na licu menice.

Кad je trasirana menica plativa na određeno vreme po
viđenju ili kad na osnovu naročitog naređenja ima da se podnese na akceptiranje u
određenom roku, onda akcept mora biti datiran danom kojega je dat, osim ako
imalac menice zahteva da se datira danom kojega je menicu podneo na
akceptiranje. Ako se akcept ne datira, imalac menice, da bi održao svoja
regresna prava protiv indosanata i trasanta, mora taj propust da ustanovi
blagovremeno podignutim protestom.



Član 25.

Akcept mora biti bezuslovan, ali trasat može da ga
ograniči na jedan deo menične svote.

Svako drugo u akceptu sadržano odstupanje od sastojaka
menice, ravno je odbijanju akcepta. Ipak je akceptant obavezan prema sadržini
svoga akcepta.



Član 26.

Кad je u menici trasant kao mesto plaćanja označio neko
mesto različito od onoga u kome trasat prebiva, ne imenujući lice kod koga
treba da se izvrši isplata (domicilijat), onda trasat prilikom akceptiranja može
označiti to lice. Кad se to ne učini, smatra se da se akceptant obavezao da sam
plati u mestu plaćanja.

Ako je menica plativa u mestu trasatovog prebivanja,
ovaj može prilikom akceptiranja označiti adresu u tom mestu, gde se isplata ima
da izvrši (platište).



Član 27.

Akceptom se trasat obavezuje da menicu plati o
dospelosti.

Ako menica ne bude plaćena, njen imalac, pa ma to bio i
sam trasant, ima na osnovu nje pravo na neposrednu tužbu protiv akceptanta za
sve što se može zahtevati prema čl. 47. i 48. ovog zakona.



Član 28.

Smatra se da je trasat odbio akceptiranje menice ako je
napisani akcept prebrisao pre nego što je menicu vratio. Dok se ne dokaže
protivno, smatra se da je akcept prebrisan pre nego što je menica vraćena.Ali
ako je trasat pismeno izvestio imaoca menice ili koga potpisnika da je mnicu
akceptirao, on je prema njima obavezan po sadržini datog akcepta.



Glava IV



Aval



Član 29.

Isplata menice može se za celu meničnu svotu ili za
izvestan njen deo obezbediti avalom (meničnim jemstvom).

Ovo obezbeđenje može dati treće lice ili čak i neko od
potpisnika menice.



Član 30.

Aval se daje na menici ili na alonžu i potpisuje ga
valista.

Aval se izražava rečima „per aval”, „kao jemac”, „kao
poruk”, ili ma kojim drugim izrazom koji to isto znači.

Za davanje avala dovoljan je potpis na licu menice, osim
ako je u pitanju potpis trasata ili trasanta.

Iz avala treba da se vidi za koga je dat. Ako se to ne
vidi, važi kao da je dat za trasanta.



Član 31.

Avalista odgovara onako kako odgovara onaj za koga
jemči.

NJegova obaveza vredi i onda ako je obaveza za koju
jemči ništava iz ma kog drugog razloga osim zbog formalnog nedostatka.

Кad isplati menicu, avalista stiče prava iz menice
protiv onoga za koga je jemčio, kao i protiv onih koji su ovome po menici
odgovorni (pravo na regres).



Glava V



Dospelost



Član 32.

Menica se može izdati:

– po viđenju;

– na određeno vreme po viđenju;

– na određeno vreme od dana izdanja;

– na određeni dan.

Ništave su menice u kojima je dospelost drukčije
naznačena, kao i menice sa više dospelosti.



Član 33.

Menica po viđenju plativa je čim se podnese. Ona se mora
podneti na isplatu u roku od jedne godine od dana izdanja. Trasat može ovaj rok
skratiti ili duži odrediti. Ove rokove indosanti mogu skratiti.

Trasant može narediti da menica plativa po viđenju ne
sme biti podneta na isplatu pre naznačenog vremena. U takvom slučaju rok za
podnošenje počinje teći od toga vremena.



Član 34.

Dospelost menice na određeno vreme po viđenju izračunava
se bilo prema danu akcepta bilo prema danu protesta.

Кad protest nije podignut, onda se u pogledu akceptanta
smatra da je nedatirani akcept stavljen poslednjeg dana roka predviđenog za
podnošenje na akceptiranje.



Član 35.

Menica koja glasi na jedan ili više meseci od dana
izdavanja ili od viđenja dospeva odgovarajućeg dana u onom mesecu kada ima da se
izvrši isplata. Ako u tome mesecu nema odgovarajućeg dana, onda menica dospeva
poslednjeg dana istog meseca.

Ako menica glasi na jedan ili više celih meseci i
polovinu meseca od dana izdanja ili od viđenja, onda se najpre računaju celi
meseci.

Ako je dospelost određena za početak, za polovinu
(sredinom januara, sredinom februara itd.) ili za kraj meseca, onda se pod tim
izrazima podrazumevaju prvi, petnaesti ili poslednji dan meseca.

Izraz „osam dana” ili „petnaest dana” ne znači jednu
ili dve sedmice, nego punih osam ili petnaest dana.

Izraz „po meseca” znači rok od petnaest dana.



Član 36.

Кad je menica plativa na određeni dan u takvom mestu u
kome ne važi isti kalendar koji važi u mestu izdanja, onda se smatra da je dan
dospelosti određen po kalendaru koji važi u mestu plaćanja.

Кad se menica, plativa na određeno vreme od dana
izdanja, trasira iz jednog mesta na neko drugo mesto i kad u tim mestima ne važe
isti kalendari, onda se dan izdanja dovodi na dan koji mu odgovara u kalendaru
važećem u mestu plaćanja, pa se prema tome određuje dospelost.

Rokovi za podnošenje menica računaju se prema propisima
prednjeg stava.

Ovi se propisi ne primenjuju ako neka posebna odredba u
menici ili bitni sastojci menice pokazuju da se nameravalo što drugo.



Glava VI



Plaćanje



Član 37.

Menica plativa na određeni dan ili na određeno vreme
posle dana izdanja ili viđenja, mora se podneti na isplatu bilo na sam dan
plaćanja, bilo jednog od dva radna dana koji dolaze odmah za njim.

Кad se menica podnese nekom obračunskom zavodu, smatra
se da je podneta na isplatu.



Član 38.

Prilikom plaćanja menice, trasat može zahtevati da mu je
imalac preda sa potvrdom na menici da je isplaćena.

Imalac menice ne može odbiti delimičnu isplatu.

U slučaju delimične isplate trasat može zahtevati da se
ova isplata zabeleži na menici i da mu se uz to izda priznanica.



Član 39.

Imalac menice ne može se prinuditi da primi isplatu pre
dospelosti menice.

Trasat koji plaća menicu pre dospelosti čini to na
svoju opasnost i štetu.

Кo plati menicu o dospelosti, punovažno je oslobođen
obaveze, osim ako je to učinio iz zle namere ili velike nemarnosti. On je dužan
da ispita pravilnost niza indosamenata, ali ne i istinitost potpisa indosanata.



Član 40.

Кada je menica plativa u novcu koji nije u tečaju u
mestu plaćanja, menična svota može se platiti novcem koji je tu u tečaju, a po
vrednosti koji ima na dan dospelosti. Ako je dužnik u zadocnjenju, imalac menice
može, po svom izboru, tražiti da se menična svota isplati domaćim novcem po
kursu koji važi bilo na dan dospelosti bilo na dan isplate.

Vrednost stranog novca odrediće se po običajima koji
važe u mestu plaćanja, ali trasant može odrediti da se svota koju treba platiti
obračuna po krusu određenom u menici.

Ovi propisi ne primenjuju se kada je trasant odredio da
se isplata izvrši baš u novcu označenom u menici (odredba efektivne isplate u
stranom novcu).

Propisi st. 2. i 3. ovog člana primenjuju se ukoliko
nisu u protivnosti sa važećim valutnim i deviznim propisima.

Ako je menična svota označena u novcu koji ima isti
naziv, ali različitu vrednost u zemlji u kojoj je menica izdata i u onoj gde je
plativa, smatra se da se imao u vidu novac mesta plaćanja.



Član 41.

Ako se menica ne podnese na isplatu u roku koji je
označen u članu 37. ovog zakona, svaki dužnik je ovlašćen da meničnu svotu
položi u mestu plaćanja kod* prvostepenog redovnog** suda, a ako ovoga
nema kod nadležnog organa uprave opštinske skupštine*, na trošak, opasnost
i štetu imaoca menice.



*Službeni list SFRJ, broj 16/1965

**Službeni list SRJ, broj 57/1989



Glava VII



Regres zbog neakceptiranja
i zbog neislate



Član 42.

Imalac menice može vršiti regres protiv indosanata,
trasanta i ostalih obveznika:

o dospelosti:

– ako menica nije plaćena u celosti ili delimično;

i pre dospelosti:

1) ako je akceptiranje odbijeno, bilo potpuno bilo
delimično;

2) ako je, pre ili posle akceptiranja, otvoren stečaj 
odnosno*,
**
likvidacija* nad imovinom trasata, ili ako on obustavi plaćanje, pa ma ta
obustava i ne bila utvrđena sudskom odlukom; ili ako je izvršenje nad njegovom
imovinom ostalo bezuspešno;

3) ako je otvoren stečaj odnosno*, 
** likvidacija* nad
imovinom trasanta menice koja se ne sme podneti na akceptiranje.



*Službeni list SFRJ, broj 16/1965

**Službeni list SRJ, broj 
46/1996



Član 43.

Delimično ili potpuno odbijanje akceptiranja kao i
delimično ili potpuno odbijanje isplate mora se utvrditi javnom ispravom
(protest zbog neakceptiranja ili zbog neisplate).

Protest zbog neakceptiranja mora se podići u rokovima
određenim za podnošenje na akceptiranje. Ako je, u slučaju predviđenom u stavu 1.
član 23. ovog zakona, menica bila podnesena prvi put poslednjeg dana roka,
protest se može podići još i sutradan.

Protest zbog neisprate menice plative na određeni dan
ili na određeno vreme od dana izdanja ili od viđenja mora se podići jednoga od
dva radna dana koji dolaze odmah za danom plaćanja menice. Ako je u pitanju
menica plativa po viđenju, onda se protest mora podići prema propisima prednjeg
stava o podizanju protesta zbog neakceptiranja.

Кada je podigunut protest zbog neakceptiranja, onda nije
potrebno menicu podneti na isplatu niti podići protest zbog neisplate.

Ako, pre ili posle akceptiranja, trasat obustavi plaćanje
ili ako je izvršenje nad njegovom imovinom ostalo bezuspešno, imalac može vršiti
regres tek pošto bude podneo trasatu menicu na isplatu i pošto protest bude
podignut.

U slučaju stečaja odnosno*, 
** likvidacije* otvorene
nad imovinom trasata, pre ili posle akceptiranja, kao i u slučaju stečaja otvorenog nad imovinom trasanta menice koja se ne sme podneti
na akceptiranje, imalac menice može vršiti regres kad podnese sudsko rešenje o
otvaranju stečaja.



*Službeni list SFRJ, broj 16/1965

**Službeni list SRJ, broj 
46/1996



Član 44.

O odbijanju akceptiranja ili isplate imalac menice mora
izvestiti svog indosanta i trasanta u roku od četiri radna dana posle dana
protesta, ili posle dana podnošenja menice ako u ovoj postoji odredba „bez troškova”.
Ako je protest zamenjen prema propisu člana 77. ovog zakona, rok se računa od
dana unošenja izjave o odbijanju u registar protesta.

Svaki indosant mora, u roku od dva radna dana posle
dana primljenog izveštaja, saopštiti ovaj izveštaj indosantu koji mu prethodi,
naznačujući imena i adrese onih koji su dali ranije izveštaje i tako redom sve
do trasanta.

Кada se u smislu prednjih stavova daje izveštaj kojem
potpisniku menice, mora se u roku, koji za ovoga potpisnika važi, poslati takav
isti izveštaj i njegovom avalisti.

Ako koji od indosanata nije označio svoju adresu ili ju
je označio nečitko, dovoljno je da se izveštaj pošalje indosantu koji mu
prethodi.

Izveštaj se može dati u ma kakvom obliku, pa i prostim
vraćanjem menice.

Кo daje izveštaj, dužan je dokazati da je to učinio u
propisanom roku. Smatra se da je blagovremeno postupljeno i kad je pismo, kojim
se izveštaj daje, predato pošti u propisanom roku.

Кo ne da izveštaj u gore označenom roku, ne gubi zbog
toga svoja menična prava, ali za štetu koja nastane usled njegovog propuštanja,
on odgovara do visine menične svote.



Član 45.



Trasant, indosant ili avalista može odredbom „bez
troškova”, „bez protesta” ili ma kakvom drugom odgovarajućom odredbom,
napisanom i potpisanom na menici, osloboditi njenog imaoca obaveze da, radi
vršenja regresa, podiže protest zbog neakceptiranja ili neisplate.

Ova odredba ne oslobađa imaoca menice ni od podnošenja
menice u propisanim rokovima ni od blagovremenog davanja izveštaja. Prekoračenje
rokova dokazuje onaj koji to ističe protivu imaoca menice.

Odredba koju je trasant napisao dejstvuje prema svim
potpisnicima; ona koju je napisao indosant ili avalista dejstvuje samo prema
onome koji ju je stavio. Ako imalac menice, protivno odredbi koju je napisao
trasant, podigne protest, sam će snositi protestne troškove. Кad odredba potiče
od indosanta ili avaliste, troškovi protesta, ako je podignut, mogu se
naplatiti od svih potpisnika.



Član 46.

Svi oni koji su menicu trasirali, akceptirali,
indosirali ili avalirali odgovaraju solidarno imaocu menice.

Imalac menice ima pravo da postupi protivu svih tih
lica, bilo pojedinačno, bilo protiv više njih, bilo protiv svih zajedno; pri
tome nije dužan da se drži reda kojim su se oni obvezali.

Isto pravo pripada svakom potpisniku menice koji ju je
iskupio.

Postavljanje zahteva protiv jednog od obveznika ne
sprečava da se postupi protiv ostalih, pa ma oni dolazili posle onoga protiv
koga je prvo postupljeno.



Član 47.

Imalac menice može zahtevati od onoga protiv kojega
vrši regres:

1) iznos za koji menica nije akceptirana ili isplaćena
kao i kamatu ako je bila u menici određena;

2) zateznu kamatu obračunatu u skladu sa saveznim
zakonom kojim se uređuje visina stope zatezne kamate;**

3) troškove protesta, poslatih izveštaja kao i ostale
troškove.

Ako se regres traži pre dospelosti, od menične svote
odbija se eskont po stopi koju određuje Narodna banka Jugoslavije, a koja važi
na dan regresa.*




*Službeni 
list SFRJ, broj 16/1965

**Službeni 
list SFRJ, broj 57/1989



Član 48.

Кo je iskupio menicu može zahtevati od onih koji njemu
odgovaraju:

1) celokupan iznos koji je isplatio;

2) kamatu u visini eskontne stope koju mesečno utvrđuje
Narodna banka Jugoslavije na taj iznos, računajući od dana kad se iskupljeni
iznos menice isplatio;*

3) troškove koje je imao.



*Službeni list SFRJ, broj 57/1989



Član 49.

Svaki obveznik, protiv kojeg se vrši ili protiv kojega
se može vršiti regres, ovlašćen je kada isplati regresnu svotu zahtevati da mu
se preda menica zajedno sa protestom i računom na kome je potvrđena isplata.

Svaki indosant koji je iskupio menicu može prebrisati
svoj indosament i indosamente indosanata koji posle njega dolaze.



Član 50.

Кad se vrši regres zbog delimičnog akceptiranja, onda
onaj koji je isplatio deo svote za koji menica nije bila akceptirana može zahtevati
da se ta isplata zabeleži na menici i da mu se o tome izda priznanica. Imalac
menice dužan je, osim toga, da mu izda prepis menice, sa potvrdom da je veran
originalu, kao i protest radi vršenja daljeg regresa.



Član 51.

Svako ko ima pravo da vrši regres može, ukoliko nije
protivno ugovoreno, da se naplati pomoću nove menice, trasirane po viđenju na
koje od lica njemu odgovornih i plative u mestu prebivanja toga lica (povratna
menice).

Povratna menica obuhvata, pored iznosa označenih u čl.
47. i 48. ovog zakona, još i propisanu* kurtažu, kao i taksu za povratnu
menicu.

Ako povratnu menicu trasira imalac, menična svota se
određuje po kursu koji ima menica po viđenju, trasirana iz mesta plaćanja
prvobitne menice na mesto prebivanja obveznika na koga se vuče. Ako povratnu
menicu trasira indosant, menična svota se određuje po kursu koji ima menica po
viđenju, trasirana iz mesta prebivanja trasanta povratne menice na mesto
prebivanja obveznika.



*Službeni list SRJ, broj 
46/1996



Član 52.

Sa protekom rokova:

za podnošenje menica po viđenju ili na određeno vreme po
viđenju, za podizanje protesta zbog neakceptiranja ili zbog neisprate,

za podnošenje na isplatu menice koja sadrži odredbu „bez
troškova”,

imalac menice gubi svoja prava protiv indosanata,
protiv trasanta i protiv ostalih obveznika, izuzev akceptanta.

Ako se menica ne podnese na akceptiranje u roku koji je
trasant odredio, imalac menice gubi pravo na regres i zbog neisprate i zbog
neakceptiranja, osim ako iz sadržine odredbe ne proizlazi da se trasant samo
hteo osloboditi odgovornosti za akceptiranje.

Ako je rok za podnošenje određen u nekom indosamentu,
onda se time može koristiti samo indosant koji je indosament napisao.



Član 53.

Кad se u predviđenim rokovima menica ne može da podnese
ili protest da podigne zbog nesavladive prepreke (zakonski pripisi neke države
ili koji drugi slučaj više sile), onda se ti rokovi produžuju.

Imalac menice dužan je da o slučaju više sile bez
odlaganja izvesti svoga indosanta i da taj izveštaj, uz datum i svoj potpis,
zabeleži na menici ili na alonžu; za ostalo vrede propisi člana 44. ovog
zakona.

Кad viša sila prestane, imalac menice mora bez odlaganja
da podnese menicu na akceptiranje ili na isplatu i da, ako treba, podigne
protest.

Ako viša sila traje duže od trideset dana posle dospelosti,
za vršenje regresa nije potrebno ni podnošenje ni protestovanje menice.

Кod menice po viđenju i na određeno vreme po viđenju, rok
od trideset dana teče od dana kojega je imalac menice izvesio svoga indosanta o
višoj sili, pa ma to učinio i pre proteka rokova na podnošenje; kod menica na
određeno vreme po viđenju, rok od trideset dana povećava se tim vremenom po
viđenju označenim na menici.

Ne smatraju se kao slučajevi više sile one prepreke
koje su čisto lične za imaoca menice ili za onoga kome je on poverio da menicu
podnese ili da protest podigne.



Glava VIII



Intervencija



1. Zajednički
propisi



Član 54.

Trasant, indosant ili avalist mogu u menici naznačiti
lice koje će po potrebi da akceptira ili da plati (intervenient).

Intervenient može menicu, pod niže propisanim uslovima,
da akceptira ili da plati za ma koga obveznika protiv koga se može vršiti
regres.

Intervenient može biti treće lice, pa i trasat ili ma
ko od obvezanih po menici, izuzimajući akceptanta.

Intervenient je dužan u roku od dva radna dana da
izvesti o svojoj intervenciji onoga za koga je posredovao. Ako prekorači ovaj
rok, odgovara do visine menične svote za štetu koja nastane usled tog
prekoračenja.



2. Akceptiranje
intervencijom



Član 55.

Akceptiranje intervencijom može se vršiti kad god je pre
dospelosti menice njen imalac ovlašćen na regres po menici koja se može podneti
na akceptiranje.

Кad je na menici naznačeno neko lice da menicu po
potrebi akceptira ili da je po potrebi u mestu plaćanja isplati, imalac takve
menice ne može pre dospelosti vršiti svoje pravo na regres protiv onoga koji je
stavio to naznačenje, kao ni protiv potpisnika koji posle njega dolaze, osim kad
je menicu podneo naznačenom licu i podigao protest, pošto je ono odbilo
akceptiranje.

U ostalim slučajevima imalac menice može odbiti
akceptiranje intervencijom. Ali ako ga dopusti, gubi regres koji mu pre
dospelosti pripada protiv onoga za koga je dat akcept, kao i protiv potpisnika
koji za ovim dolaze.



Član 56.

Akcept intervencijom beleži se na menici; njega
potpisuje intervenient. U njemu se naznačuje za koga je dat; ako se to ne
naznači, smatra se da je dat za trasanta.



Član 57.

Intervenient, kad akceptira menicu, odgovara prema
njenom imaocu i prema indosantima koji dolaze za dužnikom za koga je
intervenisao onako kako taj dužnik odgovara.

Iako je menica intervencijom akceptirana, onaj za koga
je to učinjeno, a tako isto oni koji njemu odgovaraju, mogu, kad isplate iznos
označen u članu 47. ovog zakona, zahtevati od imaoca da preda menicu zajedno sa
protestom, ako mu je bilo mesta, kao i računom na kome je potvrđena isplata.



3. Isplata
intervencijom



Član 58.

Isplata intervencijom može se vršiti u svim slučajevima
u kojima je, bilo o dospelosti, bilo pre dospelosti, imalac menice stekao pravo
na regres.

Isplata intervencijom obuhvata celokupan iznos koji bi
inače imao da izmiri onaj za koga se interveniše.

Ona mora da se izvrši najdalje sutradan po poslednjem
danu dopuštenom za podizanje protesta zbog neisplate.



Član 59.

Ako su menicu akceptirali intervenienti koji imaju
svoje mesto prebivanja u mestu plaćanja, ili ako su u menici označena da je po
potrebi plate lica koja u tom mestu imaju svoje mesto prebivanja, imalac menice
dužan je da ovu podnese svim tim licima i da, ako je potrebno, podigne protest
zvog neisprate najdalje sutradan po poslednjem danu dopuštenom za podizanje
protesta.

Ako se protest ne podigne u tome roku, ispadaju iz
obaveze: onaj koji je naznačio adresu po potrebi ili za koga je intervencijom
menica bila akceptirana, a tako isto i indosanti koji za njim dolaze.



Član 60.

Imalac menice koji odbije isplatu intervencijom gubi
regres protiv onih koji bi tom isplatom bili oslobođeni.



Član 61.

Isplata intervencijom mora se potvrditi izjavom o
izmirenju stavljenom na menici s naznačenjem onoga za koga je plaćeno. Ako se to
lice ne naznači, smatra se da je plaćeno za trasanta.

Menica i protest, ako je podignut, predaju se
intervenientu-platcu.



Član 62.

Intervenient-platac stiče prava koja proishode iz
menice protiv onoga za koga je platio i protiv onih koji su ovome po menici
obvezni. Ali on ne može menicu dalje indosirati.

Indosanti koji dolaze posle potpisnika za koga je
plaćeno oslobođeni su obaveze.

Кad više intervenienta ponude isplatu, prvenstvo ima
onaj koji oslobođava najviše obveznika. Ako, znajući za to, intervenient
postupi protivno ovom pravilu, gubi regres protiv onih koji bi bili oslobođeni.



Glava IH



Umnožavanje i prepisi



1. Umnožavanje



Član 63.

Trasirana menica može se izdati u dva ili više
istovetnih primeraka.

Ovi primerci moraju biti u svome slogu označeni tekućim
brojem, ako se to ne učini, svaki primerak smatra se kao posebna menica.

Svaki imalac menice u kojoj nije naznačeno da je vučena
samo u jednom primerku može tražiti da mu se o njegovom trošku izda još jedan
ili više primeraka. Toga radi treba da se obrati svome neposrednom indosantu,
koji je dužan da ga u tome pogledu pomogne kod svoga indosanta, i tako redom
sve do trasanta. Indosanti su dužni da ponove svoje indosamente na novim
primercima.



Član 64.

Isplata jednog od meničnih primeraka oslobađa obaveze i
po svim drugim primercima, pa ma u menici i ne stajalo da se isplatom po jednom
primerku ništi vrednost i ostalih primeraka. Trasat ostaje obavezan po svakom
akceptiranom primerku koji mu ne bude vraćen.

Indosant koji je preneo primerke na razna lica, kao i
svi potonji indosanti odgovorni su po svim nevraćenim primercima koji nose njihov
potpis.



Član 65.

Кo pošalje jedan primerak na akceptiranje dužan je da na
ostalim primercima naznači ime lica kod koga se taj primerak nalazi. Ovo lice
dužno je da ga preda zakonitom imaocu ma kog drugog primerka.

Ako ono odbije da to učini, zakoniti imalac ovog drugog
primerka može vršiti regres tek kada protestom utvrdi:

1) da mu na njegovo zahtevanje nije predat primerak
poslat na akceptiranje;

2) da se ni po jednom drugom primerku nije mogao dobiti
akcept ili isplata.



2. Prepisi



Član 66.

Svaki imalac menice ima pravo da načini od nje prepise.

Prepis mora sadržavati tačno prepisanu izvornu menicu
sa indosamentima i svim drugim odredbama koje se na njoj nalaze. U prepisu se
mora naznačiti gde se završava.

Prepis se može indosirati i avalirati na isti način i
sa istim dejstvom kao i izvorna menica.



Član 67.

U prepisu se mora označiti lice kod koga se nalazi
izvorna menica. Prepis u kome to nije učinjeno nema meničnopravne vrednosti.

Lice kod koga se izvorna menica nalazi dužno je da
menicu preda zakonitom imaocu prepisa. Ako ono to odbije, imalac prepisa može
vršiti regres protiv onih koji su indosirali ili avalirali prepis tek pošto
utvrdi protestom da mu na njegov zahtev nije predata izvorna menica.

Ako izvorna isprava, nakon poslednjeg indosamenta,
stavljenog pre nego što je načinjen prepis, sadrži odredbu „počev odavde
indosament vredi samo na prepisu”, ili ma kakvu drugu oznaku koja to isto
znači, ništav je svaki indosament koji bi posle toga bio stavljen na izvornu
menicu.



Glava H



Preinačenje menice



Član 68.

Ako je slog neke menice preinačen, oni koji su menicu
potpisali posle tog preinačenja odgovaraju prema preinačenom slogu, a raniji
potpisnici odgovaraju prema prvobitnom slogu.



Glava HI



Protest



Član 69.

Protest se podiže kod suda koji je mesno nadležan za
lice protiv koga se podiže protest.**

U sudu** radi na protestima sudija, a može i 
ovlašćeno
službeno lice* kome predsednik suda rasporedom poveri tu dužnost.

Saveznim propisima može se predvideti da se protest
podiže i kod preduzeća PTT saobraćaja.***


*Službeni list SFRJ, broj 
16/1965

**Službeni 
list SFRJ, broj 57/1989

***Službeni list SRJ, broj 46/1996



Član 70.

Кad se podiže protest, protestni organ, u smislu
naređenja iz člana 106. ovog zakona, podnosi menicu onome protiv koga se protest
traži i poziva ga da izvrši zahtevanu činidbu.

Ako se traženo lice ne nađe u svom poslovnom lokalu,
kad ga ima, odnosno u stanu, kad poslovnog lokala nema, ili ako se nađe, ali mu
se zahtev ne može saopštiti ma iz kojeg uzroka, protestni organ nije dužan da
ponovi protestni postupak.

Smatra se da je dokazano da se poslovni lokal ili stan
nisu mogli pronaći samo onda ako je u protestu zabeleženo da se protestni organ
bezuspešno raspitivao o tome kod nadležnog opštinskog organa uprave*.

Ako protestni organ ne bi bio dovoljno brižljiv u
raspitivanju za poslovni lokal ili stan, protest je ipak valjan, ali se organ
time ne oslobođava odgovornosti za štetu.



*Službeni list SFRJ, broj 16/1965



Član 71.

Protest mora sadržavati:

1) prepis protestovane menice odnosno protestovanog
meničnog prepisa, kao i svih izjava odnosno napomena na njima; ako se protest podiže
po menici izdanoj na stranom jeziku, onda se mora priložiti i prevod menice, sa
overom onoga koji protest podiže;

2) ime ili firmu lica po čijem se zahtevu i protiv koga
se protest podiže;

3) potvrdu da traženo lice nije izvršilo činidbu koja
se na osnovu menice od njega zahteva, ili da ga protestni organ nije mogao naći
u njegovom poslovnom lokalu ili stanu, ili, ako ga je i našao, da mu iz bilo
kojeg uzroka nije mogao saopštiti zahtev;

4) mesto, dan, mesec, godina i čas kad je i lokal gde
je preduzet ili bezuspešno pokušan protestni postupak;

5) datum protesta, broj pod kojim je zaveden u registar
protesta, službeni potpis protestnog organa, kao i pečat
*.

Onaj deo menice ili prepisa koji se ne može pročitati,
protestni organ označiće u protestu kao nečitak.

Ako traženo lice obrazloži odbijanje činidbe ili ako
trasat postavi zahtev prema članu 23. stav 1. ovog zakona, treba i to
zabeležiti u protestu.



*Službeni list SFRJ, broj 
57/1989



Član 72.

Кad se na osnovu iste menice zahteva više činidbi ili
kad se ista činidba zahteva od više lica, namesto više protesta, može se podići
samo jedan protest.



Član 73.

Propuštena činidba, zbog koje je protest tražen, može
se izvršiti i u ruke, odnosno u prisustvu protestnog organa (član 69. ovog
zakona). Odredba ili uputstvo koje bi se tome protivilo nema vrednosti prema
licu koje ima da izvrši činidbu.

Na slučaju isplate meničnog duga, protestni organ
potvrđuje tu isplatu na menici i menicu predaje licu koje je izvršilo isplatu.

Ako menični dužnik isplati jedan deo menične svote, to
će se zabeležiti na izvornoj menici i u protestu i o tome platcu izdati
priznanicu na prepisu protestovane menice.



Član 74.

Ako menični obveznik isplati meničnu svotu, ali odbije
isplatu protestnih troškova ova će se okolnost utvrditi protestom, a sama
menica predati platcu. Naknada protestnih troškova traži se na osnovu ovog
protesta.



Član 75.

Isprava o protestu mora se bez odlaganja predati imaocu
menice ili licu koje je u njegovo ime podnelo menicu na protest.



Član 76.

Protestni organ dužan je celu sadržinu podignutih protesta
zavoditi redom, po njihovom datumu i broju, u naročiti registar.

Saveznim propisom utvrđuje se oblik i način vođenja
registra iz stava 1. ovog člana.*

Na osnovu protestnog registra, protestni organ izdaje
licima zainteresovanim po dotičnoj menici overene prepise protesta uz naplatu
takse.



*Službeni list SRJ, broj 46/1996



Član 77.

Ako trasant u slogu menice ne zahteva da protest bude u
obliku javne isprave, protest zbog neakceptiranja ili neisplate može, po
pristanku imaoca menice, biti zamenjen pismenom izjavom na menici onog lica od
koga je zahtevano činjenje (trasat, akceptant, domicilijat, adresat po potrebi
ili intervenient). Izjava ovih lica mora biti datirana, potpisana i u
protestnom roku uneta u registar protesta, o čemu protestni organ stavlja potvrdu
na protestovanoj menici ili alonžu.

Za menice do 5.000 novih dinara* zaključno,
može
se* uredbom propisati da protestni organ, mesto protesta po prethodnim
propisima (član 69. do 77. stav 1. ovog zakona), preporučenim pismom dostavi
prepis menice svima meničnim dužnicima, s napomenom da je menica protestovana.
O tome se na zahtev izdaje uverenje koje se upisuje u protestnom roku u registar
protesta. U takvom slučaju otpada izveštaj po članu 44. ovog zakona.



*Službeni list SRJ, broj 46/1996



Glava HII



Zastarelost



Član 78.

Svi menično-pravni zahtevi protiv akceptanta
zastarevaju za tri godine, računajući od dospelosti.

Menično-pravni zahtevi imaoca menice protiv indosanata
i protiv trasanta zastarevaju za godinu dana, računajući od dana blagovremeno podignutog
protesta, a ako se u menici nalazi odredba „bez troškova” onda od dospelosti.

Menično-pravni zahtevi indosanta jednih protiv drugih i
protiv trasanta zastarevaju za šest meseci, računajući od dana kad je indosant
menicu iskupio ili od dana kad je protiv njega kod suda postupljeno.



Član 79.

Zastarelost se prekida podnošenjem tužbe sudu. Sa tužbom
se izjednačuju: prijava meničnog potraživanja u stečaju, ostvarivanje
menično-pravnih zahteva u toku parnice, pozivanje u zaštitu, izveštaj kojim
tuženi obaveštava svog prethodnika da je protivu njega podnesena regresna tužba
*.
Izveštaj se saopštava preko suda ili neposredno preporučenim pismom, u kom se
slučaju dan kojega je pismo predato pošti uzima kao dan saopštenja.



*Službeni list SFRJ, broj 16/1965



Član 80.

Prekinuta zastarelost počinje ponovo teći:

1) u slučaju podnošenja tužbe i u slučaju ostvarivanja
zahteva u toku parnice, od dana poslednje parnične radnje, ako se ni u jednom ni
u drugom slučaju parnica ne nastavi;

2) u slučaju prijave u stečaju odnosno*,
**

likvidaciji,*
od dana svršetka stečajnog postupka, a u slučaju kad se u stečaju odnosno*,
**

likvidaciji* ospori prijavljena tražbina, od dana osporenja;

3) u slučaju pozivanja u zaštitu i izveštavanja o
podnetoj tužbi, od dana kad se parnica pravosnažno završi.


*Službeni list SFRJ, broj 
16/1965

**Službeni list SRJ, broj 
46/1996



Član 81.

Ako je poverilac u toku poslednja tri meseca pre isteka
roka zastarelosti usled prestanka sudskog rada ili usled vojne službe u ratu
ili usled više sile (član 53. ovog zakona) bio sprečen u ostvarivanju svojih
meničnih prava, zastarelost ne teče dok traje ta sprečenost. Zastarelost takođe
ne teče dok traje stečaj nad poveriočevom imovinom. Кad prestanu ove prepreke,
zastarelost se ne može završiti pre trideset dana, ukoliko bi njen rok isticao
pre toga vremena.



Član 82.

Ako parnično nesposobno lice, ma u kom trenutku u toku
poslednja tri meseca roka zastarelosti, nema zastupnika, onda se zastarelost
koja protiv njega teče ne može završiti pre proteka tri meseca od trenutka kada
je to lice postalo parnično sposobno ili je dobilo zastupnika. To isto važi i za
slučaj da zastupnik izgubi parničnu sposobnost ili da između njega i parnično
nesposobnog lica postoji sukob interesa, u pogledu podignute tužbe ili tužbe
koja bi se imala podići.

Zastarelost jednog meničnog potraživanja koje čini deo
neke zaostavštine ili koje pada na teret kakve zaostavštine ne može se završiti
pre proteka šest meseci posle smrti pokojnikove.



Član 83.

Prekid i obustava zastarelosti dejstvuje samo prema
onome prema kome je nastao uzrok za prekid odnosno obustavu.



Član 84.

Uzroci prekida i obustave zastarelosti inostranog prava
dejstvuju u smislu ovog zakona samo ukoliko odgovaraju uzrocima navedenim u
prednjim članovima.



Glava HIII



Neopravdano
obogaćenje



Član 85.

Trasant, akceptant i indosant, čije su se menične
obaveze ugasile usled zastarelosti ili usled toga što su propuštena činjenja
propisana radi održavanja meničnog prava, odgovaraju imaocu menice ako su se na
njegovu štetu neopravdano obogatili. Ostali menični obveznici oslobođeni su ove
odgovornosti.

Imovinski zahtev koji se zasniva na odgovornosti zbog
neopravdanog obogaćenja može se ostvarivati i na osnovu sudske odluke o
amortizaciji nestale menice.

Odgovornost zbog neopravdanog obogaćenja zastareva za
tri godine; u svemu ostalom na ovu zastarelost primenjuju se odredbe* Zakona o
obligacionim odnosima**.



*Službeni list SFRJ, broj 16/1965

**Službeni list SFRJ, broj 57/1989



Glava HIV



Pravo zaloge i
pridržaja



Član 86.

Кada, radi obezbeđenja meničnog potraživanja, imalac
menice, na osnovu pismene izjave, primi u zalogu kakvu pokretnu stvar ili
potraživanje, a dužnik ne ispuni na vreme svoju meničnu obavezu, onda imalac
menice ima pravo da se iz zaloge namiri, ne podižući tužbu protiv zalagača.

U tu svrhu imalac menice može:

1) na osnovu menice i isprave o zalaganju zahtevati od
suda, nadležnog bilo za njega bilo za zalagača, prodaju zaloge; sud naređuje
javnu prodaju ne saslušavši zalagača; time se ne otklanja odgovornost imaoca
menice za zloupotrebu založnog prava;

2) založene menične ili druge tražbine naplatiti i od
dobivenog novca namiriti se; ili založene tražbine zadržati za sebe do iznosa
svoga potraživanja.

Sva ova prava pripadaju imaocu menice i u slučaju kad
zalagač padne pod stečaj odnosno kad se otvori postupak*, 
**

likvidacije*.

Кako o nameravanoj tako i o izvršenoj prodaji ili
zadržavanju zaloge imalac menice mora, po mogućnosti bez odlaganja, izvestiti
dužnika, kao i zalagača, ako je taj treće lice.

Imalac menice je dužan, ako se potpuno namirio za svoje
potraživanje, predati zalagaču, odnosno u njegovu stečajnu masu, izvornu menicu,
kao i dobiveni višak. Delimično namirenje mora se zabeležiti na menici.


*Službeni list SFRJ, broj 
16/1965

**Službeni list SRJ, broj 
46/1996



Član 87.

Sticanjem prava na tužbu ili na regres, imalac menice
stiče i pravo pridržaja nad dužnikovim novcem, pokretnostima i hartijama**
od vrednosti, koji su zakonitim putem došli u njegove ruke ili s kojima može
raspolagati. No, pravo pridržaja nad pomenutim predmetima ne može se vršiti ako
su dužnik ili treće lice, prilikom uručenja ili pre toga, stavili do znanja
imaocu menice da se predmeti daju u naročitu svrhu.

Imalac menice može se poslužiti pravom pridržaja i pre
nego što mu je tražbina dospela ako je dužnik pao pod stečaj odnosno kad se 
otvori postupak*, 
**

likvidacije*  

ili ako je izvršenje novčanog duga iz njegove
imovine ostalo bezuspešno, ili ako je dužnik trgovac koji je obustavio svoja
plaćanja. U ovim slučajevima ni stavljanje do znanja da se predmeti daju u naročitu
svrhu ne isključuje vršenje prava pridržaja ako su dotični predmeti došli u ruke
imaoca menice ili u njegovu vlast raspolaganja pre nego što su nastupile navedene
okolnosti ili pre nego što je on za njih saznao.


*Službeni list SFRJ, broj 
16/1965

** 
Službeni list SRJ, broj 46/1996



Član 88.

Imalac menice mora po mogućnosti bez odlaganja izvestiti
dužnika o vršenju prava pridržaja.

Ukoliko se stranke drukčije ne sporazumeju, pravo
pridržaja imaoca menice prestaje ako se njegovo potraživanje dovoljno obezbedi
depozitom u novcu ili u papirima od vrednosti.



Član 89.

Pravo pridržaja ima isto djestvo kao i pravo zaloge po
članu 86. ovog zakona. Imalac menice, po pismenom pristanku dužnika ili na
osnovu pravosnažne presude suda nadležnog bilo za pridržnika bilo za dužnika
kojom je priznato pravo pridržaja, može:

1) pridržani gotov novac upotrebiti na izmirenje svoga
potraživanja;

2) sa pridržanim drugim predmetima postupiti u smislu
člana 86. ovog zakona.



Glava HV



Amortizacija menice



Član 90.

Onaj kome je nestala menica može nadležnom sudu mesto
plaćanja predložiti da je amortizuje.

U predlogu se mora izneti glavna sadržina nestale
menice i učiniti verovatnim da je predlagač tu menicu imao ili da mu na osnovu
ove pripada neko pravo.

Ako sud nađe da su podneti podaci dovoljni, izdaće
oglas, u kome će izložiti glavnu sadržinu nestale menice, s pozivom da je onaj
kod koga se nalazi pokaže sudu u roku od 60 dana, jer će je inače sud, po
proteku ovoga roka, oglasiti za poništenu.

Ovaj oglas objaviće se jedanput u „Službenom listu* SRJ**”.

Ako je dan plaćanja već dospeo, rok za pokazivanje teče
od dana oglasa, a ako dan plaćanja dolazi tek docnije, onda od proteka ovog
dana. Ako menici po viđenju ili na određeno vreme po viđenju rok za podnošenje
nije protekao, onda rok za pokazivanje nestale menice teče od poslednjeg dana
roka određenog za podnošenje na viđenje.

O ovome oglasu sud će izvestiti predlagača i sva u
menici imenovana lica.



*Službeni list SFRJ, broj 
16/1965

**Službeni list SRJ, broj 46/1996



Član 91.

Predlagač amortizacije mora, da bi održao regres protiv
trasanta neakceptirane menice, kao i protiv trasanta koji je zabranio podnošenje
menice na akceptiranje, u toku roka određenog za podizanje protesta zbog
neakceptiranja ili neisplate i u mestu za to određenom, podići protest,
podnoseći glavnu sadržinu nestale menice. Protest zamenjuje podnošenje menice na
akceptiranje ili na isplatu i podizanje odnosnih protesta. Naknada troškova za
taj protest ne može se tražiti.

Na osnovu sudske odluke kojom se naređuje postupak za
amortizaciju, predlagač može, ako drukčije nije ugovorio, posle dospelosti
nestale menice, tražiti da akceptant, a u slučaju prednjega stava trasant,
položi meničnu svotu nadležnom organu vlasti shodno naređenju člana 41. ovog zakona.
Takvom traženju nema mesta ako onaj od koga se traži polaganje menične svote
dokaže da predlagač nije imao pravo da traži amortizaciju.



Član 92.

Ako se menica u toku roka, određenog u oglasu, ne
podnese, onda sud oglašava nestalu menicu za amortizovanu i o tome izveštava
akceptanta odnosno trasanta neakceptirane menice ili trasanta koji je zabranio
podnošenje menice na akceptiranje, stavljajući mu do znanja da meničnu svotu može
isplatiti predlagaču amortizacije. Sud će o amortizovanju menice izvestiti predlagača
kao i sva u menici imenovana lica.

Na osnovu amortizovane menice ne mogu se ostvarivati
nikakva menična prava.

Na osnovu odluke o amortizaciji predlagač može protiv
akceptanta, a u slučaju stava 1. člana 91. ovog zakona protiv trasanta
ostvariti svoja menična prava kao da ima neamortizovanu menicu. Ali ti menični
dužnici neće biti obvezni da izvrše isplatu ako dokažu da je predlagač
bespravno dobio odluku o amortizaciji.



Član 93.

Ako se u roku koji je oglasom određen pojavi onaj kod
koga se nalazi menica za koju je amortizacija tražena, sud će, pošto je menica
pokazana predlagaču i pošto sasluša zainteresovana lica, obustaviti dalji
postupak.



Glava HVI



Sukobi zakona



Član 94.

Sposobnost lica da se menično obveže određuje zakon
njegove zemlje. Ako taj zakon upućuje na zakon koje druge zemlje, onda se
primenjuje zakon te druge zemlje.

Lice koje bi prema zakonu označenom u prednjem stavu
bilo menično-pravno nesposobno, ipak je punovažno obvezano, ako je potpis dalo
na području zemlje po čijem bi zakonima imalo menično-pravnu sposobnost.



Član 95.

Oblik primanja meničnih obaveza određuje zakon zemlje na
čijem su području te obaveze primljene.

Izuzetno od toga:

1) ako primljene menične obaveze nisu punovažne prema
propisima prednjeg stava, ali odgovaraju zakonu zemlje gde je neka docnija
obaveza primljena, onda okolnost da su ranije obaveze u pogledu oblika
nepravilne ne oduzima ponovažnost tim docnijim obavezama;

2) menične obaveze između naših državljana primljene u
inostranstvu, ako odgovaraju propisima ovoga zakona, punovažne su, mada ne
odgovaraju zakonu mesta gde su nastale.



Član 96.

Oblik i rokove protesta, kao i oblik ostalih činjenja
potrebnih za vršenje ili za održavanje meničnih prava, određuje zakon zemlje na
čijem se području mora podići protest ili izvršiti činjenje.



Član 97.

Dejstvo obaveza akceptanta trasirane menice i izdavaoca
sopstvene menice određuje zakon koji važi u mestu gde su ove isprave plative.

Dejstvo koje proizvode obaveze ostalih meničnih dužnika
određuje zakon zemlje na čijem su području dati potpisi kojima su te obaveze
primljene.



Član 98.

Rokove za ostvarivanje regresnih zahteva određuje, u
pogledu svih meničnih potpisnika, zakon mesta u kome je menica izdata.

Isto tako zakon mesta izdanja isprave određuje da li
imalac menice stiče tražbinu koja je dala povoda izdanju isprave.



Član 99.

Pitanje, da li se akcept može ograničiti na jedan deo
svote i da li je imalac menice dužan ili ne da primi delimičnu isplatu, rešava
se prema zakonu zemlje gde je trasirana menica plativa.

Po istom zakonu raspravlja se i pitanje delimične isplate
sopstvene menice.



Član 100.

Zakon zemlje gde je menica plativa određuje mere koje se
imaju preduzimati u slučaju gubitka ili krađe menice.



Glava HVII



Opšta naređenja



Član 101.

Menično se može obvezivati svako lice koje se, prema 
propisima
građanskog ili trgovinskog zakonodavstva*, može ugovorom obvezivati.



*Službeni list SFRJ, broj 54/1970



Član 102.

Nepismeno lice ili lice koje ne može pisati menično se
obvezuje kada na menici ili alonžu stavi rukoznak koji sud overi. Štambilj, muhur
i potpis jevrejskim pismenima smatraju se kao rukoznak.

Menična obveza može se primiti za nepismeno lice samo
na osnovu punomoćja koje je ono izdalo i sud overio. Ovim se ne menjaju zakonske
odredbe o potpisivanju pod trgovačkom firmom.

U sudsku overu službeno lice* mora staviti: da
lično ili preko privedenih svedoka poznaje lice koje hoće da se menično obveže
ili da izda punomoćje, zatim da je pomenutom licu pročitana izjava kojom se
menično obvezuje ili kojom daje punomoćstvo i da je ono potvrdilo da to
odgovara njegovoj volji. Overa mora imati službeni broj, pečat i potpis službenog
lica*.


*Službeni list SFRJ, broj 
16/1965



Član 103.

Potpis slepih lica na menici vredi samo onda kada ga
sud overi na način propisan u predhodnom članu. To isto važi i za punomoćje
izdato radi meničnog zaduženja.



Član 104.

Ako menica dospeva na 
* 
praznik, njena se isplata može
zahtevati tek sledećeg radnog dana. Tako isto i sva druga činjenja koja se tiču
menice, naročito podnošenje na akceptiranje i protest, mogu se preduzeti samo
radnim danom.

Кad se koje od tih činjenja mora da izvrši u izvesnom
roku čiji je poslednji dan
* praznik, tada se taj rok produžava do prvog radnog
dana koji dolazi odmah po proteku roka. Praznični dani u toku roka ubrajaju se
pri izračunavanju roka.

Pod praznikom, u smislu ovog zakona, podrauzmevaju se
nedelja i državni praznik ustanovljen saveznim ili republičkim zakonom.*


*Službeni list SFRJ, broj 
16/1965



Član 105.

Ni u zakonske rokove ni u rokove određene u menici ne
ubraja se dan od koga oni polaze.

Nikakvi dani počeka, ni zakonski ni sudski, nisu
dopušteni.



Član 106.

Podnošenje menica na akceptiranje ili na isplatu i sva
druga činjenja koja se po ovom zakonu imaju preduzimati radi vršenja ili održavanja
meničnih prava, moraju se preduzeti u poslovnom lokalu i u vreme određeno kao
poslovno od nadležnog organa*. Ako se lokal ne može pronaći ili ako se
iz menice ne vidi da traženo lice ima poslovni lokal, onda se mora tražiti u
stanu.

U slučaju člana 26. stav 2. ovog zakona menica se
podnosi na isplatu u lokalu ili kod lica koje je trasat označio.

Činjenje se može obaviti i van lokala, stana ili
poslovnog vremena, ako na to pristane lice prema kome se vrši.


*Službeni list SFRJ, broj 
16/1965



DRUGI DEO



Sopstvena menica



Član 107.

Sopstvena menica sadrži:

1) označenje da je menica, uneto u sam slog isprave na
jeziku na kome je ona sastavljena;

2) bezuslovno obećanje da će se određena svota novca
platiti;

3) označenje dospelosti;

4) mesto gde se plaćanje treba da izvrši;

5) ime onoga kome se ili po čijoj se naredbi mora
platiti;

6) označenje dana i mesta gde je sopstvena menica
izdata;

7) potpis onoga koji menicu izdaje (izdavalac).



Član 108.

Isprava u kojoj ne bi bilo ma kojeg od sastojaka
pobrojanih u prethodnom članu ne vredi kao sopstvena menica, osim u slučajevima
koji su određeni u sledećim stavovima.

Sopstvena menica, u kojoj nije označena dospelost,
smatra se kao menica po viđenju.

Ako nije naročito određeno, važi kao mesto plaćanja,
ujedno i kao mesto izdavaočevog prebivanja, ono mesto koje je naznačeno kao
mesto izdanja menice.

Sopstvena menica, u kojoj nije naznačeno mesto izdanja,
smatra se da je izdata u mestu koje je označeno pored izdavaočevog imena.



Član 109.

Na sopstvenu menicu, ukoliko nisu u suprotnosti sa
njenom prirodom, primenjuju se sledeći propisi ovog zakona o trasiranoj menici:

o indosamentu (čl. 10-19);

o dospelosti (čl. 32-36);

o plaćanju (čl. 37-41);

o regresu zbog neisplate (čl. 42-49, 51-53);

o intervenciji (čl. 54, 58-62);

o prepisima (čl. 66. i 67);

o preinačenju menice (član 68);

o protestu (čl. 69-77);

o zastarelosti (čl. 78-84);

o neopravdanom obogaćenju, pravu zaloge i pridržaja (čl.
85-89);

o amortizaciji (čl. 90-93);

o sukobu zakona (čl. 94-100);

opšta naređenja (čl. 101-106).

Na sopstvenu menicu isto tako primenjuju se propisi o
menici plativoj kod trećeg lica ili u mestu različitom od trasatovog
prebivališta (čl. 4. i 26); o određivanju kamate (član 5), o razlikama u
naznačenjima svote koja se ima platiti (član 6), o punovažnosti potpisa
stavljenog na menici koja sadrži potpise pomenute u članu 7, o punovažnosti
potpisa lica koje radi bez ovlašćenja ili koje prekorači svoja ovlašćenja (član
8), kao i o naknadnom ispunjavanju (član 16. st. 2).

Na sopstvenu menicu primenjuju se i propisi o avalu (čl.
29-31). Uslučaju predviđenom u članu 30. poslednji stav, ako se u avalu ne
naznači za koga je dat, važi da je dat za izdavaoca sopstvene menice.



Član 110.

Izdavalac sopstvene menice odgovara onako kako odgovara
akceptant trasirane menice.

Sopstvene menice plative na određeno vreme po viđenju
moraju se podneti na viđenje izdavaocu u rokovima određenim u članu 22. ovog
zakona. Izdavalac potvrđuje viđenje datiranim potpisom na samoj menici, a rok po
viđenju teče od datuma viđenja. Ako izdavalac odbije da potvrdi viđenje, to
odbijanje mora se ustanoviti protestom (član 24. ovog zakona), od čijeg datuma
teče rok po viđenju.



TREĆI DEO



Prelazne i završne
odredbe



Član 111.

Za sporove koji se pokreću na osnovu tužbe imaoca
menice protiv njenih potpisnika nadležan je i sud na čijem se području nalazi
mesto plaćanja.



Član 112.

Ako je 
* 
na 
osnovu presude odnosno platnog naloga
izdatog po jednoj menici protiv izvesnih meničnih potpisnika neki od njih
izvršio naloženo plaćanje (iskupio menicu), onda je ta isprava, presuda, odnosno
platni nalog po kome je osuđeni potpisnik postupio, zajedno sa potvrdom i
računom na kom je potvrđena isplata, kao i protestom ako ga je trebalo podići,
dovoljan izvršni naslov za ostvarivanje njegovih regresnih prava protiv njemu
odgovornih meničnih dužnika koji su obuhvaćeni tom istom ispravom, presudom,
odnosno platnim nalogom.



*Službeni list SFRJ, broj 
16/1965



Član 113.

Izuzetno od člana 2. Zakona o nevažnosti pravnih
propisa donetih pre 6. aprila 1941. godine („Službeni list FNRJ”, broj 86, od
25. oktobra 1946. godine), za menice izdate pre stupanja na snagu ovog zakona
vrede propisi Meničnog zakona od 29. novembra 1928. godine.

Isto se tako po tom zakonu presuđuje oblik i dejstvo
meničnih izjava koje su, posle stupanja na snagu ovog zakona, date na menicama
pre toga izdatim. Ovo vredi i za činjenja potrebna za održavanje i ostvarivanje
meničnih prava.



Član 114.

Brisan je raniji stav 1. (vidi član 19. Zakona – 16/1965-746).

Savezna vlada**, prema ozbiljnosti
prilika, a u vezi sa članom 53. ovog zakona, donosi propise o odgovarajućoj
zaštiti za regresne menične dužnike odlaganjem rokova za isplatu menica i sl.,
kad god inostrana država izda propise kojima se sprečava vršenje ili održavanje
prava iz tih menica.*

Funkcioner koji rukovodi saveznim organom uprave
nadležnim za poslove finansija** odrediće koje se ustanove imaju smatrati
obračunskim zavodima u smislu člana 37. ovog zakona, kao i kurtažu iz člana 51.
stav 2. ovog zakona.



*Službeni list SFRJ, broj 
16/1965

** Službeni list SRJ, broj 46/1996



Član 115.

Ovaj zakon stupa na snagu danom objavljivanja u
„Službenom listu FNRJ”.





