




Redakcijski prečišćen tekst 


ZAКON
o porezima na imovinu
"Službeni glasnik RS", br. 26 od 20. aprila 2001,
45 od 2. jula 2002 - SUS, 80 od 26. novembra 2002, 80 od 26. novembra 2002
- dr. zakon, 135 od 21. decembra 2004, 61 od 30. juna 2007, 5 od 22. januara 2009, 101 od 29. decembra 2010, 24 od 4. aprila 2011, 
78 od 19. oktobra 2011, 57 od 8. juna 2012 - US, 47 od 
29. maja 2013, 
68 od 
3. jula 2014 - dr. zakon, 95 od 8. decembra 
2018, 99 od 18. decembra 2018 - US, 86 od 6. decembra 2019.

NAPOMENA IZDAVAČA: Zakon o izmenama i dopunama Zakona o porezima na 
imovinu stupa na snagu 1. januara 2020. godine (vidi član 14. Zakona - 
86/2019-29) (tekst Zakona pre izmena i dopuna iz broja 86/2019 možete pogledati 
sa desne strane u delu "Verzije prečišćenog teksta").
Deo prvi
OSNOVNE ODREDBE 
Član 1.
Porezima na imovinu, u smislu ovog zakona, smatraju 
se:
1) porez na imovinu;
2) porez na nasleđe i poklon;
3) porez na prenos apsolutnih prava.
Deo drugi
POREZ NA IMOVINU
Predmet oporezivanja
Član 2.
Porez na imovinu iz člana 1. tačka 1) ovog zakona (u 
daljem tekstu: porez na imovinu), plaća se na nepokretnosti koje se nalaze na 
teritoriji Republike Srbije, i to na:
1) pravo svojine, odnosno na pravo svojine na zemljištu 
površine preko 10 ari;
2) pravo zakupa, odnosno korišćenja, stana ili kuće za 
stanovanje, konstituisano u korist fizičkog lica;
3) pravo korišćenja građevinskog zemljišta površine 
preko 10 ari, u skladu sa zakonom kojim se uređuje pravni režim građevinskog 
zemljišta;
4) pravo korišćenja nepokretnosti u javnoj svojini od 
strane imaoca prava korišćenja, u skladu sa zakonom kojim se uređuje javna 
svojina;
5) korišćenje nepokretnosti u javnoj svojini od strane 
korisnika nepokretnosti, u skladu sa zakonom kojim se uređuje javna svojina;
6) državinu nepokretnosti na kojoj imalac prava 
svojine nije poznat ili nije određen;
7) državinu nepokretnosti u javnoj svojini, bez 
pravnog osnova;
8) državinu i korišćenje nepokretnosti po osnovu 
ugovora o finansijskom lizingu.
Nepokretnostima, u smislu stava 1. ovog člana, 
smatraju se:
1) zemljište, i to: građevinsko, poljoprivredno, šumsko 
i drugo;
2) stambene, poslovne i druge zgrade, stanovi, 
poslovne prostorije, garaže i drugi (nadzemni i podzemni) građevinski objekti, 
odnosno njihovi delovi (u daljem tekstu: objekti).
Brisan je raniji stav 3. (vidi član 1. Zakona - 
86/2019-29)
Кad se porez plaća na pravo iz stava 1. tač. 1) i 3) 
ovog člana predmet oporezivanja je ukupna površina tog zemljišta.
Pravom zakupa stana ili kuće za stanovanje 
konstituisanim u korist fizičkog lica, u smislu stava 1. tačka 2) ovog člana 
smatra se pravo zakupa za period duži od jedne godine ili na neodređeno vreme, 
za koji je propisano plaćanje neprofitne zakupnine ili zakupnine koja se 
obračunava primenom propisanih kriterijuma i merila, u skladu sa zakonima kojima 
se uređuju: 
(1) stanovanje i održavanje zgrada, odnosno u skladu sa 
posebnim propisima kojima je bilo uređeno stanovanje koji su prestali da važe 
danom početka primene zakona kojim je uređeno stanovanje i održavanje zgrada;
(2) javna svojina;
(3) prava boraca, vojnih invalida i porodica palih 
boraca;
(4) zbrinjavanje izbeglica.
Pravom korišćenja stana ili kuće za stanovanje 
konstituisanim u korist fizičkog lica, u smislu stava 1. tačka 2) ovog člana 
smatra se pravo korišćenja za period iz stava 
4. ovog člana, u skladu sa zakonom 
kojim se uređuje zbrinjavanje izbeglica.
*Službeni glasnik RS, broj 47/2013
**Službeni glasnik RS, broj 95/2018
***Službeni glasnik RS, broj 86/2019
Član 2a
Кad na nepokretnosti, pored prava svojine, postoji 
neko od prava, odnosno korišćenje ili državina, iz člana 2. stav 1. tač. 2) do 5) 
i tač. 7) i 8) ovog zakona, odnosno u slučaju iz tačke 6) tog člana, porez na 
imovinu plaća se na to pravo, odnosno na korišćenje ili državinu, a ne na pravo 
svojine. 
Кad na nepokretnosti, pored prava, odnosno korišćenja 
iz člana 2. stav 1. tač. 2) do 5) i tačka 8) ovog zakona, postoji i državina iz 
tačke 7) tog stava, porez na imovinu plaća se na državinu, a ne na pravo, 
odnosno na korišćenje iz tač. 2) do 5) i tačke 8) ovog zakona. 
Кad na stanu ili kući za stanovanje, pored prava iz 
člana 2. stav 1. tačka 2) ovog zakona, postoji i pravo ili korišćenje iz tač. 4) 
i 5) tog stava, porez na imovinu plaća se na pravo zakupa ili pravo korišćenja iz 
tačke 2), a ne na pravo, odnosno korišćenje iz tač. 4) i 5) tog člana. 
*Službeni glasnik RS, broj 95/2018
Član 2b
Sastavnim delom zemljišta, u smislu predmeta 
oporezivanja porezom na imovinu, smatra se i ne oporezuje kao objekat:
1) staza i drugi otvoreni prostor prekriven šljakom, 
asfaltom, betonom, pločama ili drugim čvrstim materijalom u nivou zemljišta, 
otvoreni prostor za parkiranje, kolski prilaz objektu, otvoreni poligon – pista 
za obuku kandidata za vozače i vozača, osim linijskih infrastrukturnih objekata 
u skladu sa zakonom kojim se uređuju planiranje i izgradnja;
2) ograda, potporni zid, stepenište izvan gabarita 
objekta, vrtno senilo do 15 m² osnove, vrtni bazen (uključujući fontane) površine 
do 12 m² i dubine do 1 m, nadstrešnica osnove do 10 m², dvorišni kamin površine 
do 2 m² i visine do 3 m, stočna jama, septička jama, ploča za obaveštavanje 
površine do 6 m², dečje igralište, spomenik i spomen obeležje na površinama 
javne namene ili na grobljima i grobnica. 
Sastavnim delom objekta smatraju se instalacije 
inkorporisane u objektu i od objekta do priključka na mrežu, a ako mesto 
priključka nije moguće precizno odrediti, sastavnim delom objekta smatra se 
instalacija inkorporisana u objekat.
*Službeni glasnik RS, broj 95/2018
Član 3.
Brisan je (vidi član 2. Zakona – 135/2004-50)
Poreski obveznik
Član 4.
Obveznik poreza na imovinu je pravno i fizičko lice 
(koje vodi, odnosno koje ne vodi poslovne knjige), koje je na nepokretnosti na 
teritoriji Republike Srbije imalac prava, korisnik ili držalac, iz člana 2. stav 
1. ovog zakona na koje se porez na imovinu plaća u skladu sa čl. 2. i 2a ovog 
zakona.
Кad nerezidentno pravno lice obavlja delatnost u 
Republici Srbiji preko ogranka ili drugog organizacionog dela koji se, u skladu 
sa zakonom kojim se uređuje oporezivanje dobiti pravnih lica, smatra stalnom 
poslovnom jedinicom (u daljem tekstu: ogranak nerezidentnog pravnog lica) koji 
vodi poslovne knjige u skladu sa zakonom kojim se uređuje računovodstvo u 
Republici Srbiji, na prava, korišćenje ili državinu na nepokretnosti na 
teritoriji Republike Srbije na koje se porez na imovinu plaća u skladu sa čl. 2. 
i 2a ovog zakona čiji je držalac organizacioni deo tog pravnog lica u Republici 
Srbiji, taj organizacioni deo ispunjava obaveze obveznika iz poreskopravnog 
odnosa u vezi poreza na imovinu (podnosi poresku prijavu, utvrđuje i plaća porez 
i dr.).
Кada su na istoj nepokretnosti više lica obveznici, 
obveznik je svako od tih lica srazmerno svom udelu u odnosu na celu 
nepokretnost.
Кada udeli obveznika iz stava 
3. ovog člana na istoj 
nepokretnosti nisu određeni, za svrhu oporezivanja porezom na imovinu smatraće se 
da su jednaki.
Obveznik poreza na imovinu iz stava 1. ovog člana koji 
ne vodi poslovne knjige (u daljem tekstu: obveznik koji ne vodi poslovne knjige), u 
smislu oporezivanja porezom na imovinu, jeste:
1) fizičko lice koje ostvaruje prihode od samostalne 
delatnosti u skladu sa zakonom kojim se uređuje oporezivanje dohotka građana (u 
daljem tekstu: preduzetnik) koji porez na dohodak građana na prihode od 
samostalne delatnosti plaća na paušalno utvrđen prihod;
2) drugo lice koje ne vodi poslovne knjige u skladu sa 
propisima Republike Srbije;
3) preduzetnik koji vodi poslovne knjige – za imovinu 
koja nije evidentirana u njegovim poslovnim knjigama.
Obveznik poreza na imovinu iz stava 1. ovog člana koji 
vodi poslovne knjige (u daljem tekstu: obveznik koji vodi poslovne knjige), u 
smislu oporezivanja porezom na imovinu, jeste:
1) pravno lice koje vodi poslovne knjige u skladu sa 
propisima Republike Srbije;
2) nerezidentno pravno lice – za nepokretnosti za koje 
poresku obavezu ispunjava ogranak tog lica u skladu sa stavom 2. ovog člana;
3) preduzetnik koji vodi poslovne knjige – za imovinu 
koju je evidentirao u svojim poslovnim knjigama (u daljem tekstu: imovina u 
poslovnim knjigama), osim preduzetnika iz stava 
5. tačka 1) ovog člana;
4) drugo lice koje vodi poslovne knjige u skladu sa 
propisima Republike Srbije, osim preduzetnika iz stava 
5. tačka 3) ovog člana.
Status obveznika poreza na imovinu ne može biti osnov 
za sticanje bilo kog prava na nepokretnosti.
Prekid obavljanja delatnosti za određeni period ne 
dovodi do gubitka svojstva obveznika iz stava 6. tačka 3) ovog člana.
*Službeni glasnik RS, broj 47/2013
**Službeni glasnik RS, broj 95/2018
Poreska osnovica
Član 5.
Osnovica poreza na imovinu za nepokretnosti poreskog 
obveznika koji ne vodi poslovne knjige je vrednost nepokretnosti utvrđena u 
skladu sa ovim zakonom.
Vrednost nepokretnosti iz stava 1. ovog člana utvrđuje 
organ jedinice lokalne samouprave nadležan za utvrđivanje, naplatu i kontrolu 
izvornih prihoda jedinice lokalne samouprave (u daljem tekstu: organ jedinice 
lokalne samouprave).
Vrednost nepokretnosti iz stava 1. ovog člana, osim 
zemljišta, može se umanjiti za amortizaciju po stopi do 1% godišnje primenom 
proporcionalne metode, a najviše do 40%, počev od isteka svake kalendarske 
godine u odnosu na godinu u kojoj je izvršena izgradnja, odnosno poslednja 
rekonstrukcija objekta, a na osnovu odluke skupštine jedinice lokalne samouprave 
o visini stope amortizacije koja važi na dan 15. decembra godine koja prethodi 
godini za koju se utvrđuje porez na imovinu i koja je objavljena u skladu sa ovim 
zakonom.
Prestao je da važi raniji stav 4. (vidi
Odluku US - 99/2018-99)
*Službeni glasnik RS, broj 47/2013
Član 6.
Vrednost nepokretnosti iz člana 5. ovog zakona 
utvrđuje se primenom sledećih elemenata:
1) korisna površina;
2) prosečna cena kvadratnog metra (u daljem tekstu: 
prosečna cena) odgovarajućih nepokretnosti u zoni u kojoj se nalazi 
nepokretnost.
Кorisna površina je:
1) za zemljište – njegova ukupna površina, uključujući 
površinu pod objektom;
2) za objekat – zbir podnih površina između unutrašnjih 
strana obodnih zidova objekta (iz koje su isključene površine balkona, terasa, 
lođa, stepeništa izvan gabarita objekta, neadaptiranih tavanskih prostora i 
prostora u zajedničkoj nedeljivoj svojini svih vlasnika posebnih delova istog 
objekta, osim površine ispod nosećih zidova i nosećih stubova koji prolaze kroz 
objekat koji su istovremeno poseban i zajednički deo objekta), a za objekat koji 
nema horizontalnu podnu površinu ili obodne zidove korisna površina je površina 
njegove vertikalne projekcije na zemljište.
Zone iz stava 1. tačka 2) ovog člana predstavljaju 
delove teritorije jedinice lokalne samouprave koje nadležni organ jedinice 
lokalne samouprave odlukom može odrediti odvojeno za naselja prema vrsti naselja 
(selo, grad) i izvan naselja ili jedinstveno za naselja i izvan naselja, prema 
komunalnoj opremljenosti i opremljenosti javnim objektima, saobraćajnoj 
povezanosti sa centralnim delovima jedinice lokalne samouprave, odnosno sa 
radnim zonama i drugim sadržajima u naselju (u daljem tekstu: zone).
Jedinica lokalne samouprave dužna je da na svojoj 
teritoriji odredi najmanje dve zone u skladu sa stavom 3. ovog člana.
Prosečnu cenu odgovarajućih nepokretnosti po zonama na 
teritoriji jedinice lokalne samouprave, utvrđuje svaka jedinica lokalne 
samouprave aktom nadležnog organa, na osnovu cena ostvarenih u prometu 
odgovarajućih nepokretnosti po zonama u periodu od 1. januara do 30. septembra 
godine koja prethodi godini za koju se utvrđuje porez na imovinu (u daljem 
tekstu: tekuća godina).
Prosečna cena u zoni u kojoj nije bilo najmanje tri 
prometa (u daljem tekstu: zona u kojoj nije bilo prometa) odgovarajućih 
nepokretnosti u periodu iz stava 5. ovog člana, za te nepokretnosti utvrđuje se 
na osnovu proseka prosečnih cena ostvarenih u graničnim zonama u kojima je u tom 
periodu bilo najmanje tri prometa odgovarajućih nepokretnosti.
Granične zone iz stava 6. ovog člana su zone čije se 
teritorije graniče sa zonom u kojoj nije bilo prometa,
koje pripadaju istoj jedinici lokalne samouprave.
Ako nije utvrđena prosečna cena drugog zemljišta (iz 
člana 6a stav 7. ovog zakona) u zoni, zato što u zoni i graničnim zonama nije 
bilo najmanje tri prometa uz naknadu drugog zemljišta, a utvrđena je prosečna cena 
poljoprivrednog zemljišta u toj zoni, vrednost drugog zemljišta (osim 
eksploatacionih polja) koja čini osnovicu poreza na imovinu za poresku godinu 
utvrđuje se primenom prosečne cene poljoprivrednog zemljišta u toj zoni umanjene za 
40%. 
U slučaju iz stava 8. ovog člana smatra se da je 
utvrđivanjem prosečne cene poljoprivrednog zemljišta u zoni utvrđena prosečna cena 
drugog zemljišta.
Ako ni u graničnim zonama iz stava 7. ovog člana nije 
bilo prometa odgovarajućih nepokretnosti u periodu iz stava 5. ovog člana, 
odnosno ako se vrednost drugog zemljišta ne može utvrditi u skladu sa stavom 8. 
ovog člana, osnovica poreza na imovinu za te nepokretnosti u zoni u kojoj nije bilo prometa 
jednaka je osnovici poreza na imovinu te, odnosno odgovarajuće nepokretnosti u 
toj zoni obveznika koji ne vodi poslovne knjige za tekuću godinu.
Osnovica poreza na imovinu za nepokretnost obveznika 
koji ne vodi poslovne knjige u jedinici lokalne samouprave koja u skladu sa ovim 
zakonom nije odredila zone jednaka je osnovici poreza na imovinu za tekuću 
godinu te, odnosno druge odgovarajuće nepokretnosti obveznika koji ne vodi 
poslovne knjige, za odgovarajuću površinu.
*Službeni glasnik RS, broj 47/2013
**Službeni glasnik RS, broj 95/2018
Član 6a
Za svrhu utvrđivanja osnovice poreza na imovinu, 
nepokretnosti se razvrstavaju u sledeće grupe odgovarajućih nepokretnosti:
1) građevinsko zemljište;
2) poljoprivredno zemljište;
3) šumsko zemljište;
4) drugo zemljište;
5) stan;
6) kuća za stanovanje;
7) poslovne zgrade i drugi (nadzemni i podzemni) 
građevinski objekti koji služe za obavljanje delatnosti;
8) garaže i garažna mesta.
Ako objekat čini više posebnih celina koje se u smislu 
stava 1. ovog člana mogu svrstati u različite grupe, svaka posebna celina u 
okviru objekta se, za potrebe utvrđivanja poreza na imovinu, svrstava u 
odgovarajuću grupu nepokretnosti.
Objekat koji je jedinstvena celina mešovitog 
karaktera, za potrebe utvrđivanja poreza na imovinu, razvrstava se u skladu sa 
stavom 1. ovog člana prema pretežnoj nameni.
Jedinica lokalne samouprave može odlukom propisati da 
se neizgrađeno građevinsko zemljište na njenoj teritoriji, koje se koristi 
isključivo za gajenje biljaka, odnosno sadnog materijala, odnosno šuma, za svrhu 
utvrđivanja osnovice poreza na imovinu razvrstava u poljoprivredno, odnosno u 
šumsko zemljište.
Odluka iz stava 4. ovog člana primenjivaće se kod 
utvrđivanja poreza na imovinu za poresku godinu ako je doneta i objavljena do 30. 
novembra tekuće godine, na način na koji se objavljuju opšti akti jedinice 
lokalne samouprave koja ju je donela i na njenoj internet strani. 
Gajenjem biljaka, odnosno sadnog materijala, odnosno 
šuma, u smislu stava 4. ovog člana, smatra se gajenje (jednogodišnjih, 
dvogodišnjih, odnosno višegodišnjih) biljaka, odnosno gajenje sadnog materijala, 
odnosno gajenje šuma, koje je klasifikovano u oblasti poljoprivreda, šumarstvo i 
ribarstvo, u skladu sa propisom kojim se uređuje klasifikacija delatnosti.
Drugo zemljište, u smislu stava 1. tačka 4) ovog člana, 
jeste zemljište koje nije građevinsko, poljoprivredno ili šumsko zemljište.
*Službeni glasnik RS, broj 47/2013
**Službeni glasnik RS, broj 95/2018
 Član 7.
Osnovica poreza na imovinu za nepokretnosti obveznika 
koji vodi poslovne knjige i čiju vrednost u poslovnim knjigama iskazuje po metodu 
fer vrednosti u skladu sa međunarodnim računovodstvenim standardima (MRS), 
odnosno međunarodnim standardima finansijskog izveštavanja (MSFI) i usvojenim 
računovodstvenim politikama je fer vrednost iskazana na poslednji dan poslovne 
godine obveznika u tekućoj godini.
Osnovicu poreza na imovinu poreskog obveznika koji 
nepokretnosti u svojim poslovnim knjigama ne iskazuje u skladu sa stavom 1. ovog 
člana čini:
1) za neizgrađeno zemljište – vrednost zemljišta;
2) za ostale nepokretnosti – vrednost objekata uvećana 
za vrednost pripadajućeg zemljišta.
Vrednost nepokretnosti iz stava 2. ovog člana poreski 
obveznik utvrđuje procenom prema elementima iz člana 6. stav 1. ovog zakona.
Izuzetno od stava 3. ovog člana, vrednost 
nepokretnosti je vrednost iskazana u poslovnim knjigama na poslednji dan poslovne 
godine obveznika (u daljem tekstu: knjigovodstvena vrednost) u tekućoj godini, i 
to za:
1) eksploataciona polja i eksploatacione objekte;
2) objekte u kojima su smešteni proizvodni pogoni 
prerađivačke industrije koji se koriste za obavljanje delatnosti;
3) objekte za proizvodnju, prenos i distribuciju 
električne energije, osim trgovine i upravljanja;
4) objekte za proizvodnju gasa;
5) objekte za proizvodnju pare, tople vode, hladnog 
vazduha i leda;
6) objekte za tretman i odlaganje otpada;
7) objekte u kojima se odvijaju procesi neophodni za 
ponovnu upotrebu materijala;
8) skladišne i stovarišne objekte.
Nepokretnosti iz stava 4. ovog člana opredeljuju se 
prema njihovoj nameni u skladu sa propisima kojima se uređuje klasifikacija 
delatnosti.
Za nepokretnosti iz stava 4. ovog člana koje obveznik 
u poslovnim knjigama iskazuje posebno od vrednosti pripadajućeg zemljišta, osim 
eksploatacionih polja, osnovicu poreza na imovinu čini zbir knjigovodstvenih 
vrednosti objekata i vrednosti pripadajućih zemljišta koje su procenjene u skladu 
sa stavom 3. ovog člana.
Ako obveznik vrednost zemljišta i vrednost objekata iz 
stava 4. ovog člana ne iskazuje posebno u svojim poslovnim knjigama, osnovica 
poreza na imovinu za zemljište i objekat koji se na njemu nalazi, kao jedinstvenu 
celinu, čini vrednost zemljišta utvrđena u skladu sa stavom 3. ovog člana uvećana 
za građevinsku vrednost objekta procenjenu od strane ovlašćenog veštaka 
građevinske struke sa stanjem na poslednji dan poslovne godine obveznika u tekućoj 
godini.
Izuzetno od st. 1. do 7. ovog člana, osnovica poreza 
na imovinu za žičare, puteve, pruge i druge infrastrukturne objekte, kao i za 
kablovsku kanalizaciju i druge podzemne građevinske objekte u koje su smeštene 
mreže namenjene protoku vode (za piće, atmosferske, otpadne i dr.), vodene pare, 
tople ili vrele vode za potrebe grejanja i druge potrebe korisnika, gasa, nafte i 
naftnih derivata, telekomunikacija i slično, je knjigovodstvena vrednost objekata 
na poslednji dan poslovne godine obveznika u tekućoj godini.
Za nepokretnost 
iz st. 1. i 8. ovog člana i člana 7a stav 6. ovog zakona, za eksploataciona polja 
i za objekte iz člana 7. stav 6. ovog zakona, koju obveznik koji vodi poslovne knjige 
izgradi, stekne, ili mu po drugom osnovu nastane poreska obaveza u toku godine 
za koju se utvrđuje porez na imovinu (u daljem tekstu: poreska godina) 
ili u tekućoj godini nakon početka poslovne godine obveznika koja je različita 
od kalendarske, osnovica 
poreza na imovinu za tu godinu je njena nabavna vrednost iskazana u poslovnim 
knjigama obveznika, a za naredne godine utvrđuje se primenom st. 1. do 8. i stava 
10. ovog člana.
Obveznik
koji 
vodi poslovne knjige osnovicu poreza na imovinu za nepokretnosti čiji je držalac 
iz člana 2. stav 1. tač. 6) i 7) ovog zakona 
utvrđuje u skladu sa čl. 5, 6. i 6a ovog zakona.
Pripadajućim zemljištem, u smislu stava 2. tačka 2) 
ovog člana, smatra se katastarska parcela zemljišta na kojoj se nalazi objekat 
ili njegov deo, odnosno deo zemljišta određen granicom (međom) – ako takav deo 
postoji.
*Službeni glasnik RS, broj 47/2013
**Službeni glasnik RS, broj 95/2018
Član 7a
Jedinica lokalne samouprave dužna je da objavi akt 
kojim se utvrđuju prosečne cene odgovarajućih nepokretnosti u zonama u skladu sa 
članom 6. st. 5. i 6. ovog zakona do 30. novembra svake tekuće godine, na način 
na koji se objavljuju njeni opšti akti.
U slučaju iz člana 6. stav 8. ovog zakona jedinica 
lokalne samouprave dužna je da, do isteka roka iz stava 1. ovog člana, objavi 
prosečne cene odgovarajućih nepokretnosti na osnovu kojih je za tekuću godinu 
utvrđena osnovica poreza na imovinu za nepokretnosti obveznika koji ne vode 
poslovne knjige i to u zoni koja je, prema odluci nadležnog organa te jedinice 
lokalne samouprave, utvrđena kao najopremljenija u smislu člana 6. stav 3. ovog 
zakona (u daljem tekstu: najopremljenija zona).
U slučaju iz člana 6. stav 8. ovog zakona obveznici 
koji vode poslovne knjige za potrebe utvrđivanja osnovice poreza na imovinu 
prosečne cene iz stava 2. ovog člana množe koeficijentima koje utvrđuje jedinica 
lokalne samouprave aktom nadležnog organa, za svaku zonu na svojoj teritoriji, a 
koji ne mogu biti veći od:
1) 1,00 – za nepokretnosti u najopremljenijim zonama;
2) 0,80 – za nepokretnosti u zonama koje se u toj 
jedinici lokalne samouprave graniče sa zonama iz tačke 1) ovog stava;
3) 0,40 – za nepokretnosti u zonama seoskih naselja;
4) 0,30 – za nepokretnosti u zonama izvan seoskih i 
gradskih naselja;
5) 0,60 – za ostale zone u toj jedinici lokalne 
samouprave.
Jedinica lokalne samouprave dužna je da objavi akte 
kojima se utvrđuju zone, najopremljenije zone, kao i koeficijenti za 
nepokretnosti u zonama, do 30. novembra tekuće godine na način iz stava 1. ovog 
člana, kao i svaku promenu tih akata.
Ako jedinica lokalne samouprave do isteka roka iz 
stava 4. ovog člana ne objavi koeficijente za nepokretnosti u zonama ili ih 
utvrdi preko maksimalnog iznosa iz stava 4. ovog člana, u slučaju iz člana 6. 
stav 8. ovog zakona osnovica poreza na imovinu utvrdiće se primenom koeficijenta 
iz stava 4. ovog člana za nepokretnosti u odgovarajućoj zoni.
Ako jedinica lokalne samouprave ne objavi akt kojim 
utvrđuje prosečne cene odgovarajućih nepokretnosti u zonama do 30. novembra 
tekuće godine, kao i akt kojim utvrđuje zone i najopremljenije zone u skladu sa 
stavom 4. ovog člana, osnovica poreza na imovinu na nepokretnosti obveznika koji 
vodi poslovne knjige je knjigovodstvena vrednost iskazana na poslednji dan poslovne 
godine obveznika u tekućoj godini.
Jedinica lokalne samouprave dužna je da akte iz člana 
st. 1. do 4. ovog člana i odluku o stopama poreza na imovinu objavi i na svojoj 
internet strani.
Osnovica poreza na imovinu za nepokretnosti za koje 
obveznik nije podneo poresku prijavu utvrđuje se upoređivanjem sa osnovicom 
poreza na imovinu u poreskoj godini za odgovarajuće nepokretnosti obveznika koji 
vodi, odnosno koji ne vodi poslovne knjige, kao i drugih podataka kojima 
raspolaže nadležni organ jedinice lokalne samouprave.
*Službeni glasnik RS, broj 47/2013
Član 7b
Ako obveznik koji vodi poslovne knjige vrednost 
nepokretnosti u poslovnim knjigama iskazuje po vrednosti iz člana 7. stav 1. ovog 
zakona počev od poreske godine, odnosno ako je vrednost nepokretnosti u 
poslovnim knjigama, počev od poreske godine prestao da iskazuje u skladu sa 
članom 7. stav 1. ovog zakona, osnovica poreza na imovinu za poresku godinu 
utvrđuje se u skladu sa članom 7. st. 2. do 11. i članom 7a st. 3, 5. i 6. ovog 
zakona.
*Službeni glasnik RS, broj 86/2019
Član 8.
Brisan je (vidi član 6. Zakona – 135/2004-50)
Član 9.
Državni organi i organizacije, organi teritorijalne 
autonomije i lokalne samouprave dužni su da na zahtev organa jedinice lokalne 
samouprave, u roku od 15 dana od dana prijema zahteva, dostave podatke kojima 
raspolažu vršeći poslove iz svoje nadležnosti, a koji su od značaja za 
utvrđivanje poreza na imovinu.
Organ jedinice lokalne samouprave ne plaća takse, 
naknade i druge troškove, za podatke koje pribavlja od organa iz stava 1. ovog 
člana za potrebe utvrđivanja poreza na imovinu.
*Službeni glasnik RS, broj 47/2013
Nastanak poreske obaveze
Član 10.
Obaveza po osnovu poreza na imovinu nastaje najranijim 
od sledećih dana: danom sticanja prava na koje se porez na imovinu plaća u skladu 
sa članom 2. stav 1. i članom 2a ovog zakona, danom uspostavljanja državine kad se 
porez plaća na državinu, danom početka korišćenja, danom osposobljavanja, danom 
izdavanja upotrebne dozvole, odnosno danom omogućavanja korišćenja imovine na drugi 
način.
Кad je pravo iz stava 1. ovog člana stečeno na objektu 
u izgradnji koji nije osposobljen za korišćenje, ne koristi se i za koji nije 
izdata upotrebna dozvola, obaveza po osnovu poreza na imovinu za taj objekat 
nastaje najranijim od sledećih dana: danom početka korišćenja, danom 
osposobljavanja, danom izdavanja upotrebne dozvole, odnosno danom omogućavanja 
korišćenja objekta na drugi način (uključujući uspostavljanje državine), osim u 
slučaju iz st. 3. i 4. ovog člana.
Poreska obaveza za zgradu u izgradnji površine preko 
500 m² (osim zgrade koja se smatra ekonomskim objektom, odnosno zgrade za čiju 
izgradnju građevinsku dozvolu izdaje ministarstvo nadležno za poslove 
građevinarstva, odnosno nadležni organ autonomne pokrajine kao povereni posao, u 
skladu sa zakonom kojim se uređuju planiranje i izgradnja), odnosno za posebni deo 
zgrade koji predstavlja tehničku i funkcionalnu celinu površine preko 500 m² koji 
se dograđuje ili nadgrađuje, koja nije osposobljena za korišćenje i ne koristi se 
(u daljem tekstu: zgrada), na čijoj izgradnji, dogradnji ili nadgradnji (u daljem 
tekstu: izgradnja) su izvedeni grubi građevinski radovi sa konstruktivnim sklopom 
(temelj, stubovi sa gredama ili zidovi, tavanica, sa ili bez krova, sa ili bez 
završene fasade, sa ili bez postavljene spoljne stolarije i izvedenih 
podopolagačkih radova), nastaje počev od 1. januara naredne godine u odnosu na 
godinu:
1) u kojoj je isteklo pet godina od dana 
pravosnažnosti prve građevinske dozvole ili odobrenja za izgradnju te zgrade (u 
daljem tekstu: građevinska dozvola), odnosno sedam godina od dana pravosnažnosti 
prve građevinske dozvole za tu zgradu, ako je rešenjem nadležnog organa odobreno 
da građevinska dozvola ostaje na pravnoj snazi još dve godine po isticanju pet 
godina od dana njene pravosnažnosti; 
2) završetka izgradnje konstruktivnog sklopa, ako 
građevinska dozvola nije izdata. 
Za zgrade iz stava 3. ovog člana za koje je do 31. 
decembra 2018. godine protekao duži period od perioda koji opredeljuje nastanak 
poreske obaveze u skladu sa tom odredbom, poreska obaveza nastaje 1. januara 
2019. godine. 
Na nastanak poreske obaveze u skladu sa st. 3. i 4. 
ovog člana nije od uticaja da li je za zgradu, odnosno posebni deo zgrade, 
menjano rešenje o građevinskoj dozvoli usled promene investitora ili promena u 
toku građenja, odnosno da li je prilikom izvođenja radova odstupljeno od izdate 
građevinske dozvole.
Izuzetno od st. 3. do 5. ovog člana, za zgrade za koje 
je izdato rešenje o posebnoj građevinskoj dozvoli za izvođenje pripremnih radova, 
rok iz stava 3. tačka 1) ovog člana počinje da teče od dana pravosnažnosti 
građevinske dozvole za izgradnju, a ako je ta dozvola izdata za dve odvojene faze 
izgradnje – od dana pravosnažnosti građevinske dozvole za drugu fazu izgradnje.
Za svrhu oporezivanja porezom na imovinu, danom sticanja 
prava smatra se:
1) kad je osnov sticanja pravni posao – dan zaključenja 
pravnog posla, osim:
(1) kad se pravo stiče na nepokretnosti kao budućoj 
stvari, danom sticanja prava smatra se dan primopredaje, odnosno dan stupanja u 
posed te nepokretnosti;
(2) kad je osnov sticanja ugovor o doživotnom 
izdržavanju, danom sticanja prava smatra se dan smrti primaoca izdržavanja, osim 
kad je doživotno izdržavanje ugovoreno, i to:
– u korist više lica, tako da se svojina prenosi na 
davaoca izdržavanja danom smrti poslednjeg primaoca izdržavanja, odnosno ugovorom 
određenog primaoca izdržavanja, danom sticanja prava smatra se dan smrti lica 
kojim se vrši prenos prava svojine na davaoca izdržavanja;
– u korist trećeg lica tako da svojina prelazi na 
davaoca izdržavanja danom smrti lica sa kojim je davalac izdržavanja zaključio 
ugovor (u daljem tekstu: saugovarač), danom sticanja prava smatra se dan smrti 
saugovarača;
(3) kad je osnov sticanja ugovor o statusnoj promeni – 
dan registracije statusne promene, u skladu sa zakonom kojim se uređuje 
registracija;
2) kad je osnov sticanja pojedinačni akt nadležnog 
organa uprave ili drugog organa ili lica sa javnim ovlašćenjem, odnosno odluka 
suda (uključujući odluku kojom se utvrđuje da je pravo stečeno održajem) – dan 
pravosnažnosti tog akta, odnosno te odluke, osim u slučaju iz tačke 3) ovog 
stava;
3) kad je osnov sticanja pravosnažni akt kojim su 
oglašeni naslednici zaostavštine – dan smrti ostavioca;
4) kad je osnov sticanja plan podele u statusnoj 
promeni – dan registracije statusne promene, u skladu sa zakonom kojim se 
uređuje registracija;
5) kad je osnov sticanja odluka o raspodeli 
likvidacionog ostatka – dan donošenja odluke, a ako je protiv te odluke vođen 
spor – danom pravosnažnosti odluke kojom je okončan spor u vezi raspodele 
likvidacionog ostatka;
6) kod sticanja prava po samom zakonu na dan određen 
zakonom – dan određen zakonom po osnovu koga se pravo stiče.
Кad imalac prava, držalac ili korisnik iz člana 2. 
stav 1. tač. 1) i 3) ovog zakona na zemljištu površine do deset ari stekne pravo, 
državinu ili korišćenje na graničnom zemljištu, nakon čega je površina te fizičke 
celine zemljišta preko deset ari, poreska obaveza za to zemljište nastaje danom 
sticanja prava, državine ili korišćenja na graničnom zemljištu.
Na nastanak poreske obaveze za objekat nije od uticaja 
vrsta dozvole za izgradnju objekta (trajni objekti, privremeni objekti i sl.), 
odnosno da li je izvršen upis objekta i prava na njemu u odgovarajućem katastru, 
odnosno vrsta tog upisa.
*Službeni glasnik RS, broj 95/2018
Prestanak poreske obaveze
*Službeni glasnik RS, broj 95/2018
Član 10a
Obaveza po osnovu poreza na imovinu prestaje 
najranijim od sledećih dana: 
1) danom kojim poreskom obvezniku prestaje pravo, 
državina ili korišćenje iz člana 2. stav 1. ovog zakona na nepokretnosti, na koje 
se porez na imovinu plaća u skladu sa čl. 2. i 2a ovog zakona; 
2) danom prestanka postojanja nepokretnosti; 
3) danom početka primene zakona u skladu sa kojim je 
pravo, državina ili korišćenje iz člana 2. stav 1. ovog zakona na koje se porez 
na imovinu plaćao prestalo biti predmet oporezivanja;
4) danom kojim drugo lice stekne pravo, državinu ili 
korišćenje na koje se porez plaća u skladu sa čl. 2. i 2a ovog zakona.
Danom prestanka poreske obaveze na delu zemljišta iz 
člana 2. stav 1. tač. 1) i 3) ovog zakona, prestaje poreska obaveza na 
preostalom delu zemljišta koje je površine do deset ari.
*Službeni glasnik RS, broj 95/2018
Poreske stope
Član 11.
Stope poreza na imovinu iznose:
1) na 
nepokretnosti poreskog obveznika koji 
vodi poslovne knjige – do 0,4%
2) na 
zemljištu kod obveznika koji ne vodi 
poslovne knjige – do 0,30%
3) na 
nepokretnosti poreskog obveznika koji 
ne vodi poslovne knjige, osim na zemljištu:


	
		
			
			Na poresku osnovicu
			
			
			Plaća se na ime poreza
			
		
		
			
			(1) do 10.000.000 
			dinara
			
			
			do 0,40%
			
		
		
			
			(2) od 10.000.000 do 
			25.000.000 dinara
			
			
			porez iz podtačke (1) + 
			do 0,6% na iznos preko 10.000.000 dinara
			
		
		
			
			(3) od 25.000.000 do 
			50.000.000 dinara
			
			
			porez iz podtačke (2) + 
			do 1,0% na iznos preko 25.000.000 dinara
			
		
		
			
			(4) preko 50.000.000 
			dinara
			
			
			porez iz podtačke (3) + 
			do 2,0% na iznos preko 50.000.000 dinara
			
		
	





U slučaju da skupština jedinice lokalne samouprave ne 
utvrdi visinu poreske stope, ili je utvrdi preko maksimalnog iznosa iz stava 1. 
ovog člana, porez na imovinu utvrdiće primenom najviše odgovarajuće poreske 
stope iz stava 1. ovog člana na prava na nepokretnosti obveznika koji vodi 
poslovne knjige, odnosno obveznika koji ne vodi poslovne knjige.
*Službeni glasnik RS, broj 101/2010
**Službeni glasnik RS, broj 24/2011
***Službeni glasnik RS, broj 95/2018
Poreska oslobođenja
Član 12.
Porez na imovinu ne plaća se na nepokretnosti:
1) u javnoj svojini koje koriste direktni i indirektni 
korisnici budžetskih sredstava, korisnici sredstava organizacija za obavezno 
socijalno osiguranje i drugi korisnici javnih sredstava koji su uključeni u sistem 
konsolidovanog računa trezora, prema propisima kojima se uređuje budžetski 
sistem, osim javnih preduzeća;
2) diplomatskih i konzularnih predstavništava stranih 
država, pod uslovom reciprociteta;
3) u svojini tradicionalnih crkava i verskih 
zajednica i drugih crkava i verskih zajednica registrovanih u skladu sa zakonom 
kojim se uređuje pravni položaj crkava i verskih zajednica, koje su namenjene i 
isključivo se koriste za obavljanje bogoslužbene delatnosti;
4) koje su od nadležnog organa proglašene 
spomenicima kulture ili istorijskim spomenicima – na nepokretnosti u celini, odnosno na posebne 
delove, koji služe za ove namene;
5) brisana je (vidi član 9. Zakona – 135/2004-50)
6) poljoprivredno i šumsko zemljište koje se ponovo 
privodi nameni – pet godina, računajući od početka privođenja nameni;
7) puteve u javnoj svojini (uključujući putno zemljište 
i putne objekte, osim funkcionalnih sadržaja puta i pratećih sadržaja za potrebe 
korisnika puta, u skladu sa zakonom kojim se uređuju putevi), pruge u javnoj 
svojini (uključujući zemljišni pojas ispod pruge i sa obe strane pruge koji se 
smatra pružnim pojasom, u skladu sa zakonom kojim se uređuje železnica), na 
druga dobra u opštoj upotrebi u javnoj svojini, prema propisima kojima se 
uređuje javna svojina, kao i na izgrađene obale za pristajanje plovila (kejske 
zidove i slično), brodske prevodnice, manevarsku površinu i poletno sletne staze 
na aerodromima (uključujući zemljište ispod njih);
7a) vodno zemljište i vodne objekte koji su upisani u 
registar katastra vodnog dobra, odnosno katastra vodnih objekata, osim na 
objekte za uzgoj riba (ribnjake);
8) zemljište – za površinu pod objektom na koji se 
porez plaća, osim na zemljište pod skladišnim ili stovarišnim 
objektom ili objektom iz člana 2b stav 1. 
ovog zakona;
9) skloništa ljudi i dobara od ratnih dejstava
;
10) objekte obveznika poreza na dohodak građana na 
prihode od poljoprivrede i šumarstva, odnosno obveznika kome je poljoprivreda 
pretežna registrovana delatnost, koji su namenjeni i koriste se isključivo za 
primarnu poljoprivrednu proizvodnju ;
11) objekte, odnosno delove objekata koji u skladu sa 
propisima neposredno služe za obavljanje komunalnih delatnosti;
12) za koje je međunarodnim ugovorom koji je 
zaključila Republika Srbija uređeno da se neće plaćati porez na imovinu;
13) u svojini privatnog partnera, odnosno društva za 
posebne namene, u smislu propisa kojima se uređuje javno-privatno partnerstvo (u 
daljem tekstu: privatni partner), i to na zemljište koje je privatni partner 
stekao nakon zaključenja ugovora o koncesiji prema kome je procenjena vrednost 
koncesije najmanje 50 miliona evra (u daljem tekstu: naknadno stečeno zemljište) i 
na objekte izgrađene na naknadno stečenom zemljištu, ako:
(1) je privatni partner naknadno stečeno zemljište 
pribavio u cilju ispunjenja obaveza iz ugovora o koncesiji;
(2) je privatni partner naknadno stečeno zemljište 
pribavio uz saglasnost davaoca koncesije;
(3) se naknadno stečeno zemljište i na njemu izgrađeni 
objekti koriste isključivo za svrhu izvršenja obaveza iz ugovora o koncesiji;
(4) se privatni partner, u skladu sa ugovorom o 
koncesiji, obavezao da naknadno stečeno zemljište i na njemu izgrađene objekte bez 
naknade prenese u svojinu Republike Srbije ili drugog lica koje je davalac 
koncesije u skladu sa ugovorom o koncesiji, kao i da taj prenos izvrši 
najkasnije do dana prestanka ugovora o koncesiji po bilo kom osnovu; 
14) za koje je obveznik Crveni krst Srbije, odnosno 
pokrajinska, gradska ili opštinska organizacija Crvenog krsta osnovana na 
teritoriji Republike Srbije, koje se isključivo koriste za obavljanje delatnosti te 
organizacije Crvenog krsta.
Porez na imovinu na teritoriji jedinice lokalne 
samouprave ne plaća obveznik kad ukupna osnovica za sve njegove nepokretnosti na 
toj teritoriji ne prelazi iznos od 400.000 dinara.
Odredbe stava 1. tač. 2) do 11), 
tač. 13) i 14) i stava 2. 
ovog člana ne primenjuju se na nepokretnosti koje se trajno daju drugim licima 
radi ostvarivanja prihoda, osim na nepokretnosti iz 
stava 1. tačka 7) ovog člana za koje je ugovorom o koncesiji uređeno da 
koncesionar neće plaćati porez na imovinu.
Trajnim davanjem drugim licima, u smislu stava 3. ovog 
člana, smatra se svako ustupanje nepokretnosti drugom licu uz naknadu, koje u 
toku 12 meseci, neprekidno ili sa prekidima, traje duže od 183 dana.
Porez na imovinu ne plaća obveznik – imalac prava na nepokretnosti iz člana 
2. ovog zakona, koju bez naknade ustupi na korišćenje licu prognanom posle 1. 
avgusta 1995. godine, ako prognano lice i članovi 
njegovog porodičnog domaćinstva ne ostvaruju prihode, izuzev prihoda od zemljišta 
koje je predmet oporezivanja.
Brisani su raniji st. 6. i 7. (vidi član 9. Zakona - 
135/2004-50).
Brisan je raniji stav 6. (vidi član 9. Zakona - 
101/2010-240).
Porez na imovinu na nepokretnosti obveznika koji vodi 
poslovne knjige, koje od nastanka poreske obaveze iskazuje u svojim poslovnim 
knjigama kao dobro isključivo namenjeno daljoj prodaji, 
koje se ne koriste, ne plaća se za godinu u 
kojoj je poreska obaveza nastala, kao ni za godinu koja sledi toj godini.
U slučaju iz člana 7. stav 7. ovog zakona obveznik 
nema pravo na poresko oslobođenje iz stava 1. tačka 8) ovog člana.
*Službeni glasnik RS, broj 135/2004
**Službeni glasnik RS, broj 61/2007
***Službeni glasnik RS, broj 5/2009
****Službeni glasnik RS, broj 101/2010
*****Službeni glasnik RS, broj 24/2011
*6Službeni glasnik RS, broj 78/2011
*7Službeni glasnik RS, broj 47/2013
*8Službeni glasnik RS, broj 95/2018
*9Službeni glasnik RS, 
broj 86/2019
Član 12a
Površina zemljišta pod objektom, u skladu sa članom 12. 
stav 1. tačka 8) ovog zakona, jeste površina zemljišta ispod objekta, isključujući 
površinu ispod obodnih zidova tog objekta i stepeništa izvan gabarita objekta, 
koji nisu u zajedničkoj nedeljivoj svojini. 
Кad za deo objekta obveznik nema obavezu plaćanja 
poreza u skladu sa ovim zakonom, pravo na poresko oslobođenje iz člana 12. stav 
1. tačka 8) ovog zakona ostvaruje se za deo površine zemljišta pod objektom, u 
skladu sa stavom 1. ovog člana, srazmeran učešću korisne površine dela objekta 
na koji se porez na imovinu plaća u ukupnoj korisnoj površini tog objekta.
*Službeni glasnik RS, broj 95/2018
Član 12b
Objekti namenjeni za primarnu poljoprivrednu proizvodnju, 
u skladu sa članom 12. stav 1. tačka 10) ovog zakona, su objekti za smeštaj 
mehanizacije za poljoprivredu, repromaterijala, smeštaj i čuvanje gotovih 
poljoprivrednih proizvoda, staje za gajenje stoke, objekti za potrebe gajenja i 
prikazivanje starih autohtonih sorti biljnih kultura i rasa domaćih životinja i 
objekti za gajenje pečurki, puževa i riba.
*Službeni glasnik RS, broj 86/2019
Poreski krediti
Član 13.
Utvrđeni porez
na 
kući za stanovanje ili stanu u kojem 
stanuje obveznik umanjuje se za 50%, a najviše 20.000 dinara.
Ako na jednoj 
kući za stanovanje ili stanu ima više obveznika, 
pravo na umanjenje utvrđenog poreza ima svaki obveznik koji u toj 
kući za stanovanje ili stanu 
stanuje, u visini srazmernoj njegovom udelu u pravu na toj 
kući za stanovanje ili stanu u 
odnosu na iznos za koji se porez umanjuje, u skladu sa stavom 1. ovog člana.
Brisan je ranijistav 2. (vidi član 4. Zakona – 
5/2009-3).
Utvrđeni porez na kuće za stanovanje i stanove površine 
do 60 m2, koji nisu na građevinskom zemljištu, odnosno na zemljištu u 
građevinskom području i ne daju se u zakup, a u kojima stanuju samo lica starija 
od 65 godina, umanjuje se za 75%.
Domaćinstvom, u smislu ovog zakona, smatra se 
zajednica života, privređivanja i trošenja ostvarenih prihoda članova te 
zajednice.
*Službeni glasnik RS, broj 101/2010
**Službeni glasnik RS, broj 47/2013
***Službeni glasnik RS, broj 95/2018
Deo treći
POREZ NA NASLEĐE I POКLON
Predmet oporezivanja
Član 14.
Porez na nasleđe i poklon plaća se na pravo svojine i 
druga prava na nepokretnosti iz člana 2. stav 1. ovog zakona, koje naslednici 
naslede, odnosno poklonoprimci prime na poklon.
Porez na nasleđe i poklon plaća se i na nasleđeni, 
odnosno na poklon primljeni:
1) gotov novac;
2) štedni ulog;
3) depozit u banci;
4) novčano potraživanje;
5) pravo intelektualne svojine;
6) pravo svojine na 
upotrebljavanom motornom vozilu, 
upotrebljavanom plovilu, odnosno 
upotrebljavanom 
vazduhoplovu i drugim pokretnim stvarima.
Poklonom, u smislu ovog zakona, smatra se i prenos bez 
naknade imovine pravnog lica, koja je predmet oporezivanja u skladu sa odredbama 
st. 1, 2. i 4. do 6. ovog člana.
Poklonom, u smislu ovog zakona, ne smatra se:
1) prenos bez naknade prava na nepokretnostima i 
pokretnim stvarima iz st. 1. do 3. ovog člana na koji se plaća porez na dodatu 
vrednost, u skladu sa propisima kojima se uređuje porez na dodatu vrednost, 
nezavisno od postojanja ugovora o poklonu;
2) prihod fizičkog lica po osnovima koji su izuzeti iz 
dohotka za oporezivanje, odnosno koji je predmet oporezivanja porezom na dohodak 
građana, u skladu sa zakonom kojim se uređuje oporezivanje dohotka građana;
3) prihod pravnog lica koji se uključuje u obračun 
osnovice za oporezivanje porezom na dobit pravnih lica, u skladu sa zakonom kojim 
se uređuje oporezivanje dobiti pravnih lica.
Od oporezivanja po ovom zakonu izuzima se prenos 
dobitka u igri na sreću sa organizatora igre na dobitnika.
Od oporezivanja porezom na nasleđe i poklon izuzima se 
nasleđe, odnosno poklon, i to:
1) udela u pravnom licu, odnosno hartija od vrednosti;
2) mopeda, motokultivatora, traktora, radnih mašina, 
vozila koja nisu motorna, odnosno vozila koja se ne smatraju upotrebljavanim u 
smislu ovog zakona;
2a) plovila koja se ne smatraju upotrebljavanim u 
smislu ovog zakona;
2b) državnih vazduhoplova, vazduhoplova bez sopstvenog 
pogona, odnosno vazduhoplova koji se ne smatraju upotrebljavanim u smislu ovog 
zakona;
2v) nasleđe, odnosno poklon, ljudskih ćelija, tkiva i 
organa;
3) novca, prava, odnosno stvari iz st. 2. i 3. ovog 
člana, koje naslednik nasledi, odnosno poklonoprimac primi na poklon, od istog 
lica, za vrednost nasleđa odnosno poklona, do 100.000 dinara u jednoj 
kalendarskoj godini po svakom od tih osnova.
Ako je vrednost nasleđenih, odnosno na poklon 
primljenih stvari iz st. 2. i 3. ovog člana, od istog lica u jednoj kalendarskoj 
godini, po svakom od tih osnova veća od 100.000 dinara, od oporezivanja se 
izuzima 100.000 dinara u toj kalendarskoj godini po svakom od tih osnova.
Upotrebljavano motorno vozilo, odnosno upotrebljavano 
plovilo, odnosno upotrebljavani vazduhoplov, u smislu ovog zakona, jeste:
1) motorno vozilo, koje je na teritoriji Republike 
Srbije najmanje jedanput, počev od njegove proizvodnje ili poslednjeg uvoza, bilo 
registrovano u skladu sa propisima; 
2) plovilo, koje je na teritoriji Republike Srbije 
najmanje jedanput, počev od njegove proizvodnje ili poslednjeg uvoza, bilo upisano u 
propisani upisnik u skladu sa propisima;
3) vazduhoplov, koji je na teritoriji Republike Srbije 
najmanje jedanput, počev od njegove proizvodnje ili poslednjeg uvoza, bio upisan u 
propisani registar ili evidenciju.
*Službeni glasnik RS, broj 47/2013
**Službeni glasnik RS, broj 95/2018
Poreski obveznik
Član 15.
Obveznik poreza na nasleđe i poklon je rezident i 
nerezident Republike Srbije koji nasledi ili na poklon primi pravo iz člana 14. 
stav 1. ovog zakona na nepokretnosti koja se nalazi na teritoriji 
Republike 
Srbije.
Obveznik poreza na nasleđe i poklon koji nasledi ili 
na poklon primi predmet oporezivanja iz člana 14. st. 2. i 3. ovog zakona je 
rezident Republike Srbije za predmet koji se nalazi na teritoriji
Republike 
Srbije ili u inostranstvu.
Obveznik poreza na nasleđe i poklon koji nasledi ili 
na poklon primi predmet oporezivanja iz člana 14. st. 2. i 3. ovog zakona je 
nerezident Republike Srbije za predmet koji se nalazi na teritoriji
Republike 
Srbije.
Za svrhu oporezivanja porezom na nasleđe i poklon i 
porezom na prenos apsolutnih prava, u pogledu rezidentstva pravnog lica 
primenjuju se odredbe zakona kojim se uređuje porez na dobit pravnih lica, a u 
pogledu rezidentstva fizičkog lica – odredbe zakona kojim se uređuje porez na 
dohodak građana.
*Službeni glasnik RS, broj 61/2007
**Službeni glasnik RS, broj 101/2010
***Službeni glasnik RS, broj 47/2013
 Poreska osnovica
Član 16.
Osnovica poreza na nasleđe je tržišna vrednost 
nasleđene imovine, umanjena za iznos dugova, troškova i drugih tereta koje je 
obveznik dužan da isplati ili na drugi način izmiri iz nasleđene imovine, na dan 
nastanka poreske obaveze. 
Osnovica poreza na poklon je tržišna vrednost na 
poklon primljene imovine, na dan nastanka poreske obaveze, koju utvrđuje 
nadležna 
organizaciona jedinica Poreske uprave (u daljem tekstu: poreski organ).
Brisan je raniji stav 3. (vidi član 13. Zakona - 
101/2010-240).
*Službeni glasnik RS, broj 5/2009
Nastanak poreske obaveze
Član 17.
Poreska obaveza u odnosu na nasleđe nastaje danom 
pravosnažnosti rešenja o nasleđivanju, osim u slučaju iz st. 3. i 5. ovog člana.
Poreska obaveza u odnosu na poklon nastaje danom 
zaključenja ugovora o poklonu, odnosno danom overe izjave ili zaključenja drugog 
akta po osnovu koga se imovina prenosi bez naknade, a ako nije zaključen u 
pisanoj formi – danom prijema poklona, osim u slučajevima iz st. 3. do 5. ovog 
člana. 
Ako je na nepokretnosti koja je predmet nasleđivanja 
ili poklona konstituisano pravo plodouživanja, poreska obaveza nastaje ranijim od 
sledećih dana: danom prestanka tog prava, odnosno danom otuđenja te 
nepokretnosti. 
Poreska obaveza u odnosu na poklon nastaje danom 
pravosnažnosti rešenja o nasleđivanju, i to:
1) kod sticanja stvari i prava iz člana 14. ovog zakona 
u ostavinskom postupku prijemom ustupljenog naslednog dela;
2) kod fizičke deobe nasledničke zajednice u 
ostavinskom postupku izvršene bez naknade u nesrazmeri sa nasleđenim idealnim 
delovima.
Ako nasleđe, odnosno poklon koje je predmet 
oporezivanja u skladu sa članom 14. ovog zakona, nije prijavljen u smislu
člana 35. ovog zakona, ili je prijavljen neblagovremeno, 
ili obveznik nema obavezu podnošenja poreske prijave u skladu sa članom 34. ovog 
zakona, smatraće se da je poreska 
obaveza nastala danom saznanja nadležnog poreskog organa za nasleđe, odnosno 
poklon.
*Službeni glasnik RS, broj 95/2018
**Službeni glasnik RS, broj 86/2019
Poreske stope
Član 18.
Stope poreza na nasleđe i poklon su proporcionalne.
*Službeni glasnik RS, broj 101/2010
Član 19.
Obveznici koji se, u odnosu na ostavioca, odnosno 
poklonodavca, nalaze u drugom naslednom redu po zakonskom redu nasleđivanja (u 
daljem tekstu: nasledni red), porez na nasleđe i poklon plaćaju po stopi od 1,5%.
Obveznici koji se, u odnosu na ostavioca odnosno 
poklonodavca, nalaze u trećem i daljem naslednom redu, odnosno obveznici koji sa 
ostaviocem, odnosno poklonodavcem nisu u srodstvu, porez na nasleđe i poklon 
plaćaju po stopi od 2,5%.
*Službeni glasnik RS, broj 61/2007
**Službeni glasnik RS, broj 101/2010
Poreska oslobođenja
Član 20.
Brisan je (vidi član 17. Zakona - 101/2010-240)
Član 21.
Porez na nasleđe i poklon ne plaća:
1) naslednik prvog naslednog reda, supružnik i 
roditelj ostavioca, odnosno poklonoprimac prvog naslednog reda i 
supružnik 
poklonodavca;
2) naslednik, odnosno poklonoprimac poljoprivrednik 
drugog naslednog reda koji nasleđuje, odnosno prima na poklon imovinu koja mu 
služi za obavljanje poljoprivredne delatnosti, ako je sa ostaviocem, odnosno 
poklonodavcem neprekidno živeo u domaćinstvu najmanje 
jednu godinu pre smrti 
ostavioca, odnosno pre prijema poklona;
3) naslednik, odnosno poklonoprimac drugog naslednog 
reda – na jedan nasleđeni, odnosno na poklon primljeni stan, ako je sa ostaviocem 
odnosno poklonodavcem neprekidno živeo u zajedničkom domaćinstvu najmanje godinu 
dana pre smrti ostavioca, odnosno pre prijema poklona;
4) poklonoprimac – na imovinu koja mu je ustupljena u 
ostavinskom postupku, koju bi nasledio da se naslednik – poklonodavac odrekao 
nasleđa;
5) fondacija, na nasleđenu ili na poklon 
primljenu imovinu koja služi isključivo za ostvarivanje opštekorisnog cilja radi 
koga je fondacija osnovana;
5a) zadužbina, odnosno udruženje, osnovano radi 
ostvarivanja opštekorisnog cilja u smislu zakona koji uređuje zadužbine, 
registrovano u skladu sa zakonom – na nasleđenu ili na poklon primljenu imovinu 
koja služi isključivo za namene za koje je ta zadužbina, odnosno udruženje 
osnovano;
6) naslednik, odnosno poklonoprimac ambulantnih 
vozila, specijalnih putničkih vozila za obuku kandidata za vozače sa ugrađenim 
duplim nožnim komandama, kao i putničkih vozila za taksi i "rent a car" koji su 
posebno označeni; 
6a) se na podelu imovine koja je zajednički stečena od 
strane supružnika za vreme trajanja braka, koja se vrši između bivših supružnika 
čime se uređuju njihovi imovinski odnosi u vezi sa razvodom braka;
7) brisana je (vidi član 15. Zakona – 135/2004-50)
8) Republika Srbija, autonomna pokrajina, odnosno 
jedinica lokalne samouprave, kao naslednik, odnosno poklonoprimac;
9) brisana je (vidi član 7. Zakona – 5/2009-3)
10) brisana je (vidi član 7. Zakona – 5/2009-3)
11) brisana je (vidi član 7. Zakona – 5/2009-3)
12) primalac donacije po međunarodnom ugovoru koji je 
zaključila Republika Srbija, kada je tim ugovorom uređeno da se na dobijen novac, 
stvari ili prava, neće plaćati porez na poklon;
13) se na imovinu primljenu od Republike Srbije, 
autonomne pokrajine, odnosno jedinice lokalne samouprave;
14) se na prenos bez naknade prava na nepokretnosti 
licu (ili nekom od lica) koje je, u skladu sa ugovorom o koncesiji, davalac 
koncesije, a koji prenos u postupku realizacije ugovora o koncesiji vrši 
privatni partner, ako je procenjena vrednost koncesije najmanje 50 miliona evra.
Ako naslednik, odnosno poklonoprimac iz stava 1. 
tačka 2) ovog člana promeni zanimanje pre isteka pet godina od dana kada je 
nasledio, odnosno primio na poklon imovinu, dužan je da o promeni zanimanja 
podnese prijavu nadležnom poreskom organu u roku od 30 dana od dana nastanka 
promene.
U slučaju prestanka obavljanja taksi ili "rent a car" 
delatnosti, kao i u slučaju poklona ili otuđenja na drugi način bez naknade 
putničkog vozila pribavljenog za obavljanje tih delatnosti pre isteka roka od 
pet godina od dana nabavke, obveznik poreza je dužan da to prijavi nadležnom 
poreskom organu u roku od 30 dana od dana prestanka obavljanja delatnosti, 
poklona odnosno otuđenja, da plati porez na nasleđe i poklon koji bi bio dužan da 
plati da nije koristio poresku olakšicu i kamatu koja se plaća zbog docnje u 
plaćanju poreza, od dana nabavke do dana prijavljivanja.
U slučaju iz stava 2. ovog člana naslednik, odnosno 
poklonoprimac plaća porez na nasleđe i poklon po stopi iz člana 19. stav 1. 
ovog zakona.
Кada naslednik, odnosno poklonoprimac drugog naslednog 
reda stiče od ostavioca, odnosno poklonodavca iz stava 1. tačka 3) ovog člana 
istovremeno više od jednog stana, porez na nasleđe i poklon ne plaća se na onaj 
od nasleđenih, odnosno na poklon primljenih stanova u kome je naslednik, odnosno 
poklonoprimac imao prebivalište na dan smrti ostavioca, odnosno na dan prijema 
poklona, a ako ni u jednom od tih stanova nije imao prebivalište – na stan koji 
je najmanje površine.
Sticanje imovine u ostavinskom postupku prijemom 
ustupljenog naslednog dela, smatra se poklonom u smislu ovog zakona.
*Službeni glasnik RS, broj 80/2002
**Službeni glasnik RS, broj 135/2004
***Službeni glasnik RS, broj 61/2007
****Službeni glasnik RS, broj 5/2009
*****Službeni glasnik RS, broj 101/2010
*6Službeni glasnik RS, broj 47/2013
*7Službeni glasnik RS, broj 95/2018
Poreski kredit
Član 22.
Rezident Republike Srbije koji nasledi, odnosno na 
poklon primi, predmet oporezivanja iz člana 14. st. 2. i 3. ovog zakona koji 
se nalazi u inostranstvu, na koje nasleđe, odnosno poklon, je u državi na čijoj 
teritoriji se taj predmet nalazi porez plaćen, ima pravo na umanjenje poreza na 
nasleđe i poklon u Republici Srbiji utvrđenog prema odredbama ovog zakona, u 
visini poreza na nasleđe, odnosno na poklon, plaćenog u toj državi, a najviše do 
iznosa koji bi se platio primenom odredaba ovog zakona, na nasleđe, odnosno na 
poklon, ostvaren u toj državi.
*Službeni glasnik RS, broj 101/2010
**Službeni glasnik RS, broj 47/2013
Deo četvrti
POREZ NA PRENOS APSOLUTNIH PRAVA
Predmet oporezivanja
Član 23.
Porez na prenos apsolutnih prava plaća se kod prenosa 
uz naknadu:
1) prava svojine na nepokretnosti;
2) prava intelektualne svojine;
3) brisana je (vidi član 8. Zakona – 5/2009-3)
4) prava svojine na 
upotrebljavanom motornom vozilu – osim na mopedu, 
motokultivatoru, traktoru i radnoj mašini, prava svojine na 
upotrebljavanom plovilu, odnosno 
prava svojine na upotrebljavanom vazduhoplovu sa sopstvenim pogonom – osim državnog;
5) prava korišćenja
građevinskog zemljišta 
.
6) brisana je (vidi član 17. Zakona – 135/2004-50)
7) brisana je (vidi član 17. Zakona – 47/2013-3)
Porez na prenos apsolutnih prava plaća se i kod 
davanja građevinskog zemljišta u javnoj svojini u zakup, u skladu sa zakonom 
koji uređuje planiranje i izgradnju, odnosno 
vodnog zemljišta u javnoj svojini u zakup, u skladu sa zakonom kojim se uređuju 
vode, na period duži od jedne godine ili na 
neodređeno vreme, radi izgradnje objekata.
*Službeni glasnik RS, broj 135/2004
**Službeni glasnik RS, broj 101/2010
***Službeni glasnik RS, broj 47/2013
****Službeni glasnik RS, broj 95/2018
Član 24.
Prenosom uz naknadu, koji je predmet oporezivanja 
porezom na prenos apsolutnih prava, smatra se i:
1) sticanje prava svojine i drugih prava iz člana 23. 
ovog zakona na osnovu pravosnažne sudske odluke ili drugog 
pojedinačnog akta državnog, 
odnosno drugog nadležnog organa ili lica sa javnim ovlašćenjem;
2) sticanje prava svojine održajem;
3) prenos uz naknadu celokupne imovine pravnog lica;
4) prodaja stečajnog dužnika kao pravnog lica – ako 
kupac nije preuzeo obaveze pravnog lica koje je kupio, ili je preuzeo samo deo 
tih obaveza.
*Službeni glasnik RS, broj 47/2013
**Službeni glasnik RS, broj 95/2018
 Član 24a
Od oporezivanja porezom na prenos apsolutnih prava 
izuzima se:
1) prenos, odnosno sticanje apsolutnog prava iz čl. 23. 
i 24. ovog zakona na koji se plaća porez na dodatu vrednost, u skladu sa zakonom 
kojim se uređuje porez na dodatu vrednost;
2) prenos, odnosno sticanje apsolutnog prava iz čl. 23. 
i 24. ovog zakona po osnovu raspodele likvidacionog ostatka, koji se oporezuje u 
skladu sa zakonom koji uređuje oporezivanje dohotka građana, odnosno dobiti 
pravnih lica;
3) prenos apsolutnog prava iz člana 23. ovog zakona sa 
pravnog prethodnika na pravnog sledbenika u statusnoj promeni, u skladu sa 
zakonom kojim se uređuju privredna društva;
4) zamena motornog vozila, plovila, odnosno 
vazduhoplova izvršena u garantnom roku u skladu sa uslovima iz garancije, ako 
strane između kojih se zamena vrši, pored motornog vozila, plovila ili 
vazduhoplova koji se zamenjuju, ne daju drugoj strani i doplatu u novcu ili 
naknadu u drugom obliku;
5) sticanje prava svojine na posebnim delovima 
nepokretnosti deobom suvlasničke zajednice između suvlasnika u srazmeri sa 
njihovim suvlasničkim delovima na dan deobe;
6) prenos apsolutnih prava po osnovu eksproprijacije.
*Službeni glasnik RS, broj 47/2013
Poreski obveznik
Član 25.
Obveznik poreza na prenos apsolutnih prava je 
prodavac, odnosno prenosilac prava iz člana 23. stav 1. tač. 1), 2) i 4) 
ovog zakona.
U slučaju iz člana 23. stav 1. tačka 5) i stav 2. 
ovog zakona, obveznik poreza na prenos apsolutnih prava je lice kome se 
zemljište daje na 
korišćenje , odnosno u zakup
.
Brisan je raniji stav 3. (vidi član 20. Zakona - 
47/2013-3).
Кad se apsolutno pravo prenosi po osnovu ugovora o 
doživotnom izdržavanju, obveznik poreza je davalac izdržavanja.
U slučaju iz člana 24. ovog zakona, obveznik 
poreza na prenos apsolutnog prava je lice koje stiče apsolutno pravo.
Кad se apsolutno pravo prenosi po osnovu ugovora o 
razmeni, obveznik poreza određuje se u skladu sa st. 1. do 4. ovog člana za 
svako apsolutno pravo iz čl. 23. i 24. ovog zakona koje je predmet razmene.
*Službeni glasnik RS, broj 135/2004
**Službeni glasnik RS, broj 61/2007
***Službeni glasnik RS, broj 5/2009
****Službeni glasnik RS, broj 101/2010
*****Službeni glasnik RS, broj 47/2013
*6Službeni glasnik RS, broj 95/2018

Član 26.
Lice-rezident Republike Srbije obveznik je poreza na 
prenos apsolutnih prava iz člana 23. stav 1. tačka 2) ovog zakona za prenos 
ostvaren u Republici Srbiji i van njene teritorije.
Lice-nerezident Republike Srbije obveznik je poreza 
na prenos apsolutnih prava iz člana 23. stav 1. tačka 2) ovog zakona samo za 
prenos ostvaren na teritoriji Republike Srbije.
Porez na prenos apsolutnih prava u ostalim 
slučajevima iz čl. 23. i 24. ovog zakona plaća se na prenos tih prava, odnosno 
na davanje građevinskog, odnosno vodnog zemljišta u zakup iz člana 23. stav 2. ovog zakona, 
ostvaren na teritoriji Republike Srbije.
*Službeni glasnik RS, broj 5/2009
**Službeni glasnik RS, broj 101/2010
***Službeni glasnik RS, broj 95/2018
Poreska osnovica
Član 27.
Osnovica poreza na prenos apsolutnih prava je 
ugovorena cena u trenutku nastanka poreske obaveze, ukoliko nije niža od tržišne 
vrednosti.
Ukoliko nadležni poreski organ oceni da je ugovorena 
cena niža od tržišne, ima pravo da u roku od 60 dana od dana prijema 
poreske 
prijave podnete u skladu sa članom 36. stav 1. ovog zakona, odnosno od 
dana saznanja nadležnog poreskog organa za prenos, utvrdi poresku osnovicu u 
visini tržišne vrednosti.
Brisan je raniji stav 3. (vidi član 21. Zakona – 
135/2004-50)
Кad obveznik nema obavezu podnošenja poreske prijave u 
skladu sa članom 34. ovog zakona, rok iz stava 2. ovog člana počinje da teče od 
dana predaje javnom beležniku, odnosno poreskom organu, dokaza od značaja za 
ostvarivanje prava na poresko oslobođenje koje poreski organ ne može pribaviti 
razmenom podataka između državnih organa preko Servisne magistrale organa, u 
skladu sa zakonom kojim se uređuje elektronska uprava (u daljem tekstu: SMO), 
odnosno od dana isteka roka ostavljenog obvezniku u poreskom postupku za 
dostavljanje tih dokaza.
Ako poreski organ u roku iz st. 2. i 3. ovog člana ne 
utvrdi poresku osnovicu u visini tržišne vrednosti, poresku osnovicu čini 
ugovorena cena.
U slučaju iz člana 23. stav 1. tač. 4) i 5) 
i stav 2. ovog zakona, poresku osnovicu čini tržišna vrednost prava koja 
se prenose, odnosno daju u zakup, na dan nastanka poreske obaveze, koju utvrđuje 
nadležni poreski organ.
Brisan je raniji stav 5. (vidi član 24. Zakona - 
101/2010-240).
Кod prenosa apsolutnih prava iz člana 24. tačka 4) 
ovog zakona poreska osnovica je:
1) tržišna vrednost koju utvrđuje nadležni poreski 
organ u skladu sa stavom 5. ovog člana – ako kupac nije preuzeo obaveze pravnog 
lica koje je kupio;
2) razlika između tržišne vrednosti iz tačke 1) ovog 
stava i vrednosti preuzetih obaveza na dan zaključenja ugovora – ako je kupac 
preuzeo deo obaveza pravnog lica koje je kupio.
Ako se poreska osnovica utvrđuje za prenos prava na 
objektu koji je srušen pre isteka roka iz 
st. 2. i 3. ovog člana, tržišna vrednost 
tog objekta utvrđuje se prema tržišnoj vrednosti odgovarajućeg objekta, za 
srazmernu površinu.
U slučaju prenosa apsolutnog prava koji nije 
obuhvaćen odredbama st. 1. do 6. ovog člana, poresku osnovicu čini tržišna 
vrednost apsolutnog prava, koju utvrđuje nadležni poreski organ.
*Službeni glasnik RS, broj 135/2004
**Službeni glasnik RS, broj 61/2007
***Službeni glasnik RS, broj 47/2013
****Službeni glasnik RS, broj 95/2018
*****Službeni glasnik RS, broj 86/2019
Član 28.
Кod razmene prava iz čl. 23, 24. i 24a ovog zakona, 
poreska osnovica se utvrđuje za svako pravo koje je predmet razmene, u skladu sa 
odredbom člana 27. ovog zakona.
*Službeni glasnik RS, broj 61/2007
Nastanak poreske obaveze
Član 29.
Poreska obaveza nastaje danom zaključenja ugovora o 
prenosu apsolutnih prava, odnosno o davanju građevinskog, 
odnosno vodnog zemljišta u zakup iz 
člana 23. stav 2. ovog zakona, osim u 
slučajevima iz st. 2. do 9. ovog člana.
Кad je predmet ugovora iz stava 1. ovog člana 
nepokretnost kao buduća stvar, poreska obaveza nastaje primopredajom, odnosno 
stupanjem u posed nepokretnosti.
Кad nije sačinjen punovažan ugovor o prenosu prava na 
nepokretnosti, u smislu zakona kojim se uređuje promet nepokretnosti, smatraće 
se da je poreska obaveza nastala danom kada je sticalac prava na nepokretnosti 
stupio u posed nepokretnosti.
Ako se prenos apsolutnih prava vrši po osnovu ugovora 
o doživotnom izdržavanju, poreska obaveza nastaje danom smrti primaoca 
izdržavanja, odnosno danom smrti saugovarača ako je doživotno izdržavanje 
ugovoreno u korist trećeg lica, a ugovorom nije određeno da svojina prelazi na 
davaoca izdržavanja u trenutku smrti trećeg lica.
Кod sticanja prava na osnovu odluke suda, odnosno 
drugog akta državnog, odnosno drugog nadležnog organa ili lica sa javnim 
ovlašćenjem, poreska obaveza nastaje danom pravosnažnosti te odluke, odnosno 
danom konačnosti tog akta, osim u slučaju iz stava 2. ovog člana.
Кod sticanja prava svojine održajem (član 24. tačka 
2) ovog zakona), poreska obaveza nastaje danom pravosnažnosti sudske odluke 
kojom je to pravo utvrđeno.
Brisan je raniji stav 7. (vidi član 22. Zakona - 
47/2013-3).
Кod sticanja prava iz viška deobne stečajne mase 
poreska obaveza nastaje danom pravosnažnosti rešenja o deobi stečajne mase.
Кod sticanja prava raspodelom likvidacionog ostatka 
poreska obaveza nastaje danom donošenja odluke o raspodeli likvidacionog ostatka, 
a ako je protiv te odluke vođen spor – danom pravosnažnosti odluke kojom je 
okončan spor u vezi raspodele likvidacionog ostatka.
Ako ugovor o prenosu apsolutnog prava ugovor o 
zakupu, odluka suda, odnosno akt državnog, 
odnosno drugog nadležnog organa ili lica sa javnim ovlašćenjem 
ili drugi pravni 
osnov prenosa prava iz čl. 23. i 24. ovog zakona, nisu prijavljeni ili su 
prijavljeni neblagovremeno, ili obveznik nema 
obavezu podnošenja poreske prijave u skladu sa članom 34. ovog zakona, smatraće se da je poreska obaveza nastala danom 
saznanja nadležnog poreskog organa za prenos.
*Službeni glasnik RS, broj 5/2009
**Službeni glasnik RS, broj 101/2010
***Službeni glasnik RS, broj 47/2013
****Službeni glasnik RS, broj 95/2018
*****Službeni glasnik RS, broj 86/2019
Poreske stope
Član 30.
Stopa poreza na prenos apsolutnih prava iznosi 2,5%.
*Službeni glasnik RS, broj 5/2009
Poreska oslobođenja
Član 31.
Porez na prenos apsolutnih prava ne plaća se:
1) kad se apsolutno pravo prenosi radi izmirenja obaveza po osnovu javnih 
prihoda, u skladu sa propisima kojima se uređuje 
poreski postupak i poreska administracija;
2) kad se prenosi pravo svojine na nepokretnosti 
diplomatskih i konzularnih predstavništava stranih država, pod uslovom 
reciprociteta;
3) kod ulaganja apsolutnih prava u kapital privrednog 
društva – rezidenta Republike Srbije, u skladu sa zakonom kojim se uređuju 
privredna društva;
4) kad fizičko lice otkupom stambene zgrade ili stana 
u društvenoj, odnosno državnoj svojini sa stanarskim pravom, odnosno pravom 
dugoročnog zakupa, stekne svojinu ili susvojinu na toj zgradi, 
ili stanu, 
srazmerno učešću društvenog, odnosno državnog kapitala u ukupnom kapitalu 
prenosioca prava;
5) na razmenu zemljišta kojom najmanje 
jedno pravno ili fizičko lice kome je poljoprivreda 
pretežna delatnost, 
odnosno zanimanje pribavlja poljoprivredno ili šumsko zemljište radi njegovog 
grupisanja;
6) kad se po osnovu ugovora koji za predmet ima 
doživotno izdržavanje, pravo svojine na nepokretnosti prenosi na davaoca 
doživotnog izdržavanja – supružnika saugovarača, odnosno lice koje se u odnosu na 
saugovarača nalazi u prvom naslednom redu, na deo nepokretnosti koji bi davalac 
izdržavanja po zakonu nasledio od saugovarača da je na dan zaključenja tog ugovora 
otvoreno nasleđe saugovaračeve imovine;
7) brisana je (vidi član 15. Zakona – 5/2009-3)
8) na prenos uz naknadu ambulantnih vozila, 
specijalnih putničkih vozila za obuku kandidata za vozače sa ugrađenim duplim 
nožnim komandama, kao i putničkih vozila za taksi i "rent a car" koji su posebno 
označeni;
8a) kod prodaje pravnog lica kao stečajnog dužnika – u 
srazmeri sa učešćem društvenog, odnosno državnog kapitala u ukupnom kapitalu tog 
pravnog lica;
9) brisana je (vidi član 23. Zakona – 135/2004-50)
9a) na prenos apsolutnog prava iz čl. 23. ili 24. ovog 
zakona na imovini ili delu imovine subjekta privatizacije, uključujući i imovinu, 
odnosno deo imovine subjekta privatizacije u restrukturiranju, sa subjekta 
privatizacije na kupca imovine u postupku privatizacije, po propisima kojima se 
uređuje privatizacija
9b) brisana je (vidi član 15. Zakona – 5/2009-3)
10) brisana je (vidi član 15. Zakona – 5/2009-3)
11) brisana je (vidi član 15. Zakona – 5/2009-3)
12) na prenos apsolutnih prava iz člana 23. ovog 
zakona licu (ili nekom od lica) koje je, u skladu sa ugovorom o koncesiji, 
davalac koncesije, a koji prenos u postupku realizacije ugovora o koncesiji vrši 
privatni partner, ako je procenjena vrednost koncesije najmanje 50 miliona evra;
12a) na sticanje imovine, odnosno na ostvarivanje 
obeštećenja po zakonu kojim se uređuje vraćanje oduzete imovine i obeštećenje za 
oduzetu imovinu, odnosno po zakonu kojim se uređuje vraćanje (restitucija) 
imovine crkvama i verskim zajednicama;
12b) kod konverzije, 
odnosno pretvaranja prava korišćenja, odnosno prava 
zakupa, u pravo svojine na građevinskom zemljištu, u skladu sa zakonom kojim se 
uređuju planiranje i izgradnja, odnosno 
zakonom kojim se uređuje pretvaranje prava korišćenja u pravo svojine na 
građevinskom zemljištu uz naknadu;
12v) kod sticanja prava svojine na zemljištu po osnovu 
komasacije, odnosno urbane komasacije;
13) kada je obveznik Republika Srbija, autonomna 
pokrajina, odnosno jedinica lokalne samouprave;
14) kada je međunarodnim ugovorom koji je zaključila 
Republika Srbija uređeno da se neće plaćati porez na prenos apsolutnih prava.
U slučaju prestanka obavljanja taksi ili "rent a car" 
delatnosti, kao i u slučaju prodaje ili otuđenja uz naknadu na drugi način 
putničkog vozila pribavljenog za obavljanje tih delatnosti pre isteka roka od 
pet godina od dana nabavke, sticalac prava svojine na
putničkom 
vozilu je dužan da to prijavi nadležnom poreskom organu u roku od 
30 
dana od dana prestanka obavljanja delatnosti, prodaje odnosno otuđenja, 
a obveznik 
poreza - da plati porez na prenos apsolutnih prava koji bi bio dužan da plati 
da nije koristio poresku olakšicu i kamatu koja se plaća zbog docnje u plaćanju 
poreza, od dana nabavke do dana prijavljivanja.
Lice na koje je preneto pravo svojine na
putničkom vozilu za taksi ili "rent a car" koji je posebno označen, 
solidarni je jemac za izmirenje poreske obaveze na prenos apsolutnih prava u 
slučaju iz stava 2. ovog člana.
Odredba stava 1. tačka 3) ovog člana ne primenjuje se 
na prenos prava svojine na motornom vozilu,
 plovilu, 
odnosno vazduhoplovu.
*Službeni glasnik RS, broj 135/2004
**Službeni glasnik RS, broj 61/2007
***Službeni glasnik RS, broj 5/2009
****Službeni glasnik RS, broj 101/2010
*****Službeni glasnik RS, broj 47/2013
*6Službeni glasnik RS, broj 95/2018
Član 31a.
Porez na prenos apsolutnih prava ne plaća se na 
prenos prava svojine na stanu ili porodičnoj stambenoj zgradi (u daljem tekstu: 
stan), odnosno svojinskom udelu na stanu ili porodičnoj stambenoj zgradi
fizičkom licu koje kupuje prvi stan (u daljem tekstu: kupac prvog stana), za 
površinu koja za kupca prvog stana iznosi do 40 m² i za članove njegovog 
porodičnog domaćinstva koji od 1. jula 2006. godine nisu imali u svojini, 
odnosno susvojini stan na teritoriji Republike Srbije do 15 m² po svakom članu 
(u daljem tekstu: odgovarajući stan), pod uslovom da:
1) je kupac prvog stana punoletni državljanin Republike 
Srbije, sa prebivalištem na teritoriji Republike Srbije;
2) kupac prvog stana od 1. jula 2006. godine do dana 
overe ugovora o kupoprodaji na osnovu koga kupac stiče prvi stan, nije imao u 
svojini, odnosno susvojini stan na teritoriji Republike Srbije.
Ako kupac prvog stana kupuje svojinski udeo na stanu, 
pravo na poresko oslobođenje iz stava 1. ovog člana ostvaruje se u srazmeri sa 
svojinskim udelom u odnosu na površinu do 40 m², odnosno do 15 m².
Porodičnim domaćinstvom kupca prvog stana, u smislu 
stava 1. ovog člana, smatra se zajednica života, privređivanja i trošenja prihoda 
kupca prvog stana, njegovog supružnika, kupčeve dece, kupčevih usvojenika, dece 
njegovog supružnika, usvojenika njegovog supružnika, kupčevih roditelja, njegovih 
usvojitelja, roditelja njegovog supružnika, usvojitelja kupčevog supružnika, sa 
istim prebivalištem kao kupac prvog stana.
Ako je površina stana koji kupac prvog stana kupuje 
veća od površine odgovarajućeg stana iz stava 1. ovog člana, porez se plaća na 
prenos prava svojine na razliku površine kupljenog i površine odgovarajućeg 
stana.
*Službeni glasnik RS, broj 61/2007
**Službeni glasnik RS, broj 47/2013
Član 31b.
Pravo na poresko oslobođenje u skladu sa odredbama 
člana 31a ovog zakona nema obveznik koji pravo svojine na stanu prenosi:
1) licu na osnovu čije prve kupovine stana je jednom 
ostvareno pravo na refundaciju poreza na dodatu vrednost, u skladu sa zakonom 
kojim se uređuje porez na dodatu vrednost, ili na poresko oslobođenje od plaćanja 
poreza na prenos apsolutnih prava u skladu sa odredbama ovog stava i člana 31a 
ovog zakona;
2) članu porodičnog domaćinstva kupca prvog stana za 
koga je jednom ostvareno pravo na refundaciju poreza na dodatu vrednost, u 
skladu sa zakonom kojim se uređuje porez na dodatu vrednost, ili na poresko 
oslobođenje od plaćanja poreza na prenos apsolutnih prava u skladu sa odredbama 
ovog stava i člana 31a ovog zakona.
Nadležni poreski organ vodi evidenciju o ugovorima o 
kupoprodaji stanova za koje je taj organ utvrdio pravo na poresko oslobođenje u 
skladu sa odredbama stava 1. ovog člana i člana 31a ovog zakona, o iznosima 
poreza na prenos apsolutnih prava koji zbog toga nisu naplaćeni na teritoriji 
jedinice lokalne samouprave, o kupcima prvog stana i o članovima njihovog 
porodičnog domaćinstva za koje je to pravo iskorišćeno.
Nadležni poreski organ je dužan da tromesečno, u roku 
od dvadeset dana po isteku tromesečja, Ministarstvu finansija – organizacionoj 
jedinici nadležnoj za poslove budžeta, dostavlja izveštaj o iznosima poreza iz 
stava 2. ovog člana, u prethodnom tromesečju.
*Službeni glasnik RS, broj 61/2007
Deo peti
UTVRĐIVANJE I NAPLATA POREZA NA IMOVINU
Član 32.
Utvrđivanje i naplata poreza na imovinu, poreza na 
nasleđe i poklon i poreza na prenos apsolutnih prava vrši se na način 
određen 
ovim zakonom.
U pogledu načina utvrđivanja, postupka po pravnim 
lekovima, načina i rokova plaćanja poreza, kamate, povraćaja poreza, zastarelosti 
naplate, prinudne naplate, kaznenih odredaba i ostalog što nije posebno uređeno 
ovim zakonom, primenjuje se zakon kojim se uređuje poreski postupak i poreska 
administracija.
*Službeni glasnik RS, broj 135/2004
Utvrđivanje poreza
Član 33.
Obveznik poreza na imovinu koji vodi poslovne knjige 
porez na imovinu utvrđuje samooporezivanjem. 
Porez na imovinu utvrđuje rešenjem organ jedinice 
lokalne samouprave na čijoj teritoriji se nalazi nepokretnost za koju se 
utvrđuje porez (u daljem tekstu: nadležni organ jedinice lokalne samouprave), i 
to:
1) obvezniku koji ne vodi poslovne knjige;
2) obvezniku koji vodi poslovne knjige, u postupku 
kontrole, ako obveznik nije utvrdio poresku obavezu ili ju je utvrdio netačno 
ili nepotpuno.
Nadležni organ jedinice lokalne samouprave utvrđivanje 
poreza vrši na osnovu podataka iz poreske prijave, poslovnih knjiga poreskog 
obveznika, podataka iz evidencija nadležnih organa i drugih podataka kojima taj 
organ raspolaže, a od značaja su za utvrđivanje poreske obaveze.
Rešenje o utvrđivanju poreza na imovinu obvezniku koji 
ne vodi poslovne knjige, na osnovu podataka u poreskoj prijavi i drugih podataka 
kojima raspolaže, nadležni organ jedinice lokalne samouprave može doneti 
neposrednim odlučivanjem, bez prethodnog izjašnjavanja obveznika o činjenicama koje 
su od značaja za odlučivanje.
Promene u toku poreske godine od značaja za visinu 
obaveze po osnovu poreza na imovinu ne utiču na utvrđivanje poreske obaveze za tu 
godinu istom obvezniku (koji vodi, odnosno koji ne vodi poslovne knjige), osim u 
slučaju iz člana 12. stav 3. ovog zakona.
*Službeni glasnik RS, broj 95/2018
Član 33a
Za svrhu oporezivanja porezom na nasleđe i poklon, 
odnosno porezom na prenos apsolutnih prava, nasleđe i poklon koji su ostvareni – 
primljeni u stranoj valuti, odnosno prenos apsolutnih prava izvršen uz naknadu u 
stranoj valuti, konvertuje se iz strane valute u dinar, na dan nastanka poreske 
obaveze, po kursu za konverziju iznosa iz strane valute u dinar uređenim zakonom 
kojim su uređeni poreski postupak i poreska administracija.
*Službeni glasnik RS, broj 47/2013
Član 33b
Poreska prijava za utvrđivanje poreza na imovinu ne 
podnosi se kad obvezniku koji ne vodi poslovne knjige, po osnovu isprave koju je 
sastavio, overio ili potvrdio javni beležnik (u daljem tekstu: izvršenje radnje), 
odnosno pravosnažne odluke koju je javni beležnik doneo u vršenju zakonom 
poverenih javnih ovlašćenja, poreska obaveza nastaje ili prestaje danom izvršenja 
radnje, odnosno danom pravosnažnosti odluke.
Javni beležnik dužan je da ispravu iz stava 1. ovog 
člana u roku od 24 sata od trenutka izvršenja radnje, odnosno pravosnažnu odluku 
koju je doneo u okviru zakonom poverenih javnih ovlašćenja u roku od 24 sata od 
dana pravosnažnosti, po službenoj dužnosti, učini dostupnom, odnosno dostavi 
kroz elektronski šalter putem kojeg se dostavljaju isprave i razmenjuju podaci u 
postupku upisa u katastar nepokretnosti i katastar vodova (u daljem tekstu: 
e-šalter) republičkom organu nadležnom za poslove katastra nepokretnosti i 
katastra vodova (u daljem tekstu: organ nadležan za poslove katastra), odnosno 
preko e-šaltera i SMO nadležnom organu jedinice lokalne samouprave.
Javni beležnik dužan je da uz ispravu, odnosno odluku 
iz stava 1. ovog člana, na način i u rokovima iz stava 2. ovog člana, dostavi i 
podatke iz izjašnjenja obveznika koji ne vodi poslovne knjige o:
1) pravu na poresko oslobođenje po osnovu čl. 12. do 
12b ovog zakona, odnosno na poreski kredit po osnovu člana 13. ovog zakona;
2) tome da li je zemljište na kojem obveznik stiče 
pravo iz člana 2. stav 1. ovog zakona granično sa zemljištem na kome je obveznik 
imalac prava, tako da je njihova ukupna površina preko 10 ari, odnosno da li je 
prestankom prava na delu zemljišta tom obvezniku površina preostalog dela 
zemljišta tog obveznika do 10 ari;
3) korisnoj površini nepokretnosti koja je predmet 
oporezivanja; 
4) godini u kojoj je izvršena izgradnja, odnosno 
poslednja rekonstrukcija objekta.
Javni beležnik dužan je da uz ispravu, odnosno odluku 
iz stava 1. ovog člana, na način i u rokovima iz stava 2. ovog člana, dostavi i:
1) dokaze od značaja za utvrđivanje poreske obaveze, 
odnosno za ostvarivanje prava na poresko oslobođenje ili poreski kredit, koje mu 
je dostavio obveznik koji ne vodi poslovne knjige do izvršenja radnje, odnosno do 
pravosnažnosti odluke;
2) podatke o ispravi koju je sastavio, overio ili 
potvrdio javni beležnik, odnosno o pravosnažnoj odluci koju je javni beležnik 
doneo u vršenju zakonom poverenih javnih ovlašćenja i o nepokretnosti koja je 
predmet oporezivanja (o vrsti, mestu, načinu korišćenja neizgrađenog građevinskog 
zemljišta i dr.).
Danom isteka roka iz stava 2. ovog člana smatraće se 
da je nadležni organ jedinice lokalne samouprave saznao za nastanak, odnosno 
prestanak poreske obaveze koji se vrši po osnovu isprave ili odluke iz stava 1. 
ovog člana i da je primio podatke iz stava 3. i stava 4. tačka 2) ovog člana, 
kao i dokaze iz stava 4. tačka 1) ovog člana.
Кad obveznik koji ne vodi poslovne knjige javnom 
beležniku nije dostavio izjašnjenje po svim tačkama iz stava 3. ovog člana, ili 
kad nije dostavio sve dokaze od značaja za utvrđivanje poreske obaveze, odnosno 
za ostvarivanje prava na poresko oslobođenje, odnosno na poreski kredit, koje 
nadležni organ jedinice lokalne samouprave ne može pribaviti razmenom podataka 
između državnih organa preko SMO, obveznik je dužan da te podatke, odnosno 
dokaze dostavi nadležnom organu jedinice lokalne samouprave u roku od 30 dana od 
isteka roka iz stava 2. ovog člana, ili na zahtev tog organa u ostavljenom roku u 
poreskom postupku.
Ako obveznik koji ne vodi poslovne knjige u propisanom, 
odnosno ostavljenom roku ne dostavi podatke, odnosno dokaze iz stava 6. ovog 
člana, smatraće se da njima ne raspolaže, pa se poreska obaveza utvrđuje na 
osnovu podataka i dokaza kojima raspolaže nadležni organ jedinice lokalne 
samouprave.
Javni beležnik dužan je da potpisano izjašnjenje 
obveznika o podacima iz stava 3. ovog člana združi u spis predmeta i primerak 
dostavi nadležnom organu jedinice lokalne samouprave, u roku iz stava 2. ovog 
člana.
Izuzetno od st. 1. do 8. ovog člana, lice kome po 
osnovu nasleđa nepokretnosti, za koju ne postoje podaci u katastru nepokretnosti 
i katastru vodova, nastane obaveza po osnovu poreza na imovinu kao obvezniku 
koji ne vodi poslovne knjige, dužno je da podnese poresku prijavu za utvrđivanje 
poreza na imovinu, ili danom pravosnažnosti odluke po osnovu koje je nasleđe 
ostvareno, preko javnog beležnika koji je doneo tu odluku u vršenju zakonom 
poverenih javnih ovlašćenja, ili nadležnom organu jedinice lokalne samouprave u 
roku od 30 dana od dana pravosnažnosti odluke.
Javni beležnik dužan je da primljenu poresku prijavu iz 
stava 9. ovog člana, popunjenu i potpisanu od strane obveznika, sa pravosnažnom 
odlukom koju je doneo u vršenju zakonom poverenih javnih ovlašćenja i dokazima od 
značaja za utvrđivanje poreske obaveze koje mu je obveznik predao do dana 
pravosnažnosti te odluke, u roku od 24 sata od dana pravosnažnosti, po službenoj 
dužnosti, dostavi u skladu sa stavom 2. ovog člana.
Danom predaje poreske prijave javnom beležniku u 
skladu sa stavom 9. ovog člana, smatraće se da je obveznik koji ne vodi poslovne 
knjige poresku prijavu predao neposredno nadležnom organu jedinice lokalne 
samouprave.
*Službeni glasnik RS, broj 86/2019
Član 33v
Obveznik poreza na imovinu dužan je da podnese poresku 
prijavu nadležnom organu jedinice lokalne samouprave, 
osim u slučaju iz člana 33b st. 1. do 8. ovog zakona, u roku od 30 dana, za:
1) imovinu za koju nastane poreska obaveza
, računajući od dana nastanka poreske obaveze;
2) imovinu za koju prestane poreska obaveza
, računajući od dana prestanka poreske obaveze;
3) imovinu koju preduzetnik koji vodi poslovne knjige 
počne da evidentira u poslovnim knjigama, računajući od dana evidentiranja;
4) imovinu koju preduzetnik koji vodi poslovne knjige 
prestane da evidentira u poslovnim knjigama, računajući od dana prestanka 
evidentiranja;
5) imovinu u poslovnim knjigama fizičkog lica koje je 
izgubilo svojstvo preduzetnika koji vodi poslovne knjige (odjavom, po sili zakona 
i dr.), računajući od dana prestanka tog svojstva;
6) nepokretnost za koju je obvezniku prestalo pravo na 
poresko oslobođenje u skladu sa članom 12. st. 3. i 4. ovog zakona, računajući od 
184. dana od dana njenog ustupanja drugom licu radi ostvarivanja prihoda.
Izuzetno od
stava 1. ovog 
člana, obveznik koji vodi poslovne knjige za imovinu za koju je, u periodu od 1. 
januara poreske godine do 31. marta poreske godine nastala poreska obaveza ili 
je došlo do druge promene iz stava 1. tač. 2) do 6) ovog člana, poresku prijavu 
podnosi u okviru prijave kojom prijavljuje utvrđeni porez za poresku godinu za 
sve nepokretnosti na teritoriji iste jedinice lokalne samouprave, ili prijavu 
podnosi nakon podnošenja te prijave, do 31. marta poreske godine.
Poreska prijava podnosi se i za imovinu za koju 
obveznik ima pravo na poresko oslobođenje.
*Službeni glasnik RS, broj 95/2018
**Službeni glasnik RS, broj 86/2019
Član 33g
Za imovinu za koju je podneo poresku prijavu u skladu 
sa ovim zakonom, obveznik koji vodi poslovne knjige dužan je da do 31. marta 
svake sledeće poreske godine podnese poresku prijavu sa utvrđenim porezom za tu 
godinu.
Za imovinu za koju je podneo poresku prijavu u skladu 
sa ovim zakonom, odnosno za koju se ne podnosi poreska prijava u skladu sa 
članom 33b stav 1. ovog zakona, obveznik koji ne vodi poslovne knjige dužan je da 
podnese poresku prijavu ako je došlo do promene od uticaja na visinu poreske 
obaveze za tu imovinu, o kojoj nisu sadržani podaci u podnetoj poreskoj prijavi 
ili u drugim podacima koje je javni beležnik dostavio nadležnom organu jedinice 
lokalne samouprave u skladu sa članom 33b stav 3. ovog zakona.
Prijava iz stava 2. ovog člana podnosi se od 1. do 31. 
januara poreske godine koja sledi godini u kojoj je došlo do promene koja se 
prijavljuje, osim u slučaju iz člana 33v stav 1. tačka 6) ovog zakona.
*Službeni glasnik RS, broj 95/2018
**Službeni glasnik RS, broj 86/2019
Član 34.
Poreska prijava ne podnosi se za utvrđivanje poreza na 
nasleđe i poklon, odnosno poreza na prenos apsolutnih prava, po osnovu isprave 
koju je sastavio, overio ili potvrdio javni beležnik, odnosno pravosnažne odluke 
koju je javni beležnik doneo u vršenju zakonom poverenih javnih ovlašćenja, u 
slučaju kad u skladu sa čl. 17. i 29. ovog zakona poreska obaveza nastaje danom 
sastavljanja, overe ili potvrđivanja isprave (u daljem tekstu: izvršenje radnje), 
odnosno danom pravosnažnosti odluke koju je doneo javni beležnik, i to za:
1) nasleđe stvari i prava iz člana 14. ovog zakona 
ostvareno po osnovu pravosnažnog rešenja o nasleđivanju koje je doneo javni 
beležnik u vršenju zakonom poverenih javnih ovlašćenja;
2) poklon stvari i prava iz člana 14. ovog zakona 
ostvaren u ostavinskom postupku koji sprovodi javni beležnik u vršenju zakonom 
poverenih javnih ovlašćenja, odnosno za poklon prava na nepokretnosti ostvaren po 
osnovu isprave koju je sastavio, overio ili potvrdio javni beležnik ili 
pravosnažne odluke koju je doneo javni beležnik;
3) prenos apsolutnih prava na nepokretnosti. 
Javni beležnik dužan je da ispravu iz stava 1. ovog 
člana, u roku od 24 sata od trenutka izvršenja radnje, odnosno pravosnažnu odluku 
koju je doneo u okviru zakonom poverenih javnih ovlašćenja, u roku od 24 sata od 
dana pravosnažnosti, po službenoj dužnosti, kroz e-šalter, odnosno kroz e-šalter 
i preko SMO, dostavi organu nadležnom za poslove katastra.
Javni beležnik dužan je da uz ispravu, odnosno odluku 
iz stava 1. ovog člana, na način i u rokovima iz stava 2. ovog člana, dostavi:
1) izjašnjenje obveznika da li postoje dugovi, troškovi 
i drugi tereti koje je obveznik poreza na nasleđe dužan da isplati ili na drugi 
način namiri iz nasleđene imovine (u daljem tekstu: dugovi), odnosno da li 
obveznik poreza na nasleđe i poklon smatra da ima pravo na poresko oslobođenje po 
osnovu člana 21. ovog zakona ili na poreski kredit po osnovu člana 22. ovog 
zakona, odnosno da li obveznik poreza na prenos apsolutnih prava smatra da ima 
pravo na poresko oslobođenje po osnovu čl. 31. do 31b ovog zakona;
2) dokaze od značaja za utvrđivanje poreske obaveze, 
odnosno izjavu kupca prvog stana iz člana 36. stav 2. ovog zakona, koje mu je 
dostavio obveznik do izvršenja radnje, odnosno do donošenja odluke;
3) podatke o ispravi koju je sastavio, overio ili 
potvrdio javni beležnik, odnosno o pravosnažnoj odluci koju je javni beležnik 
doneo u vršenju zakonom poverenih javnih ovlašćenja. 
Organ nadležan za poslove katastra dužan je da 
primljenu ispravu iz stava 1. ovog člana i izjašnjenja, dokaze, izjavu i podatke iz 
stava 3. ovog člana, odmah po prijemu, po službenoj dužnosti, kroz e-šalter, 
dostavi poreskom organu. 
Danom isteka roka iz stava 4. ovog člana smatraće se 
da je poreski organ saznao za nasleđe i poklon, odnosno za prenos apsolutnih 
prava koji se vrši po osnovu isprave ili odluke iz stava 1. ovog člana i da je 
primio izjašnjenje, dokaze, izjavu i podatke iz stava 3. ovog člana.
Кad obveznik javnom beležniku nije dostavio, ili nije 
dostavio sve dokaze od značaja za utvrđivanje poreske obaveze, koje poreski organ 
ne može pribaviti razmenom podataka između državnih organa preko SMO, odnosno 
kad nije dostavio izjašnjenje ili izjavu iz stava 3. tač. 1) i 2) ovog člana, 
obveznik je dužan da ih na zahtev poreskog organa dostavi tom organu u 
ostavljenom roku u poreskom postupku.
Ako obveznik u ostavljenom roku ne dostavi dokaze, 
odnosno izjašnjenje ili izjavu iz stava 3. tač. 1) i 2) ovog člana, smatraće se da 
obveznik ne raspolaže dokazima, odnosno da izjava nije podneta, odnosno da ne 
postoje dugovi, odnosno da obveznik nema pravo na poresko oslobođenje ili na 
poreski kredit.
*Službeni glasnik RS, broj 86/2019
Član 35.
Obveznik poreza na nasleđe i poklon dužan je da podnese poresku prijavu,
sa odgovarajućom dokumentacijom potrebnom za 
utvrđivanje poreza u roku od 30 dana od dana nastanka poreske obaveze 
u smislu 
člana 17. st. 1. do 4. ovog zakona, osim u 
slučaju iz člana 34. ovog zakona.
Prijava iz stava 1. ovog člana podnosi se poreskom 
organu – organizacionoj jedinici nadležnoj za teritoriju na kojoj obveznik – 
fizičko lice ima prebivalište, odnosno boravište, odnosno poreskom organu – 
organizacionoj jedinici nadležnoj za teritoriju na kojoj obveznik – pravno lice 
ima sedište. 
Izuzetno od stava 2. ovog člana, poreska prijava za 
utvrđivanje poreza na poklon koji za predmet ima samo nepokretnost, podnosi se 
poreskom organu – organizacionoj jedinici nadležnoj za teritoriju na kojoj se 
nalazi nepokretnost koju poreski obveznik prima na poklon.
Ako obveznik iz 
stava 2. ovog člana nema 
prebivalište, odnosno boravište, odnosno nema sedište u Republici Srbiji, 
prijava se podnosi poreskom organu – 
organizacionoj jedinici nadležnoj za teritoriju na kojoj se nalazi 
predmet nasleđa, odnosno poklona, ili 
poreskom organu – organizacionoj jedinici nadležnoj za teritoriju u kojoj je 
ostavilac, odnosno poklonodavac imao, ili ima prebivalište, odnosno sedište.
Brisan je raniji stav 5. (vidi član 12. Zakona - 
86/2019-29)
*Službeni glasnik RS, broj 61/2007
**Službeni glasnik RS, broj 47/2013
***Službeni glasnik RS, broj 95/2018
****Službeni glasnik RS, broj 86/2019
Član 36.
Obveznik poreza na prenos apsolutnih prava dužan je 
da podnese poresku prijavu u roku od 30 dana od dana nastanka poreske 
obaveze, u smislu člana 29. 
st. 1. do 8. ovog zakona, sa odgovarajućom 
dokumentacijom potrebnom za utvrđivanje poreza
, osim u slučaju iz člana 34.
ovog 
zakona.
Obveznik poreza na prenos apsolutnih prava, za svrhu 
ostvarivanja prava na poresko oslobođenje iz člana 31a ovog zakona,
poreskom organu dostavlja
dokumentaciju iz stava 1. ovog člana
i overenu izjavu kupca da kupuje 
prvi stan za sebe, odnosno za sebe i određene članove njegovog porodičnog 
domaćinstva, kao i druge dokaze iz kojih proizlazi da su ispunjeni uslovi za 
oslobođenje po tom osnovu koje mu je pružio kupac prvog stana.
Sadržinu i obrazac izjave iz stava 2. ovog člana 
bliže uređuje ministar nadležan za poslove finansija.
Prijava iz stava 1. ovog člana podnosi se poreskom 
organu – organizacionoj jedinici nadležnoj za 
teritoriju na kojoj se nalazi nepokretnost – u slučaju prenosa 
apsolutnih prava na nepokretnosti 
, odnosno davanja građevinskog, 
odnosno vodnog zemljišta u 
javnoj svojini u zakup iz člana 23. stav 2. ovog zakona.
U slučaju prenosa ostalih apsolutnih prava – prijava 
se podnosi poreskom organu – organizacionoj 
jedinici nadležnoj za teritoriju na kojoj obveznik – fizičko lice 
ima prebivalište, odnosno boravište, odnosno 
– organizacionoj jedinici nadležnoj za teritoriju 
na kojoj 
obveznik – pravno lice 
ima sedište.
Ako obveznik nema prebivalište, odnosno boravište, 
odnosno nema sedište u Republici Srbiji, za prenos apsolutnih prava iz 
stava 5. ovog člana prijava se podnosi poreskom organu 
– organizacionoj jedinici nadležnoj za teritoriju na kojoj je prenos ostvaren.
Na istovremeni prenos prava svojine na nepokretnosti i 
ostalih apsolutnih prava, kao i na prenos iz člana 24. tač. 3) i 4) ovog zakona 
prijava iz stava 1. ovog člana podnosi se poreskom organu iz stava 5, odnosno 
stava 6. ovog člana.
U slučaju iz člana 24a tačka 5) ovog zakona, u roku od 
30 dana od dana zaključenja, odnosno pravosnažnosti akta kojim se vrši deoba 
suvlasničke zajednice, suvlasnici nepokretnosti poreskom organu iz stava 4. ovog 
člana podnose poresku prijavu sa dokumentacijom iz koje se može utvrditi da li 
je deoba izvršena u srazmeri sa idealnim suvlasničkim delovima.
*Službeni glasnik RS, broj 135/2004
**Službeni glasnik RS, broj 61/2007
***Službeni glasnik RS, broj 5/2009
****Službeni glasnik RS, broj 101/2010
*****Službeni glasnik RS, broj 47/2013
*6Službeni glasnik RS, broj 95/2018
*7Službeni glasnik RS, 
broj 86/2019
Član 36a
Brisan je  
(vidi član 28. Zakona - 95/2018-260)
 Član 37.
Brisan je 
(vidi član 28. Zakona - 95/2018-260)
Član 38.
Prestao je da važi (vidi 
Odluku SUS – 45/2002-34)
Član 38a
Prestao je da važi član 38a koji je dodat u broju 
135/2004 (vidi 
Odluku US - 57/2012-17)
Član 38b
Porez na imovinu utvrđuje se za kalendarsku godinu, 
primenom odredaba ovog zakona, kao i odluke skupštine jedinice lokalne 
samouprave na čijoj teritoriji se imovina nalazi o stopama poreza na imovinu, 
odluke kojom su određene zone (uključujući i najopremljenije zone) i akta o 
koeficijentima za nepokretnosti u zonama, koji važe na dan 15. decembra tekuće 
godine.
Za imovinu za koju poreska obaveza nastane u toku 
poreske godine, porez na imovinu za tu godinu utvrđuje se za period od nastanka 
poreske obaveze do isteka te godine, odnosno do prestanka poreske obaveze u toj 
godini.
*Službeni glasnik RS, broj 47/2013
Član 39.
Porez na imovinu obveznik koji ne vodi poslovne knjige 
plaća tromesečno, u iznosu utvrđenom rešenjem, srazmernom broju dana u tromesečju 
za koje se porez plaća u odnosu na poresku obavezu utvrđenu za poresku godinu, u 
roku od 45 dana od dana početka tromesečja, na propisani uplatni račun javnih 
prihoda.
Do dospelosti poreske obaveze po rešenju o utvrđivanju 
poreza na imovinu za poresku godinu, obveznik iz stava 1. ovog člana porez plaća 
akontaciono – u visini obaveze za poslednje tromesečje prethodne poreske godine.
Pozitivnu razliku između poreza utvrđenog rešenjem 
organa jedinice lokalne samouprave i akontaciono plaćenog poreza na imovinu za 
tromesečje za koje je poreska obaveza dospela, obveznik iz stava 1. ovog člana 
dužan je da plati u roku od 15 dana od dana dostavljanja prvostepenog rešenja o 
utvrđivanju poreza.
Ako je obveznik akontaciono platio više poreza nego 
što je bio dužan da plati prema obavezi utvrđenoj rešenjem, više plaćeni porez 
uračunava se za namirenje dospelog neizmirenog poreza na imovinu za druge 
nepokretnosti, ili poreza za naredno tromesečje, ili se obvezniku vraća na njegov 
zahtev.
Obveznik koji ne vodi poslovne knjige za imovinu za 
koju u toku poreske godine poreska obaveza nastane, odnosno koju prestane da 
evidentira u poslovnim knjigama, odnosno za koju u toku poreske godine prestane 
pravo na poresko oslobođenje u skladu sa članom 12. st. 3. i 4. ovog zakona, 
porez za tromesečje u kome je došlo do te promene plaća u srazmernom iznosu od 
dana te promene do isteka tog tromesečja, u roku od 45 dana od dana početka 
tromesečja.
Izuzetno od stava 5. ovog člana, ako rešenje o 
utvrđenom porezu nije dostavljeno do isteka roka od 45 dana od dana početka 
tromesečja, ili je period od dostavljanja rešenja do isteka tog roka kraći od 15 
dana, porez se plaća u roku od 15 dana od dana dostavljanja rešenja.
Porez za tromesečja koja slede tromesečju u kome je 
došlo do promene iz stava 5. ovog člana u poreskoj godini, plaća se u skladu sa 
st. 1. i 6. ovog člana. 
Ako se po proteku poreske godine obvezniku utvrdi 
poreska obaveza za tu godinu, utvrđeni porez se plaća u roku od 15 dana od dana 
dostavljanja rešenja.
Za imovinu za koju poreska obaveza prestane u toku 
poreske godine nakon utvrđivanja poreza za tu godinu, utvrđeni porez umanjuje se 
za pripadajući porez za tu imovinu počev od dana prestanka poreske obaveze.
Porez na imovinu obveznik koji ne vodi poslovne knjige 
može platiti u manjem broju rata od zakonom propisanih, uključujući plaćanje 
utvrđenog poreza odjednom, do dospelosti poreske obaveze za svako tromesečje.

Na dugovani porez za svako tromesečje i na iznose 
akontacija koji nisu plaćeni u propisanom roku, od narednog dana od dana 
dospelosti obračunava se kamata.
*Službeni glasnik RS, broj 95/2018
Član 39a
Brisan je član 39a koji je dodat u broju 135/2004 
(vidi član 21. Zakona – 5/2009-3)
Član 39b.
Nadležni poreski organ utvrđuje pravo na poresko 
oslobođenje u skladu sa odredbama čl. 31a i 31b stav 1. ovog zakona, na osnovu 
podataka kojima raspolaže, izjave kupca iz člana 36. stav 2. 
ovog zakona, kao i drugih dokaza da su ispunjeni uslovi za ostvarivanje tog prava.
*Službeni glasnik RS, broj 61/2007
**Službeni glasnik RS, broj 95/2018
Član 39v
Obveznik koji vodi poslovne knjige porez na imovinu 
plaća tromesečno, u iznosu koji je srazmeran broju dana u tromesečju za koje se 
porez plaća u odnosu na poresku obavezu utvrđenu za poresku godinu, u roku od 45 
dana od dana početka tromesečja, na propisani uplatni račun javnih prihoda. 
Do utvrđivanja poreza za poresku godinu, obveznik iz 
stava 1. ovog člana porez na imovinu plaća akontaciono, u visini obaveze za 
poslednje tromesečje prethodne poreske godine.
Obveznik iz stava 1. ovog člana dužan je da pozitivnu 
razliku između utvrđenog i akontaciono plaćenog poreza na imovinu za prvo 
tromesečje, plati do 31. marta poreske godine. 
Ako je iznos utvrđenog poreza na imovinu koji se plaća 
za prvo tromesečje poreske godine, manji od akontaciono plaćenog poreza za to 
tromesečje, obveznik iz stava 1. ovog člana poresku obavezu za drugo tromesečje 
umanjuje za iznos više plaćenog poreza za prvo tromesečje te godine.
Obveznik koji vodi poslovne knjige, za imovinu za koju 
poreska obaveza nastane, odnosno koju počne da evidentira u poslovnim knjigama, 
odnosno za koju prestane pravo na poresko oslobođenje u skladu sa članom 12. st. 
3. i 4. ovog zakona, u toku poreske godine, i to:
1) u prvom tromesečju poreske godine – porez za prvo 
tromesečje plaća do 31. marta poreske godine, u srazmernom iznosu od dana te 
promene do 31. marta poreske godine;
2) u drugom, trećem ili četvrtom tromesečju poreske 
godine – porez za tromesečje u kome je došlo do te promene plaća u srazmernom 
iznosu od dana te promene do isteka tog tromesečja, u roku od 45 dana od dana 
početka tromesečja, a ako je rok od te promene do isteka roka za plaćanje kraći 
od 30 dana – u roku od 30 dana od dana te promene; 
3) za tromesečja u poreskoj godini koja slede 
tromesečju u kome je došlo do te promene porez plaća u roku od 45 dana od dana 
početka svakog tromesečja. 
Fizičko lice koje postane obveznik koji vodi poslovne 
knjige, za imovinu koju evidentira u poslovnim knjigama porez utvrđuje 
samooporezivanjem od dana evidentiranja a plaća u rokovima iz st. 1, 3. i 5. ovog 
člana. 
Za imovinu iz člana 33v stav 1. tač. 4) i 5) ovog 
zakona obveznik prestaje da vrši utvrđivanje poreza samooporezivanjem od dana 
prestanka evidentiranja u poslovnim knjigama, odnosno od dana prestanka svojstva 
obveznika koji vodi poslovne knjige, od kada organ jedinice lokalne samouprave za 
tu imovinu porez utvrđuje rešenjem. 
Za imovinu za koju poreska obaveza prestane u toku 
poreske godine nakon utvrđivanja poreza za tu godinu, utvrđeni porez umanjuje se 
za pripadajući porez za tu imovinu počev od dana prestanka poreske obaveze.
Porez na imovinu obveznik koji vodi poslovne knjige 
može platiti u manjem broju rata od zakonom propisanih, uključujući plaćanje 
utvrđenog poreza odjednom, do dospelosti poreske obaveze za svako tromesečje.

Na dugovani porez za svako tromesečje i na iznose 
akontacija koji nisu plaćeni u propisanom roku, od narednog dana od dana 
dospelosti obračunava se kamata.
*Službeni glasnik RS, broj 95/2018
Član 40.
Porez na nasleđe i poklon i porez na prenos apsolutnih 
prava utvrđuju se rešenjem poreskog organa a plaćaju u roku od 15 dana od dana 
dostavljanja rešenja.
Poreski organ iz stava 1. ovog člana dužan je da u 
elektronskom obliku vodi evidenciju o ugovorenoj, odnosno tržišnoj vrednosti 
imovine koja je predmet oporezivanja, a Poreska uprava – Centrala dužna je da 
obezbedi elektronsku bazu objedinjenih podataka za teritoriju Republike Srbije.
Evidencija iz stava 2. ovog člana sadrži naročito 
podatke o: obvezniku, lokaciji i vrsti imovine, prijavljenoj i utvrđenoj poreskoj 
osnovici, te utvrđenom i naplaćenom porezu.
*Službeni glasnik RS, broj 47/2013
Član 41.
Prestao je da važi (vidi član 192. Zakona – 
80/2002-1)
Jemstvo
Član 42.
Lice na koje je preneto apsolutno pravo, odnosno 
poklonodavac, jemči supsidijarno za plaćanje poreza na prenos apsolutnih prava, 
odnosno za plaćanje poreza na poklon.
Lice na koje je preneto apsolutno pravo, odnosno 
poklonodavac, koji se ugovorom obavezao da plati porez na prenos apsolutnih 
prava, odnosno porez na poklon, jemči solidarno za plaćanje tog poreza.
Obaveza dostavljanja ugovora i drugih isprava poreskom organu 
i jedinici lokalne samouprave
*Službeni glasnik RS, broj 95/2018
Član 42a
Osnovni sud na području na kome nisu imenovani javni 
beležnici, dužan je da ispravu koju je sastavio, odnosno overio, odnosno 
potvrdio, ili pravosnažnu odluku koju je doneo u okviru zakonom poverenih javnih 
ovlašćenja, dostavi u roku od deset dana od dana izvršenja te radnje, odnosno 
pravosnažnosti, i to: 
1) ispravu, odnosno odluku kojom se stiče, odnosno 
prenosi pravo na nepokretnosti iz člana 2. stav 1. ovog zakona – nadležnom 
organu jedinice lokalne samouprave;
2) ispravu, odnosno odluku kojom se stiče, odnosno 
prenosi, pravo svojine ili drugo pravo iz čl. 14, 23. i 24. ovog zakona – 
nadležnom poreskom organu.
Sud je dužan da, u roku od deset dana od dana 
pravosnažnosti:
1) odluku kojom se stiče, odnosno prenosi pravo na 
nepokretnosti iz člana 2. stav 1. ovog zakona, dostavi nadležnom organu jedinice 
lokalne samouprave; 
2) odluku kojom se vrši prenos ili utvrđuje pravo iz 
čl. 14, 23. i 24. ovog zakona, dostavi nadležnom poreskom organu.
Državni, odnosno drugi organ ili lice sa javnim 
ovlašćenjem (osim javnog beležnika) dužan je da, u roku od deset dana od dana 
pravosnažnosti:
1) akt kojim se stiče, odnosno prenosi pravo na 
nepokretnosti iz člana 2. stav 1. ovog zakona dostavi nadležnom organu jedinice 
lokalne samouprave;
2) akt kojim se stiče, odnosno prenosi, pravo svojine 
ili druga prava iz čl. 14, 23. i 24. ovog zakona dostavi nadležnom poreskom 
organu.
Isprave iz st. 1. do 3. ovog člana dostavljaju se u 
elektronskom obliku.
Jedinici lokalne samouprave koja nema tehničkih 
mogućnosti da isprave iz st. 1. do 3. ovog člana prima u elektronskom obliku, o 
čemu obaveštava organe i lica koja su dužna da izvrše dostavljanje, dostavljanje se 
vrši u pisanom obliku.
Zavod za intelektualnu svojinu dužan je da nadležnom 
poreskom organu dostavi primljeni ugovor, odnosno ispravu o obavljenom prenosu 
prava intelektualne svojine, u roku od deset dana od dana prijema.
*Službeni glasnik RS, broj 95/2018

Deo šesti
КAZNENE ODREDBE
Član 43.
Brisan je (vidi član 22. Zakona – 5/2009-3)
Član 44.
Prestao je da važi (vidi član 85. Zakona - 68/2014-3)
Deo sedmi
PRELAZNE I ZAVRŠNE ODREDBE
 Član 45.
Ne plaća se porez na imovinu na prava na 
nepokretnosti za koja je ugovorom o stranom ulaganju, zaključenim pre 1. januara 
1992. godine u skladu sa zakonom, utvrđeno da se neće uvoditi nove poreske 
obaveze.
Ne plaća se porez na prenos apsolutnih prava na 
nepokretnosti po odredbama ovog zakona na koji se, po propisima koji su bili u 
primeni kada je osnov prenosa nastao i prenos izvršen u skladu sa propisima, a 
do stupanja na snagu ovog zakona, ovaj porez nije plaćao.
Član 46.
Stope poreza na imovinu iz člana 11. tačka 2) ovog 
zakona primenjuju se na prava na nepokretnosti obveznika koji vodi poslovne 
knjige, ako su na dan 31. decembra 2000. godine pripadala obvezniku koji ne vodi 
poslovne knjige.
Član 47.
Porez na nasleđe i poklon, odnosno porez na prenos 
apsolutnih prava, za čije utvrđivanje i naplatu je postupak započet po propisima 
koji su važili do početka primene ovog zakona, u kome do dana stupanja na snagu 
ovog zakona nije doneto prvostepeno rešenje, utvrdiće se primenom propisa koji su 
važili u momentu kada je postupak započet, ako je to povoljnije za obveznika.
Član 48.
Danom stupanja na snagu ovog zakona prestaje da važi 
Zakon o porezima na imovinu ("Službeni glasnik RS", br. 43/94, 53/95, 54/96, 
42/98, 18/99, 21/99, 27/99, 33/99, 48/99 i 54/99), osim odredaba čl. 2–13. koje 
prestaju da važe 1. jula 2001. godine.
Do donošenja podzakonskih akata na osnovu ovlašćenja iz 
ovog zakona, primenjivaće se Pravilnik o načinu utvrđivanja osnovice poreza na 
imovinu ("Službeni glasnik RS", br. 8/96 i 7/99), Pravilnik o sadržaju poreske 
prijave za utvrđivanje poreza na nasleđe i poklon i poreza na promet 
nepokretnosti i prava ("Službeni glasnik RS", br. 19/92 i 11/93) i Pravilnik o 
sadržaju poreske prijave za utvrđivanje poreza na imovinu ("Službeni glasnik RS", 
br. 9/97 i 46/98).
Član 49.
Odredbe čl. 2–13. ovog zakona primenjuju se od 1. jula 
2001. godine.
Porez na imovinu po odredbama čl. 2–13. ovog zakona 
utvrđuje se za razdoblje od 1. jula do 31. decembra 2001. godine, a porez na 
imovinu utvrđen rešenjem nadležnog poreskog organa za 2001. godinu po odredbama 
čl. 2–12. Zakona o porezima na imovinu ("Službeni glasnik RS", br. 43/94, 53/95, 
54/96, 42/98, 18/99, 21/99, 27/99, 33/99, 48/99 i 54/99) plaća se u visini i 
rokovima utvrđenim rešenjem za prvo i drugo tromesečje 2001. godine.
Član 50.
Ovaj zakon stupa na snagu osmog dana od dana 
objavljivanja u "Službenom glasniku Republike Srbije".

ODREDBE КOJE NISU UNETE U "PREČIŠĆEN TEКST" ZAКONA
Zakon o izmenama i dopunama Zakona o porezima na 
imovinu: "Službeni glasnik RS", broj 80/2002-26
Član 5.
Ovaj zakon stupa na snagu osmog dana od dana 
objavljivanja u "Službenom glasniku Republike Srbije", osim odredaba čl. 1. i 2. 
koje se primenjuju od 1. januara 2003. godine.
Zakon o izmenama i dopunama Zakona o porezima na 
imovinu: "Službeni glasnik RS", broj 135/2004-50
Član 34.
Obveznicima poreza na imovinu, osim poreza na nasleđe 
i poklon i poreza na prenos apsolutnih prava, koji nadležnom poreskom organu 
nisu podneli, odnosno nisu na propisani način podneli poresku prijavu, a kojima 
nije utvrđena poreska obaveza, neće se utvrđivati porez za obaveze nastale po 
tom osnovu do 31. decembra 2004. godine, niti protiv njih pokretati prekršajni 
postupak, ako poresku prijavu podnesu nadležnom poreskom organu, na propisanom 
obrascu, do 31. januara 2005. godine.  
Član 35.
Za prenos hartija od vrednosti uz naknadu u novcu, 
izvršen do 31. decembra 2004. godine, poreska prijava se podnosi i porez na 
prenos apsolutnih prava utvrđuje i plaća na način i po postupku uređenom 
propisima koji su bili na snazi u vreme nastanka poreske obaveze. 
 

Član 36.
Odredbe čl. 1. do 9, člana 10. st. 6. i 7, člana 15. 
stav 3, čl. 18. i 19, člana 23. stav 4, člana 25. stav 2, člana 27. stav 1, 
člana 28. st. 2. i 3. i čl. 31. i 32. ovog zakona primenjivaće se od 1. januara 
2005. godine.  
Član 37.
Ovaj zakon stupa na snagu narednog dana od dana 
objavljivanja u "Službenom glasniku Republike Srbije".
Zakon o izmenama i dopunama Zakona o porezima na 
imovinu: "Službeni glasnik RS", broj 61/2007-14
Član 25.
Propis iz člana 19. ovog zakona ministar nadležan za 
poslove finansija doneće u roku od 30 dana od dana stupanja na snagu ovog zakona. 
 

Član 26.
Obveznik poreza na imovinu iz člana 2. Zakona o 
porezima na imovinu ("Službeni glasnik RS", br. 26/01, 45/02 – SUS, 80/02, 80/02 
– dr. zakon i 135/04) koji je do 31. decembra 2008. godine Poreskoj upravi 
podneo poresku prijavu nije u obavezi da za istu imovinu podnosi novu prijavu 
zbog nenadležnosti organa za utvrđivanje tog poreza.  
U slučaju iz stava 1. ovog člana, Poreska uprava će 
poresku prijavu proslediti nadležnom organu jedinice lokalne samouprave na čijoj 
teritoriji se nepokretnost nalazi, ako sa tom jedinicom nije zaključen ugovor iz 
člana 62. stav 1. Zakona o finansiranju lokalne samouprave ("Službeni glasnik 
RS", broj 62/06).  
Član 27.
Pravo na poresko oslobođenje u skladu sa članom 16. 
ovog zakona može se ostvariti samo na osnovu ugovora o kupoprodaji prvog stana 
overenog posle stupanja na snagu ovog zakona.
Član 28.
Porez na nasleđe i poklon, odnosno porez na prenos 
apsolutnih prava, za čije utvrđivanje je postupak započet po propisima koji su 
važili do dana stupanja na snagu ovog zakona, utvrdiće se primenom zakona koji je 
bio na snazi u vreme nastanka poreske obaveze.
Porez na nasleđe i poklon, odnosno porez na prenos 
apsolutnih prava, za čije utvrđivanje poreska obaveza nastane danom saznanja 
nadležnog poreskog organa u smislu člana 17. stav 5. i člana 29. stav 6. Zakona 
o porezima na imovinu ("Službeni glasnik RS", br. 26/01, 45/02 – SUS, 80/02, 
80/02 – dr. zakon i 135/04), nakon stupanja na snagu ovog zakona, utvrdiće se 
primenom odredaba ovog zakona.
Član 29.
Odredbe čl. 3. i 22. ovog zakona primenjivaće se od 1. 
januara 2007. godine.
Odredbe člana 4. ovog zakona primenjivaće se od 1. 
januara 2008. godine.  
Član 30.
Ovaj zakon stupa na snagu osmog dana od dana 
objavljivanja u "Službenom glasniku Republike Srbije".
Zakon o izmenama i dopunama Zakona o porezima na 
imovinu: "Službeni glasnik RS", broj 5/2009-3
Član 24.
Porez na nasleđe i poklon, odnosno porez na prenos 
apsolutnih prava, za prenos hartija od vrednosti i udela u pravnom licu po 
osnovu ugovora ili drugog akta zaključenog do dana stupanja na snagu ovog zakona, 
odnosno po osnovu odluke suda koja je postala pravosnažna do dana stupanja na 
snagu ovog zakona, utvrdiće se i platiti primenom Zakona o porezima na imovinu 
("Službeni glasnik RS", br. 26/01, 45/02 – SUS, 80/02, 80/02 – dr. zakon, 135/04 
i 61/07).  
Član 25.
Odredbe čl. 1, 2, 3, 4, 16. i 17. ovog zakona 
primenjivaće se od 1. januara 2009. godine.  
Član 26.
Ovaj zakon stupa na snagu osmog dana od dana 
objavljivanja u "Službenom glasniku Republike Srbije".
Zakon o izmenama i dopunama Zakona o porezima na 
imovinu: "Službeni glasnik RS", broj 101/2010-240
Član 31.
Brisan je (vidi član 7. Zakona - 78/2011-248)
Član 32.
Poreske prijave za utvrđivanje poreza na imovinu za 
2011. godinu, na prava iz člana 2. stav 1. tač. 5a) i 6) ovog zakona, dužni su 
da do 31. marta 2011. godine podnesu obveznici koji za tu imovinu nisu podneli 
poresku prijavu i obveznici koji vode poslovne knjige.
Brisan je stav 2. (vidi član 7. Zakona - 78/2011-248)
Član 33.
Brisan je (vidi član 6. Zakona - 24/2011-66)
Član 34.
Brisan je (vidi član 6. Zakona - 24/2011-66)
Član 35.
Porez na nasleđe i poklon, odnosno porez na prenos 
apsolutnih prava, ne plaća se kod konverzije prava korišćenja, odnosno prava 
zakupa, u pravo svojine na građevinskom zemljištu, u skladu sa zakonom kojim se 
uređuju planiranje i izgradnja.
Član 36.
Porez na nasleđe i poklon, odnosno porez na prenos 
apsolutnih prava, po osnovu ugovora ili drugog akta zaključenog do dana stupanja 
na snagu ovog zakona, odnosno po osnovu odluke suda koja je postala pravosnažna 
do dana stupanja na snagu ovog zakona, odnosno po osnovu rešenja nadležnog 
upravnog organa koje je postalo konačno do dana stupanja na snagu ovog zakona, za 
koji poreska obaveza nije prijavljena u propisanim rokovima pa je nastala danom 
saznanja nadležnog poreskog organa nakon stupanja na snagu ovog zakona, utvrdiće 
se i platiti primenom Zakona o porezima na imovinu ("Službeni glasnik RS", br. 
26/01, 45/02 – SUS, 80/02, 80/02 – dr. zakon, 135/04, 61/07 i 5/09). 
 

U slučaju iz stava 1. ovog člana, neće se utvrđivati 
porez na nasleđe i poklon, odnosno porez na prenos apsolutnih prava, kod 
konverzije prava korišćenja, odnosno prava zakupa, u pravo svojine na 
građevinskom zemljištu, u skladu sa zakonom kojim se uređuju planiranje i 
izgradnja.
Član 37.
Ovaj zakon stupa na snagu 1. januara 2011. godine.
Zakon o izmenama i dopunama Zakona o porezima na 
imovinu: "Službeni glasnik RS", broj 24/2011-66
Član 7.
Porez na imovinu za 2011. godinu, utvrdiće se 
primenom najviše odgovarajuće poreske stope iz člana 11. stav 1. Zakona o 
porezima na imovinu ("Službeni glasnik RS", br. 26/01, 45/02 – SUS, 80/02, 80/02 
– dr. zakon, 135/04, 61/07, 5/09 i 101/10) na prava na nepokretnosti obveznika 
koji vodi poslovne knjige, odnosno obveznika koji ne vodi poslovne knjige, osim 
ako skupština jedinice lokalne samouprave u roku od 60 dana od dana stupanja na 
snagu ovog zakona, donese odluku kojom će utvrditi niže stope poreza od 
navedenih.
Za nepokretnost obveznika koji ne vodi poslovne 
knjige, za koju je tom obvezniku utvrđen porez na imovinu za 2010. godinu, za 
odgovarajuću površinu iste nepokretnosti, poreska obaveza istom obvezniku za 
2011. godinu, primenom ovog zakona, može biti utvrđena u iznosu ne većem od 60% 
u odnosu na poresku obavezu utvrđenu za 2010. godinu.
Član 8.
Odredbe čl. 1, 2. i 3. ovog zakona primenjivaće se od 
1. januara 2011. godine.
Član 9.
Ovaj zakon stupa na snagu osmog dana od dana 
objavljivanja u "Službenom glasniku Republike Srbije".
Zakon o izmenama i dopunama Zakona o porezima na 
imovinu: "Službeni glasnik RS", broj 78/2011-248
Član 6.  
Porez na imovinu za 2012. godinu za nepokretnost 
obveznika koji ne vodi poslovne knjige, za odgovarajuću površinu iste 
nepokretnosti, ne može biti utvrđen u većem iznosu od pripadajuće poreske 
obaveze tog obveznika za 2011. godinu.
 Član 8.
Odredbe čl. 1, 2, 3. i 6. ovog zakona primenjivaće se 
od 1. januara 2012. godine.
Odredbe čl. 4. i 5. ovog zakona primenjivaće se od 1. 
septembra 2012. godine.
Član 9.
Ovaj zakon stupa na snagu osmog dana od dana 
objavljivanja u "Službenom glasniku Republike Srbije".
Zakon o izmenama i dopunama Zakona o porezima na 
imovinu: "Službeni glasnik RS", broj 47/2013-3
Član 36.
Jedinice lokalne samouprave dužne su da, nakon 
stupanja na snagu ovog zakona a najkasnije do 30. novembra 2013. godine, za 
potrebe utvrđivanja poreza na imovinu za 2014. godinu u skladu sa ovim zakonom 
objave:
1) odluku o stopama poreza na imovinu;
2) odluku kojom su odredile zone, sa naznakom zona 
koje se smatraju najopremljenijim, na svojoj teritoriji;
3) akt kojim su utvrdile prosečne cene odgovarajućih 
nepokretnosti po zonama;
4) akt o koeficijentima za nepokretnosti u zonama.
Ako ni u zonama, ni u graničnim zonama nije bilo 
prometa odgovarajućih nepokretnosti u periodu od 1. januara 2013. godine do 30. 
septembra 2013. godine, jedinica lokalne samouprave dužna je da, u roku iz stava 
1. ovog člana, objavi prosečnu vrednost kvadratnog metra odgovarajućih 
nepokretnosti na osnovu kojih je za 2013. godinu utvrđena osnovica poreza na 
imovinu za nepokretnosti obveznika koji ne vode poslovne knjige u najopremljenijoj 
zoni.
Od 1. januara 2014. godine skupština jedinice lokalne 
samouprave može odlukom obavezati poreske obveznike koji ne vode poslovne knjige 
da podnesu poreske prijave, za svu ili za određenu imovinu koja je predmet 
oporezivanja porezom na imovinu na teritoriji te jedinice lokalne samouprave, za 
koju su obveznici podneli i za koju nisu podneli podneli poresku prijavu. 
 

Član 37.
Obveznici poreza na imovinu koji ne vode poslovne 
knjige kojima je za poljoprivredno, odnosno šumsko zemljište, poreska obaveza 
nastala do dana stupanja na snagu ovog zakona, nisu u obavezi da za to zemljište 
podnose poresku prijavu, osim u slučaju iz člana 36. stav 3. ovog zakona.
Obveznicima poreza na imovinu (koji vode i koji ne 
vode poslovne knjige), kojima je do početka primene ovog zakona nastala poreska 
obaveza a za koju nisu podneli poresku prijavu, zbog čega im porez nije utvrđen, 
obavezu poreza na imovinu do 31. decembra 2013. godine, utvrđuje organ jedinice 
lokalne samouprave rešenjem, primenom propisa koji su bili na snazi u godini za 
koju se porez na imovinu utvrđuje.
Lica koja od 1. januara 2014. godine postanu 
obveznici poreza na imovinu u skladu sa članom 2. ovog zakona, za nepokretnosti 
iz člana 1. ovog zakona, na koje se do 31. decembra 2013. godine porez na 
imovinu nije plaćao, dužna su da nadležnom organu jedinice lokalne samouprave na 
čijoj teritoriji se nepokretnost nalazi, podnesu poreske prijave do 31. marta 
2014. godine.
Član 38.
Porez na nasleđe i poklon, odnosno porez na prenos 
apsolutnih prava, za čije utvrđivanje je postupak započet po propisima koji su 
važili do dana stupanja na snagu ovog zakona, utvrdiće se primenom zakona koji je 
bio na snazi u vreme nastanka poreske obaveze.
Izuzetno od stava 1. ovog člana, rešenjem nadležnog 
poreskog organa obustaviće se postupak utvrđivanja poreza na nasleđe i poklon, 
odnosno poreza na prenos apsolutnih prava, koji je započet do početka primene 
čl. 12, 17, 18. i 19. ovog zakona za prenose koji primenom tih odredaba prestaju 
da budu predmet oporezivanja porezom na nasleđe i poklon, odnosno porezom na 
prenos apsolutnih prava.
Porez na nasleđe i poklon, odnosno porez na prenos 
apsolutnih prava, po osnovu nasleđa, poklona ili prenosa apsolutnih prava, za 
koji poreska obaveza nije prijavljena u propisanim rokovima pa je nastala danom 
saznanja nadležnog poreskog organa nakon stupanja na snagu ovog zakona, utvrdiće 
se i platiti primenom zakona kojim se uređuju porezi na imovinu koji je bio na 
snazi na dan na koji bi poreska obaveza nastala u skladu sa članom 17. st. 1. do 
4, odnosno članom 29. st. 1. do 7. Zakona o porezima na imovinu („Službeni 
glasnik RS”, br. 26/01, 45/02 – SUS, 80/02, 80/02 – dr. zakon, 135/04, 61/07, 
5/09, 101/10, 24/11, 78/11 i 57/12 – US) da je prijavljena u propisanom roku.
Član 39.
Odredbe čl. 1. do 11. i čl. 25, 27. i 31. do 33. ovog 
zakona primenjivaće se od 1. januara 2014. godine, osim odredbe člana 10. stav 4. 
ovog zakona koja će se primenjivati od 1. januara 2016. godine.
Od 1. januara 2014. godine do 31. decembra 2015. 
godine porez na imovinu ne plaća se na vodno zemljište, kao i na vodne objekte za 
koje je izdata pravosnažna vodna saglasnost, odnosno za koje se vodna dozvola ne 
izdaje u skladu sa zakonom kojim se uređuju vode, osim na objekte za uzgoj riba 
(ribnjake).
Član 40.
Ovaj zakon stupa na snagu narednog dana od dana 
objavljivanja u „Službenom glasniku Republike Srbije”.
Zakon o izmenama i dopunama Zakona o porezima na 
imovinu: "Službeni glasnik RS", broj 95/2018-260
Član 33. 
Porez na imovinu utvrđivaće se i plaćati u skladu sa ovim zakonom 
počev za 2019. godinu.
Jedinica lokalne samouprave može, do 31. decembra 2018. godine, 
doneti odluku kojom se neizgrađeno građevinsko zemljište na njenoj teritoriji, 
koje se koristi isključivo za gajenje biljaka, odnosno sadnog materijala, odnosno 
šuma, za svrhu utvrđivanja osnovice poreza na imovinu za 2019. godinu, razvrstava 
u poljoprivredno, odnosno u šumsko zemljište.
Za utvrđivanje poreza na imovinu za 2019. godinu, jedinice lokalne 
samouprave dužne su da, do 31. decembra 2018. godine:
1) utvrde i objave prosečne cene kvadratnog metra drugog zemljišta u 
zonama;
2) u slučaju iz stava 2. ovog člana utvrde i objave prosečne cene 
građevinskog, poljoprivrednog, odnosno šumskog zemljišta u zonama.
Odluke iz st. 2. i 3. ovog člana primenjivaće se kod utvrđivanja poreza 
na imovinu za 2019. godinu ako su donete i objavljene do 31. decembra 2018. 
godine, na način na koji se objavljuju opšti akti jedinice lokalne samouprave 
koja ih je donela i na njenoj internet strani. 
Prosečne cene kvadratnog metra odgovarajućih nepokretnosti u zonama, 
osim prosečnih cena iz stava 3. ovog člana, koje su utvrđene na osnovu cena u 
prometu u zonama ili graničnim zonama, definisanim članom 6. stav 7. Zakona o 
porezima na imovinu („Službeni glasnik RS”, br. 26/01, 45/02 – SUS, 80/02, 80/02 
– dr. zakon, 135/04, 61/07, 5/09, 101/10, 24/11, 78/11, 57/12 – US, 47/13 i 
68/14 – dr. zakon) i objavljene do 30. novembra 2018. godine u skladu sa tim 
zakonom, primenjivaće se kod utvrđivanja poreza na imovinu za 2019. godinu.
Član 34. 
Do 31. januara 2019. godine poreske prijave za utvrđivanje poreza na 
imovinu dužni su da podnesu obveznici poreza na imovinu koji ne vode poslovne 
knjige za nepokretnosti koje se, u skladu sa ovim zakonom, razvrstavaju u 
drukčiju grupu u odnosu na grupu u koju su bile razvrstane za svrhu utvrđivanja 
poreza na imovinu za 2018. godinu, ako o tome nisu sadržani podaci u podnetoj 
poreskoj prijavi.
Do 31. januara 2019. godine poreske prijave za utvrđivanje poreza na 
imovinu dužni su da podnesu obveznici poreza na imovinu za zgrade u izgradnji za 
koje poreska obaveza nastaje 1. januara 2019. godine u skladu sa članom 7. ovog 
zakona.
Član 35. 
Ako jedinica lokalne samouprave odlukom propiše da se neizgrađeno 
građevinsko zemljište na njenoj teritoriji, koje se koristi isključivo za gajenje 
biljaka, odnosno sadnog materijala, odnosno šuma, za svrhu utvrđivanja osnovice 
poreza na imovinu razvrstava u poljoprivredno, odnosno u šumsko zemljište, ta 
odluka primenjivaće se kod utvrđivanja poreza na imovinu za 2019. godinu ako je 
objavljena do 31. decembra 2018. godine, na način na koji se objavljuju njeni opšti 
akti i na njenoj internet strani. 
Član 36.
Porez na nasleđe i poklon, odnosno porez na prenos apsolutnih prava, 
za čije utvrđivanje je postupak započet po propisima koji su važili do početka 
primene ovog zakona, utvrdiće se primenom zakona koji je bio na snazi na dan 
nastanka poreske obaveze.
Porez na nasleđe i poklon, odnosno porez na prenos apsolutnih prava, 
po osnovu nasleđa, poklona ili prenosa apsolutnih prava, za koji poreska obaveza 
nije prijavljena u propisanim rokovima pa je nastala danom saznanja nadležnog 
poreskog organa nakon stupanja na snagu ovog zakona, utvrdiće se i platiti 
primenom zakona kojim se uređuju porezi na imovinu koji je bio na snazi na dan 
na koji bi poreska obaveza nastala u skladu sa članom 17. st. 1. do 4, odnosno 
članom 29. st. 1. do 6. Zakona o porezima na imovinu („Službeni glasnik RS”, br. 
26/01, 45/02 – SUS, 80/02, 80/02 – dr. zakon, 135/04, 61/07, 5/09, 101/10, 
24/11, 78/11, 57/12 – US, 47/13 i 68/14 – dr. zakon) da je prijavljena u 
propisanom roku.
Za nasleđe i poklon nepokretnosti za koje je nastanak poreske obaveze 
odložen do prestanka prava plodouživanja u skladu sa članom 17. stav 3. Zakona o 
porezima na imovinu („Službeni glasnik RS”, br. 26/01, 45/02 – SUS, 80/02, 80/02 
– dr. zakon, 135/04, 61/07, 5/09, 101/10, 24/11, 78/11, 57/12 – US, 47/13 i 
68/14 – dr. zakon), koja je otuđena pre početka primene ovog zakona poreska 
obaveza nastaje danom stupanja na snagu ovog zakona.
Za nasleđe i poklon za koje je nastanak poreske obaveze odložen u 
skladu sa članom 17. stav 4. Zakona o porezima na imovinu („Službeni glasnik 
RS”, br. 26/01, 45/02 – SUS, 80/02, 80/02 – dr. zakon, 135/04, 61/07, 5/09, 
101/10, 24/11, 78/11, 57/12 – US, 47/13 i 68/14 – dr. zakon), poreska obaveza 
nastaje danom stupanja na snagu ovog zakona.
Član 37.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o porezima na 
imovinu: "Službeni glasnik RS", broj 86/2019-29
Član 14.
Ovaj zakon stupa na snagu 1. januara 2020. 
godine.


