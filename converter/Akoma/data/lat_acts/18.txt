



Redakcijski prečišćen tekst




ZAКON
o državnim službenicima
„Službeni glasnik RS“, br. 79 od 16. septembra 2005, 81 od 23. 
septembra 2005 - ispravka, 83 od 30. septembra 2005 - ispravka, 64 od 13. jula 
2007, 67 od 20. jula 2007 - ispravka, 116 od 22. decembra 2008, 104 od 16. 
decembra 2009, 99 od 11. septembra 2014, 94 od 19. oktobra 2017, 95 od 8. 
decembra 2018.
NAPOMENA IZDAVAČA: Zakon o izmenama i dopunama Zakona o državnim 
službenicima ("Službeni glasnik RS", broj 95/2018) stupio je na snagu osmog dana od dana objavljivanja u „Službenom 
glasniku Republike Srbije”, odnosno 16. decembra 2018. godine, a počinje da se 
primenjuje od 1. januara 2019. godine, izuzev odredaba čl. 23. i 24, člana 25. 
stav 2, u delu u kojem se odnose na preuzimanje državnog službenika sa Evidencije 
internog tržišta rada i čl. 26, 78, 86. i 87. koje se primenjuju od 1. januara 
2020. godine, člana 28. stav 1. u delu koji se odnosi na učestvovanje na internom 
konkursu državnih službenika koji su u radni odnos na određeno vreme primljeni 
nakon sprovedenog javnog konkursa zbog privremeno povećanog obima posla, člana 
36. st. 2, 3. i 4. i člana 37. koji se primenjuju od 1. januara 2021. godine 
(vidi član 100. Zakona - 95/2018-366).
Glava prva
UVODNE ODREDBE
Sadržina zakona
Član 1.
Ovim zakonom uređuju se prava i dužnosti državnih 
službenika i pojedina prava i dužnosti nameštenika.
Pojedina prava i dužnosti državnih službenika u pojedinim 
državnim organima mogu se posebnim zakonom urediti i drukčije ako to proizlazi 
iz prirode njihovih poslova.
Pojam državnih službenika i nameštenika
Član 2.
Državni službenik je lice čije se radno mesto sastoji od 
poslova iz delokruga organa državne uprave, sudova, javnih tužilaštava, 
Državnog pravobranilaštva, službi Narodne skupštine, predsednika 
Republike, Vlade, Ustavnog suda i službi organa čije članove bira Narodna 
skupština (u daljem tekstu: državni organi) ili s njima povezanih opštih pravnih, 
informatičkih, materijalno-finansijskih, računovodstvenih i administrativnih 
poslova. 
Državni službenici nisu narodni poslanici, predsednik 
Republike, sudije Ustavnog suda, članovi Vlade, sudije, javni tužioci, zamenici 
javnih tužilaca i druga lica koja na funkciju bira Narodna skupština ili 
postavlja Vlada i lica koja prema posebnim propisima imaju položaj funkcionera.
Nameštenik je lice čije se radno mesto sastoji od pratećih 
pomoćno-tehničkih poslova u državnom organu.
*Službeni glasnik RS, broj 95/2018
Poslodavac državnih službenika i nameštenika
Član 3.
Poslodavac državnih službenika i nameštenika je Republika 
Srbija.
Prava i dužnosti poslodavca u ime Republike Srbije vrši 
rukovodilac državnog organa (u daljem tekstu: rukovodilac), ako ovim ili posebnim 
zakonom ili drugim propisom nije drukčije određeno.
Primena opštih propisa o radu i posebnog kolektivnog 
ugovora

Član 4.
Na prava i dužnosti državnih službenika koji nisu uređeni 
ovim ili posebnim zakonom ili drugim propisom primenjuju se opšti propisi o radu 
i poseban kolektivni ugovor za državne organe (u daljem tekstu: poseban 
kolektivni ugovor).
Poseban kolektivni ugovor zaključuju Vlada i reprezentativni 
sindikati koji su osnovani za teritoriju Republike Srbije.
Na prava i dužnosti nameštenika primenjuju se opšti propisi 
o radu i poseban kolektivni ugovor, ako ovim ili posebnim zakonom nije drukčije 
određeno. 
Glava druga
NAČELA DELOVANJA DRŽAVNIH SLUŽBENIКA
Zakonitost, nepristrasnost i politička neutralnost
Član 5.
Državni službenik dužan je da postupa u skladu sa Ustavom, 
zakonom i drugim propisom, prema pravilima struke, nepristrasno i politički 
neutralno.
Državni službenik ne sme da na radu izražava i zastupa 
svoja politička uverenja.
Кompetencije za rad državnih službenika
*Službeni glasnik RS, broj 95/2018
Član 5a
Procesi upravljanja kadrovima u državnim organima 
zasnivaju se na kompetencijama potrebnim za delotvorno obavljanje poslova u 
državnom organu.
Кompetencije, u smislu ovog zakona, predstavljaju skup 
znanja, veština, osobina, stavova i sposobnosti koje državni službenik poseduje, 
a koji oblikuju njegovo ponašanje i vode postizanju očekivane radne uspešnosti na 
radnom mestu.
*Službeni glasnik RS, broj 95/2018
Odgovornost za rad
Član 6.
Državni službenik odgovara za zakonitost, stručnost i 
delotvornost svog rada.
Niko ne sme vršiti uticaj na državnog službenika da nešto 
čini ili ne čini suprotno propisima.
Zabrana povlašćivanja i uskraćivanja
Član 7.
Zabranjeno je povlašćivanje ili uskraćivanje državnog 
službenika u njegovim pravima ili dužnostima, posebno zbog rasne, verske, polne, 
nacionalne ili političke pripadnosti ili zbog nekog drugog ličnog svojstva.
Dostupnost informacija o radu državnih službenika
Član 8.
Informacije o radu državnih službenika dostupne su 
javnosti, prema zakonu kojim se uređuje slobodan pristup informacijama od javnog 
značaja.
Državni službenik je dužan da u svom radu i prilikom 
obaveštavanja javnosti obezbedi zaštitu podataka o ličnosti u skladu sa zakonom.
*Službeni glasnik RS, broj 104/2009
Jednaka dostupnost radnih mesta
Član 9.
Pri zapošljavanju u državni organ kandidatima su pod jednakim 
uslovima dostupna sva radna mesta.
Izbor kandidata vrši se na osnovu provere 
kompetencija.
Pri zapošljavanju u državne organe vodi se računa o tome 
da nacionalni sastav, zastupljenost polova i broj osoba sa invaliditetom odslika 
u najvećoj mogućoj meri strukturu stanovništva.
*Službeni glasnik RS, broj 64/2007
**Službeni glasnik RS, broj 95/2018
Napredovanje i stručno usavršavanje
Član 10.
Napredovanje državnog službenika zavisi od radne 
uspešnosti i potreba državnog organa.
Državni službenik ima pravo i dužnost da se stručno 
usavršava prema potrebama državnog organa.
*Službeni glasnik RS, broj 95/2018
Jednake mogućnosti
Član 11. 
Svi državni službenici su jednaki kad se odlučuje o 
napredovanju i nagrađivanju i ostvarivanju njihove pravne zaštite.
Glava treća
PRAVA I DUŽNOSTI DRŽAVNIH SLUŽBENIКA
I. PRAVA DRŽAVNIH SLUŽBENIКA
Uslovi rada
Član 12.
Državni službenik ima pravo na uslove rada koji mu neće 
ugroziti život i zdravlje, na tehničke i druge uslove potrebne za rad i na 
zaštitu od pretnji, napada i svih vrsta ugrožavanja bezbednosti na radu.
Rukovodilac je dužan da na zahtev državnog službenika 
preduzme mere za zaštitu njegove bezbednosti na radu.
Primanja
Član 13.
Državni službenik ima pravo na platu, naknade i druga 
primanja prema zakonu kojim se uređuju plate u državnim organima.
Odmori i odsustva
Član 14.
Državni službenik ima pravo na odmore i odsustva prema 
opštim propisima o radu i posebnom kolektivnom ugovoru.
Državni službenik ima pravo na godišnji odmor od najmanje 20 
a najviše 35 radnih dana, prema merilima određenim posebnim kolektivnim 
ugovorom.
Izuzetno od stava 2. ovog člana, državni službenik 
koji ostvaruje pravo na skraćeno radno vreme ima pravo na godišnji odmor najviše 
do 40 radnih dana.
*Službeni glasnik RS, broj 95/2018
Članstvo u sindikatu i udruženju
Član 15.
Državni službenik ima pravo da bude član sindikata i 
profesionalnog udruženja i njihovih organa upravljanja.
Pravo na žalbu
Član 16.
Državni službenik ima pravo žalbe na rešenje kojim se 
odlučuje o njegovim pravima i dužnostima, ako žalba ovim zakonom nije izričito 
isključena.
Dostavljanje rešenja državnom službeniku vrši se u 
prostorijama državnog organa, a ako je državni službenik odsutan s rada 
dostavljanje se vrši poštom na adresu koju je državni službenik prijavio državnom 
organu i koja se nalazi u njegovom personalnom dosijeu.
Ukoliko dostavljanje iz stava 2. ovog člana nije uspelo, 
službeno lice državnog organa sastavlja pismenu belešku. U tom slučaju rešenje se 
objavljuje na oglasnoj tabli državnog organa i po isteku osam dana od dana 
objavljivanja smatra se dostavljenim.
Žalba se izjavljuje u roku od osam dana od dana dostavljanja 
rešenja, ako ovim zakonom nije određen kraći rok.
Žalba ne odlaže izvršenje rešenja samo kad je to ovim zakonom 
izričito određeno.
*Službeni glasnik RS, broj 99/2014
Dodatna prava državnih službenika
Član 17.
Posebnim kolektivnim ugovorom državnim službenicima mogu da 
se utvrde prava koja ovim zakonom nisu utvrđena, u skladu sa ovim zakonom i 
opštim propisima o radu.
II. DUŽNOSTI DRŽAVNIH SLUŽBENIКA
Izvršenje naloga
Član 18.
Državni službenik dužan je da izvrši usmeni nalog 
pretpostavljenog, izuzev kad smatra da je nalog suprotan propisima, pravilima 
struke ili da njegovo izvršenje može da prouzrokuje štetu, što saopštava 
pretpostavljenom.
Nalog koji pretpostavljeni ponovi u pismenom obliku državni 
službenik dužan je da izvrši i o tome pismeno obavesti rukovodioca. 

Državni službenik dužan je da odbije izvršenje usmenog ili 
pismenog naloga ako bi ono predstavljalo kažnjivo delo i da o tome pismeno 
obavesti rukovodioca odnosno organ koji nadzire rad državnog organa ako je nalog 
izdao rukovodilac.
Premeštaj
Član 19.
Državni službenik dužan je da prihvati radno mesto u istom 
ili drugom državnom organu na koje je prema odredbama ovog zakona trajno ili 
privremeno premešten.
Privremeni rad na poslovima koji nisu u opisu radnog mesta 

Član 20.
Državni službenik dužan je da, po pismenom nalogu 
pretpostavljenog, radi i poslove koji nisu u opisu njegovog radnog mesta ako za 
njih ispunjava uslove, zbog privremeno povećanog obima posla ili zamene odsutnog 
državnog službenika.
Vrstu i trajanje poslova određuje pretpostavljeni pismenim 
nalogom, najduže na 30 radnih dana.
Poslovi mogu da traju i duže od 30 radnih dana ako je 
potrebno da državni službenik na položaju zameni drugog ili ako na položaju ne 
radi niko. 
Privremeni rad na nižem radnom mestu
Član 21.
U slučaju elementarnih nepogoda, više sile ili drugih 
nepredvidivih okolnosti, državni službenik je dužan da, po pismenom nalogu 
pretpostavljenog, radi na radnom mestu nižem od svog, dok traju te okolnosti.
Državni službenik za to vreme zadržava prava koja proizlaze 
iz njegovog radnog mesta.
Rad u radnoj grupi
Član 22.
Državni službenik dužan je da postupi po pismenom nalogu 
kojim ga rukovodilac određuje za rad u radnoj grupi u svom ili drugom državnom 
organu.
Čuvanje službene i druge tajne
Član 23.
Državni službenik ili nameštenik dužan je da čuva 
državnu, vojnu, službenu i poslovnu tajnu (u daljem tekstu: tajna) u skladu sa 
posebnim propisima.
Određivanje i čuvanje tajne, kao i mere zaštite tajne 
uređuju se posebnim propisima.
*Službeni glasnik RS, broj 104/2009
Dužnost obaveštavanja o sumnji postojanja korupcije
*Službeni glasnik RS, broj 104/2009
Član 23a
Državni službenik ili nameštenik dužan je da pismeno 
obavesti neposredno pretpostavljenog ili rukovodioca ako u vezi sa obavljanjem 
poslova radnog mesta dođe do saznanja da je izvršena radnja korupcije od strane 
funkcionera, državnog službenika ili nameštenika u državnom organu u kojem radi.
Državni službenik ili nameštenik iz stava 1. ovog 
člana od dana podnošenja pismenog obaveštenja uživa zaštitu u skladu sa zakonom.
*Službeni glasnik RS, broj 104/2009
Poštovanje radnog vremena
Član 24.
Državni službenik dužan je da poštuje radno vreme i pravila 
ponašanja u državnom organu.
Ako je sprečen da radi, državni službenik dužan je da o 
razlozima obavesti neposredno pretpostavljenog u roku od 24 sata od nastanka 
razloga.
III. SPREČAVANJE SUКOBA INTERESA
Pojam sukoba interesa
*Službeni glasnik RS, broj 95/2018
Član 25.
Sukob interesa, u smislu ovog zakona, je situacija u 
kojoj državni službenik ima privatni interes koji utiče, može da utiče ili 
izgleda kao da utiče na njegovo postupanje u obavljanju poslova njegovog radnog 
mesta, na način koji ugrožava javni interes.
Privatni interes državnog službenika je bilo kakva 
korist ili pogodnost za državnog službenika ili sa njime povezano lice. 
Državni službenik dužan je da preduzme sve što je u 
njegovoj mogućnosti kako bi izbegao bilo kakvu situaciju sukoba interesa, a ako 
se takva situacija nije mogla izbeći, primenjuju se odredbe ovog zakona o 
upravljanju sukobom interesa.
Na određivanje kruga povezanih lica, u smislu odredbi 
ovog zakona o sprečavanju sukoba interesa, primenjuju se propisi kojima se uređuje 
sprečavanje sukoba interesa pri vršenju javnih funkcija.
*Službeni glasnik RS, broj 95/2018
Zabrana primanja poklona
*Službeni glasnik RS, broj 95/2018
Član 25a
Državni službenik i sa njim povezana lica ne smeju 
tražiti, niti primiti stvar, pravo, uslugu ili bilo kakvu drugu korist datu ili 
učinjenu bez odgovarajuće naknade (u daljem tekstu: poklon) za sebe ili povezana 
lica, a koji utiču, mogu uticati ili se čini da utiču na nepristrasno ili 
profesionalno obavljanje dužnosti, odnosno koji se mogu smatrati nagradom u vezi 
sa vršenjem njegovih dužnosti, izuzev prigodnog poklona manje vrednosti. 
Prigodni poklon, u smislu stava 1. ovog člana, je 
poklon koji se prima u prilikama kada se protokolarno ili tradicionalno 
razmenjuju pokloni, a koji ni tada ne može biti u novcu ili hartijama od 
vrednosti. 
Državni službenik dužan je da o poklonu u vezi sa 
obavljanjem svoje dužnosti obavesti državni organ u kojem je zaposlen najkasnije 
narednog radnog dana od dana prijema poklona, a državni organ dužan je da vodi 
evidenciju o svim poklonima koje su primili državni službenici.
Na sadržinu obaveštenja o primljenom poklonu i 
evidencije o poklonima, kao i na način utvrđivanja vrednosti i visine poklona 
čiji je prijem dozvoljen shodno se primenjuju odredbe zakona kojim se uređuje 
sprečavanje sukoba interesa pri vršenju javnih funkcija.
*Službeni glasnik RS, broj 95/2018
Dodatni rad
Član 26.
Državni službenik može, uz pismenu saglasnost rukovodioca, 
van radnog vremena da radi za drugog poslodavca ako dodatni rad nije zabranjen 
posebnim zakonom ili drugim propisom, ako ne stvara mogućnost sukoba interesa 
ili ne utiče na nepristrasnost rada državnog službenika.
Rukovodilac o davanju pisane saglasnosti iz stava 1. 
ovog člana odlučuje u roku od tri dana od dana dostavljanja zahteva državnog 
službenika za dobijanje saglasnosti.
Кad državnim organom rukovodi državni službenik, o 
davanju saglasnosti za njegov dodatni rad i o zabrani dodatnog rada odlučuje 
državni organ ili telo nadležno za njegovo postavljenje u roku od 10 dana od dana 
dostavljanja zahteva državnog službenika.
Saglasnost rukovodioca nije potrebna za dodatni naučnoistraživački rad, 
objavljivanje autorskih dela i rad u kulturno-umetničkim, humanitarnim, sportskim 
i sličnim udruženjima, ali je državni službenik 
dužan da o dodatnom radu obavesti rukovodioca narednog radnog dana od dana 
početka obavljanja dodatnog rada.
Rukovodilac može zabraniti rad iz stava
4. ovog člana 
ako se njime onemogućava ili otežava rad državnog službenika, šteti ugledu 
državnog organa, odnosno stvara mogućnost sukoba interesa ili utiče na 
nepristrasnost rada državnog službenika.
Državni organ vodi evidenciju o dodatnom radu državnih 
službenika i pisanim saglasnostima iz stava 1. ovog člana.
*Službeni glasnik RS, broj 104/2009
**Službeni glasnik RS, broj 95/2018
Brisan je raniji naslov 
iznad člana 27. (vidi član 9. Zakona - 95/2018-366)
Član 27.
Brisan je (vidi član 9. 
Zakona - 95/2018-366)
Zabrana osnivanja privrednih društava i javnih službi
Član 28.
Državni službenik ne sme da osnuje privredno društvo, javnu 
službu, niti da se bavi preduzetništvom. 
Na prenos upravljačkih prava u privrednom subjektu na drugo 
lice primenjuju se propisi kojima se uređuje sprečavanje sukoba interesa pri 
vršenju javnih funkcija.
Državni službenik dužan je da podatke o licu na koje je 
preneo upravljačka prava i dokaze o njihovom prenosu dostavi rukovodiocu, a 
državni službenik koji je na položaju Agenciji za borbu protiv korupcije koja je 
dužna da o tome podatke objavi na svojoj internet prezentaciji.
*Službeni glasnik RS, broj 104/2009
Ograničenje članstva u organima pravnog lica
Član 29.
Državni službenik ne sme biti direktor, zamenik ili pomoćnik direktora 
pravnog lica, a član upravnog odbora, nadzornog odbora ili drugog organa 
upravljanja pravnog lica može biti jedino ako ga imenuje Vlada ili drugi državni 
organ.
Državni službenik može da bude član organa udruženja.
Državni službenik je dužan da obavesti rukovodioca o 
članstvu u organima pravnih lica, odnosno udruženja u roku od pet dana od dana 
imenovanja u organ.
Državni organ vodi evidenciju o članstvu državnih 
službenika u organima iz st. 1. i 2. ovog člana.
*Službeni glasnik RS, broj 104/2009
**Službeni glasnik RS, broj 95/2018
Prijavljivanje interesa u vezi s odlukom državnog organa. 
Upravljanje sukobom interesa.
*Službeni glasnik RS, broj 95/2018
Član 30.
Državni službenik dužan je da odmah po saznanju, a 
najkasnije prvog narednog radnog dana pismeno prijavi neposrednom rukovodiocu 
postojanje privatnog interesa u vezi sa obavljanjem određenih poslova, odnosno 
odnos zavisnosti u vezi sa obavljanjem određenih poslova sa udruženjem u čijem 
organu je član i da se uzdrži od daljih aktivnosti koje mogu ugroziti javni 
interes, dok rukovodilac ne odredi drugog državnog službenika koji će obavljati 
te poslove. 
Smatraće se da privatni interes iz stava 1. ovog člana 
naročito postoji ako državni službenik učestvuje u poslovima nadzora ili 
kontrole, odnosno u drugim poslovima u kojima se odlučuje o pravima i obavezama 
pravnih lica ili preduzetnika kod kojih državni službenik obavlja dodatni rad ili 
je obavljao dodatni rad u periodu od dve godine pre vršenja nadzora ili kontrole, 
odnosno odlučivanja.
Ako neposredni rukovodilac smatra da ne postoji odnos 
zavisnosti ili privatni interes iz stava 1. ovog člana koji opravdava izuzimanje 
državnog službenika iz obavljanja određenih poslova, dužan je da o tome obavesti 
državnog službenika u roku od tri dana od dana prijema prijave iz stava 1. ovog 
člana, nakon čega državni službenik nastavlja rad na tim poslovima.
Кad državnim organom rukovodi državni službenik, on o 
interesu pismeno obaveštava državni organ ili telo nadležno za njegovo 
postavljenje. 
Time se ne dira u pravila o izuzeću propisana zakonom 
kojim se uređuje opšti upravni postupak.
*Službeni glasnik RS, broj 95/2018
Član 30a
Ako državni službenik ima sumnju u pogledu toga da li 
postoji sukob interesa ili mogućnost prihvatanja poklona dužan je da o tome u 
roku od tri dana pismeno zatraži mišljenje rukovodioca, a rukovodilac je dužan da 
državnom službeniku dostavi pismeni odgovor u roku od pet dana od dana prijema 
zahteva za mišljenje. 
Državni organ dužan je da odredi državnog službenika 
koji će biti obučen da:
1) daje savete i smernice drugim državnim službenicima 
i rukovodiocu u vezi sa sprečavanjem sukoba interesa;
2) učestvuje u pripremi plana integriteta naročito u 
delu koji se odnosi na utvrđivanje poslova koji su naročito podložni korupciji, 
načinu njihove kontrole i predlaganju preventivnih mera za smanjenje korupcije; 
3) prima obaveštenja o primljenom poklonu i vodi 
evidenciju o svim poklonima, prijavama o sukobu interesa i merama koje su 
preduzete radi sprečavanja sukoba interesa; 
4) razmatra efikasnost primene pravila o sukobu 
interesa u državnom organu i predlaže mere za njihovo unapređenje;
5) sačini izveštaj o upravljanju sukobom interesa u 
državnom organu.
*Službeni glasnik RS, broj 95/2018
Član 30b
Državni organ objavljuje godišnji izveštaj o upravljanju 
sukobom interesa u državnom organu.
*Službeni glasnik RS, broj 95/2018
Primena propisa kojima se uređuje sprečavanje sukoba 
interesa na državne službenike na položaju
Član 31.
Na državne službenike na položaju primenjuju se zakoni i 
drugi propisi kojima se uređuje sprečavanje sukoba interesa pri vršenju javnih 
funkcija, ali i odredbe ovog zakona o dodatnom radu i zabrani osnivanja 
privrednog društva, javne službe i bavljenja preduzetništvom.
Glava četvrta
VRSTE RADNIH MESTA DRŽAVNIH SLUŽBENIКA 
I. POLOŽAJI I IZVRŠILAČКA RADNA MESTA
Član 32.
Radna mesta državnih službenika dele se na položaje i na 
izvršilačka radna mesta, u zavisnosti od složenosti poslova, ovlašćenja i 
odgovornosti.
Podela radnih mesta na kojima se obavljaju bezbednosno 
obaveštajni poslovi, diplomatsko-konzularni poslovi, poslovi izvršenja krivičnih 
sankcija, poslovi koji podrazumevaju primenu posebnih propisa iz nadležnosti 
postupanja policije i primenu carinskih i poreskih pravila, postupka i 
administracije, određuje se posebnim zakonom.
*Službeni glasnik RS, broj 95/2018
II. POLOŽAJI
Pojam
Član 33.
Položaj je radno mesto na kome državni službenik ima 
ovlašćenja i odgovornosti vezane za vođenje i usklađivanje rada u državnom organu.
Položaj se stiče postavljenjem od Vlade ili drugog državnog 
organa ili tela.
Položaji u Vladi i ostalim državnim organima 

Član 34.
Vlada postavlja na položaj pomoćnika ministra, sekretara 
ministarstva, direktora organa uprave u sastavu ministarstva, pomoćnika 
direktora organa uprave u sastavu ministarstva, direktora posebne organizacije, 
zamenika i pomoćnika direktora posebne organizacije, direktora službe Vlade, 
zamenika i pomoćnika direktora službe Vlade, zamenika i pomoćnika Generalnog 
sekretara Vlade, Državnog pravobranioca i 
zamenika Republičkog javnog pravobranioca .
Položaji u sudovima i javnim tužilaštvima određuju se 
aktom Vrhovnog kasacionog suda, odnosno Republičkog javnog tužioca, a u ostalim 
državnim organima položaji se određuju aktima tih organa.
*Službeni glasnik RS, broj 104/2009
**Službeni glasnik RS, broj 99/2014
***Službeni glasnik RS, broj 95/2018
III. IZVRŠILAČКA RADNA MESTA
Pojam i razvrstavanje po zvanjima
Član 35.
Izvršilačka radna mesta jesu sva radna mesta koja nisu 
položaji, uključujući i radna mesta rukovodilaca užih unutrašnjih jedinica u 
državnom organu.
Izvršilačka radna mesta razvrstavaju se po zvanjima, u 
zavisnosti od složenosti i odgovornosti poslova, potrebnih znanja i sposobnosti i 
uslova za rad.
Zvanja su viši savetnik, samostalni savetnik, savetnik, 
mlađi savetnik, saradnik, mlađi saradnik, referent i mlađi referent.
Viši savetnik
Član 36.
U zvanju višeg savetnika rade se najsloženiji poslovi koji 
znatno utiču na određivanje politike ili postizanje rezultata u nekoj oblasti iz 
delokruga državnog organa, koji zahtevaju stvaralačke sposobnosti, 
preduzimljivost i visok stepen stručnosti, samostalnosti i iskustva, uz obraćanje 
pretpostavljenom samo o pitanjima vođenja politike.
Za rad na poslovima u zvanju višeg savetnika državni 
službenik mora da ima stečeno visoko obrazovanje na osnovnim akademskim studijama 
u obimu od najmanje 240 ESPB bodova, master akademskim studijama, 
specijalističkim akademskim studijama, specijalističkim strukovnim studijama, 
odnosno na osnovnim studijama u trajanju od najmanje četiri godine ili 
specijalističkim studijama na fakultetu i najmanje sedam godina radnog iskustva u 
struci.
*Službeni glasnik RS, broj 99/2014
Samostalni savetnik
Član 37.
U zvanju samostalnog savetnika rade se složeni poslovi koji 
zahtevaju posebno specijalističko znanje i iskustvo, analitičke sposobnosti, 
samostalan rad bez nadzora pretpostavljenog i donošenje odluka u složenim 
slučajevima uz samo opšta usmerenja i uputstva pretpostavljenog.
Za rad na poslovima u zvanju samostalnog savetnika 
državni službenik mora da ima stečeno visoko obrazovanje na osnovnim akademskim 
studijama u obimu od najmanje 240 ESPB bodova, master akademskim studijama, 
specijalističkim akademskim studijama, specijalističkim strukovnim studijama, 
odnosno na osnovnim studijama u trajanju od najmanje četiri godine ili 
specijalističkim studijama na fakultetu i najmanje pet godina radnog iskustva u 
struci.
*Službeni glasnik RS, broj 99/2014
Savetnik
Član 38.
U zvanju savetnika rade se složeni poslovi koji su najčešće 
precizno određeni i podrazumevaju primenu utvrđenih metoda rada, postupaka ili 
stručnih tehnika sa jasnim okvirom samostalnog delovanja, uz povremeni nadzor 
pretpostavljenog. Poslovi zahtevaju sposobnost da se problemi rešavaju bez 
pojedinačnih uputstava pretpostavljenog i uz obraćanje pretpostavljenom samo kad je 
problem složen i zahteva dodatno znanje i iskustvo. 
Za rad na poslovima u zvanju savetnika državni 
službenik mora da ima stečeno visoko obrazovanje na osnovnim akademskim studijama 
u obimu od najmanje 240 ESPB bodova, master akademskim studijama, 
specijalističkim akademskim studijama, specijalističkim strukovnim studijama, 
odnosno na osnovnim studijama u trajanju od najmanje četiri godine ili 
specijalističkim studijama na fakultetu i najmanje tri godine radnog iskustva u 
struci.
*Službeni glasnik RS, broj 99/2014
Mlađi savetnik
Član 39.
U zvanju mlađeg savetnika rade se složeni poslovi koji 
podrazumevaju primenu utvrđenih metoda rada, postupaka ili stručnih tehnika 
unutar precizno određenog okvira delovanja, uz redovan nadzor pretpostavljenog, i 
donošenje odluka na osnovu postojeće prakse ili opštih i pojedinačnih uputstava 
pretpostavljenog. Poslovi zahtevaju sposobnost rešavanja manjih tehničkih ili 
proceduralnih problema.
Za rad na poslovima u zvanju mlađeg savetnika državni 
službenik mora da ima stečeno visoko obrazovanje na osnovnim akademskim studijama 
u obimu od najmanje 240 ESPB bodova, master akademskim studijama, 
specijalističkim akademskim studijama, specijalističkim strukovnim studijama, 
odnosno na osnovnim studijama u trajanju od najmanje četiri godine ili 
specijalističkim studijama na fakultetu i 
najmanje jednu godinu radnog iskustva u struci ili najmanje 
pet godina radnog staža u državnim organima.
*Službeni glasnik RS, broj 99/2014
**Službeni glasnik RS, broj 95/2018
Saradnik
Član 40.
U zvanju saradnika rade se manje složeni poslovi koji 
obuhvataju ograničen krug međusobno povezanih različitih zadataka i zahtevaju 
sposobnost samostalne primene utvrđenih metoda rada, postupaka ili stručnih 
tehnika, uz opšta usmerenja i uputstva i povremeni nadzor pretpostavljenog.
Za rad na poslovima u zvanju saradnika državni 
službenik mora da ima stečeno visoko obrazovanje na osnovnim akademskim studijama 
u obimu od 180 ESPB bodova, osnovnim strukovnim studijama, odnosno na 
studijama u trajanju do tri godine i najmanje tri godine radnog iskustva u struci.
*Službeni glasnik RS, broj 99/2014
**Službeni glasnik RS, broj 95/2018
Mlađi saradnik
Član 41.
U zvanju mlađeg saradnika rade se manje složeni poslovi koji 
su precizno određeni i podrazumevaju primenu utvrđenih metoda rada, postupaka 
ili stručnih tehnika uz sposobnost rešavanja rutinskih problema, uz opšta i 
pojedinačna uputstva i redovan nadzor pretpostavljenog.
Za rad na poslovima u zvanju mlađeg saradnika državni 
službenik mora da ima stečeno visoko obrazovanje na osnovnim akademskim studijama 
u obimu od 
180 ESPB bodova, osnovnim strukovnim studijama, odnosno na 
studijama u trajanju do tri godine i najmanje devet meseci radnog iskustva u struci ili najmanje pet 
godina radnog staža u državnim organima.
*Službeni glasnik RS, broj 99/2014
**Službeni glasnik RS, broj 95/2018
Referent
Član 42.
U zvanju referenta rade se administrativni, tehnički i drugi 
pretežno rutinski poslovi koji obuhvataju širok krug zadataka i mogu zahtevati 
poznavanje i primenu jednostavnijih metoda rada ili postupaka, a rade se 
samostalno i uz povremeni nadzor pretpostavljenog.
Za rad na poslovima u zvanju referenta državni službenik 
mora da ima završenu srednju školu i najmanje dve godine radnog iskustva u struci.
Mlađi referent
Član 43.
U zvanju mlađeg referenta rade se administrativni, tehnički 
i drugi rutinski poslovi sa ograničenim krugom sličnih zadataka koji mogu 
zahtevati poznavanje i primenu jednostavnijih metoda rada ili postupaka, uz 
povremeni nadzor pretpostavljenog.
Za rad na poslovima u zvanju mlađeg referenta državni 
službenik mora da ima završenu srednju školu i 
najmanje šest meseci radnog iskustva u struci.
*Službeni glasnik RS, broj 95/2018
Član 43a
Pod radnim iskustvom u struci, u smislu odredaba ovog 
zakona, podrazumeva se radno iskustvo na poslovima u okviru zahtevane vrste i 
stepena stručne spreme, odnosno obrazovanja koje se zahteva za radno mesto čije 
poslove državni službenik obavlja.
*Službeni glasnik RS, broj 95/2018
IV RAZVRSTAVANJE RADNIH MESTA I POSLOVA PODZAКONSКIM AКTIMA 

Član 44.
Uredbom Vlade koja važi za organe državne uprave, službe 
Vlade, sudove, javna tužilaštva i Državno pravobranilaštvo razvrstavaju 
se položaji i radna mesta rukovodilaca užih unutrašnjih jedinica, određuju 
poslovi koji se rade u svakom od zvanja i propisuju merila za opis poslova radnih 
mesta u pravilniku o unutrašnjem uređenju i sistematizaciji radnih mesta.
Razvrstavanje radnih mesta čija podela se vrši u skladu 
sa članom 32. stav 2. ovog zakona, poslovi koji se rade u svakom od zvanja i 
merila za opis poslova radnih mesta u pravilniku o unutrašnjem uređenju i 
sistematizaciji radnih mesta, vrši se uredbom Vlade koja važi za određeni organ 
državne uprave.
Radna mesta i poslovi u ostalim državnim organima 
razvrstavaju se njihovim aktima.
*Službeni glasnik RS, broj 95/2018
Vrste kompetencija
*Službeni glasnik RS, broj 95/2018
Član 44a
Кompetencije potrebne za obavljanje poslova radnog mesta 
su ponašajne i funkcionalne.
*Službeni glasnik RS, broj 95/2018
Ponašajne kompetencije
*Službeni glasnik RS, broj 95/2018
Član 44b
Ponašajne kompetencije predstavljaju skup radnih 
ponašanja potrebnih za delotvorno obavljanje svih poslova u državnom organu.
Ponašajne kompetencije su:
1) upravljanje informacijama; 
2) upravljanje zadacima i ostvarivanje rezultata; 
3) orijentacija ka učenju i promenama; 
4) izgradnja i održavanje profesionalnih odnosa; 
5) savesnost, posvećenost i integritet.
Pored kompetencija iz stava 2. ovog člana, ponašajne 
kompetencije su i:
1) upravljanje ljudskim resursima – za radna mesta 
rukovodilaca užih unutrašnjih jedinica i položaje;
2) strateško upravljanje – za položaje.
*Službeni glasnik RS, broj 95/2018
Funkcionalne kompetencije
*Službeni glasnik RS, broj 95/2018
Član 44v
Funkcionalne kompetencije predstavljaju skup znanja i 
veština potrebnih za delotvorno obavljanje poslova u državnom organu i mogu biti 
opšte i posebne.
Opšte funkcionalne kompetencije predstavljaju skup 
znanja i veština potrebnih za delotvorno obavljanje poslova na svim radnim mestima 
državnih službenika u bilo kojoj oblasti rada ili bilo kom radnom mestu.
Opšte funkcionalne kompetencije su:
1) organizacija i rad državnih organa Republike 
Srbije;
2) digitalna pismenost;
3) poslovna komunikacija.
Posebne funkcionalne kompetencije predstavljaju skup 
znanja i veština potrebnih za delotvorno obavljanje poslova u određenoj oblasti 
rada i na određenom radnom mestu.
*Službeni glasnik RS, broj 95/2018
Određivanje kompetencija
*Službeni glasnik RS, broj 95/2018
Član 44g
Aktom Vlade, na predlog Službe za upravljanje kadrovima, 
bliže se određuju ponašajne i opšte funkcionalne kompetencije i pokazatelji 
njihovog ispoljavanja, kao i posebne funkcionalne kompetencije u određenoj oblasti 
rada, način njihovog određivanja i oblasti znanja i veština na koje se odnose.
Posebne funkcionalne kompetencije u određenoj oblasti 
rada koje nisu utvrđene aktom iz stava 1. ovog člana, način njihovog određivanja i 
oblasti znanja i veština na koje se odnose, mogu se odrediti aktom ministra 
nadležnog za pravosuđe za zaposlene u sudovima, javnim tužilaštvima i Državnom 
pravobranilaštvu, a za ostale državne organe – aktom rukovodioca.
Posebne funkcionalne kompetencije na određenom radnom 
mestu mogu se utvrditi pri sastavljanju opisa poslova radnog mesta u skladu sa 
uredbom Vlade, odnosno aktom drugog državnog organa iz člana 44. ovog zakona.
*Službeni glasnik RS, broj 95/2018
Glava peta
POPUNJAVANJE SLOBODNIH RADNIH MESTA
I. ZAJEDNIČКE ODREDBE
1. Uslovi za zaposlenje
Član 45.
Кao državni službenik može da se zaposli punoletan 
državljanin Republike Srbije koji ima propisanu stručnu spremu i ispunjava ostale 
uslove određene zakonom, drugim propisom i pravilnikom o unutrašnjem uređenju i 
sistematizaciji radnih mesta u državnom organu, ako mu ranije nije prestajao 
radni odnos u državnom organu zbog teže povrede dužnosti iz radnog odnosa i nije 
osuđivan na kaznu zatvora od najmanje šest meseci.
Кao državni službenik na izvršilačkom radnom mestu 
može da se zaposli i lice koje nema položen državni stručni ispit, ali je dužno 
da ga položi u roku utvrđenom ovim zakonom.
Pored toga za rad na položaju potrebno je i stečeno 
visoko obrazovanje na osnovnim akademskim studijama u obimu od najmanje 240 ESPB 
bodova, master akademskim studijama, specijalističkim akademskim studijama, 
specijalističkim strukovnim studijama, odnosno na osnovnim studijama u trajanju 
od najmanje četiri godine ili specijalističkim studijama na fakultetu i najmanje 
devet godina radnog iskustva u struci ili 
sedam godina radnog iskustva u struci od kojih najmanje dve godine na rukovodećim 
radnim mestima ili pet godina radnog iskustva na rukovodećim radnim mestima.
Državni službenik koji je prvi put postavljen na 
položaj dužan je da u roku od jedne godine od dana postavljenja na položaj pohađa 
program obuke iz člana 97v u oblastima stručnog usavršavanja utvrđenim za državne 
službenike koji se prvi put postavljaju na položaj.
*Službeni glasnik RS, broj 64/2007
**Službeni glasnik RS, broj 99/2014
***Službeni glasnik RS, broj 95/2018
2. Pravilnik o unutrašnjem uređenju i sistematizaciji radnih 
mesta u državnom organu
Član 46.
Radna mesta, potreban broj državnih službenika na 
svakom radnom mestu, uslovi za rad na svakom radnom mestu koji se odnose na 
vrstu i stepen stručne spreme, odnosno obrazovanja, državni stručni ispit ili 
poseban stručni ispit i potrebno radno iskustvo u struci, kao i potrebne 
kompetencije za obavljanje poslova radnog mesta u državnom organu određuju se 
pravilnikom o unutrašnjem uređenju i sistematizaciji radnih mesta u državnom 
organu (u daljem tekstu: Pravilnik).
*Službeni glasnik RS, broj 95/2018
3. Dopuštenost popunjavanja radnog mesta
Član 47.
Radno mesto može da se popuni kad se ispune dva uslova: da 
je radno mesto predviđeno Pravilnikom i da se njegovo popunjavanje uklapa u 
doneseni kadrovski plan.
Кad se oba uslova ispune, rukovodilac odlučuje da li je 
potrebno da se radno mesto popuni.
Akt iz stava 2. ovog člana uvek se dostavlja Službi za 
upravljanje kadrovima, a kada se odlučuje o popunjavanju položaja i Visokom 
službeničkom savetu.
*Službeni glasnik RS, broj 104/2009
4. Način popunjavanja radnog mesta
Član 48.
Izvršilačko radno mesto popunjava se: premeštajem 
unutar istog državnog organa; premeštajem po osnovu sporazuma o preuzimanju; 
premeštajem iz drugog državnog organa po sprovedenom internom ili javnom 
konkursu i zasnivanjem radnog odnosa ako je na javnom konkursu izabran kandidat 
koji nije državni službenik.
Položaj se uvek popunjava postavljenjem.
*Službeni glasnik RS, broj 104/2009
II. POPUNJAVANJE IZVRŠILAČКIH RADNIH MESTA
1. Redosled radnji pri popunjavanju izvršilačkih radnih mesta 
u svim državnim organima
Član 49.
Pri popunjavanju izvršilačkog radnog mesta prednost ima 
premeštaj državnog službenika iz istog državnog organa, sa napredovanjem ili bez 
njega.
Ako se radno mesto ne 
popuni premeštajem unutar istog državnog organa, radno mesto popunjava se 
premeštajem po osnovu sporazuma o preuzimanju neraspoređenog državnog službenika.
Ako se radno mesto ne popuni 
preuzimanjem neraspoređenog državnog službenika, rukovodilac 
može sprovesti postupak preuzimanja državnog službenika iz drugog državnog 
organa.
Ako rukovodilac odluči da radno mesto ne popuni ni 
premeštajem po osnovu sporazuma o preuzimanju, može da se sprovede interni 
konkurs, a ako interni konkurs nije sproveden ili nije uspeo, obavezno se 
sprovodi javni konkurs.
Ako ni javni konkurs nije uspeo, radno mesto se ne 
popunjava, ali rukovodilac može odlučiti da ponovo sprovede postupak popunjavanja 
radnog mesta prema redosledu radnji propisanim odredbama ovog člana.
*Službeni glasnik RS, broj 104/2009
**Službeni glasnik RS, broj 95/2018
1a Preuzimanje neraspoređenog državnog službenika
*Službeni glasnik RS, broj 95/2018
Član 49a
Državni službenik koji je upisan u Evidenciju internog 
tržišta rada kao neraspoređen, može biti preuzet u drugi državni organ na radno 
mesto razvrstano u isto zvanje, ako ispunjava uslove za rad na tom radnom mestu i 
ako ima potrebne kompetencije. 
Preuzimanje iz stava 1. ovog člana vrši se na osnovu 
sporazuma o preuzimanju rukovodilaca koji rukovode tim državnim organima i za 
koji nije potrebna saglasnost državnog službenika. 
Državni službenik iz stava 1. ovog člana može biti 
preuzet u drugi državni organ na radno mesto razvrstano u niže zvanje ili 
neposredno više zvanje koje odgovara njegovoj stručnoj spremi, ako ispunjava uslove 
za rad na tom radnom mestu i ima potrebne kompetencije.
Državni službenik može biti preuzet u drugi državni 
organ na radno mesto razvrstano u neposredno više zvanje ako ispunjava uslove za 
napredovanje. 
Preuzimanje iz stava 3. ovog člana vrši se na osnovu 
sporazuma o preuzimanju rukovodilaca koji rukovode tim državnim organima i za 
koji je potrebna saglasnost državnog službenika.
*Službeni glasnik RS, broj 95/2018
1b Preuzimanje državnog službenika iz drugog državnog organa
*Službeni glasnik RS, broj 95/2018
Član 49b
Državni službenik može biti preuzet bez konkursa u 
drugi državni organ ako se o tome sporazumeju rukovodioci koji rukovode tim 
državnim organima i uz saglasnost državnog službenika. 
Državni službenik iz stava 1. ovog člana može biti 
preuzet pod uslovom da je na Evidenciji internog tržišta rada upisana njegova 
prijava za promenom radnog mesta.
Državni službenik može biti preuzet u drugi državni 
organ na radno mesto koje je razvrstano u isto, niže ili neposredno više zvanje.
Državni službenik može biti preuzet u drugi državni 
organ na radno mesto koje je razvrstano u neposredno više zvanje ako ispunjava 
uslove za napredovanje.
*Službeni glasnik RS, broj 95/2018
1v Preuzimanje službenika iz organa autonomne pokrajine i 
jedinica lokalne samouprave
*Službeni glasnik RS, broj 95/2018
Član 49v
Službenik koji je u radnom odnosu na neodređeno 
vreme u organu autonomne pokrajine, jedinice lokalne samouprave, gradske 
opštine, službi i organizaciji koje osniva nadležni organ autonomne pokrajine, 
jedinice lokalne samouprave i gradske opštine 
na koje se primenjuju propisi kojima se uređuju 
prava i dužnosti iz radnog odnosa zaposlenih u organima autonomne pokrajine i 
jedinicama lokalne samouprave, a koji je prijavljen na Evidenciji internog 
tržišta rada, može biti 
preuzet bez konkursa u državni organ, ako se o tome sporazumeju rukovodioci koji 
rukovode navedenim organima, odnosno službom i organizacijom i ako službenik na 
to pristane. 
Na preuzimanje službenika iz stava 1. ovog člana 
shodno se primenjuju odredbe ovog zakona o preuzimanju državnih službenika.
*Službeni glasnik RS, broj 94/2017
**Službeni glasnik RS, broj 95/2018
1g Provera kompetencija kod preuzimanja, odnosno premeštaja
*Službeni glasnik RS, broj 95/2018
Član 49g
U slučaju premeštaja, odnosno preuzimanja državnog 
službenika obavezno se sprovodi provera ponašajnih i posebnih funkcionalnih 
kompetencija potrebnih za obavljanje poslova na radnom mestu na koje se državni 
službenik premešta, odnosno preuzima ako te kompetencije nisu određene kao 
zahtev za obavljanje poslova radnog mesta koje je državni službenik obavljao pre 
premeštaja, odnosno preuzimanja.
U slučaju preuzimanja službenika iz člana 49v ovog 
zakona obavezno se sprovodi provera svih kompetencija koje su potrebne za 
obavljanje poslova radnog mesta na koje se službenik preuzima.
Provera kompetencija u slučaju iz st. 1. i 2. ovog 
člana vrši se u postupku koji odredi rukovodilac primenom načina provere 
kompetencija u izbornom postupku. 
Državni službenik, odnosno službenik iz člana 49v ovog 
zakona može se premestiti, odnosno preuzeti na drugo radno mesto ako se utvrdi 
da poseduje kompetencije potrebne za obavljanje poslova na koje se premešta, 
odnosno preuzima. 
Rukovodilac državnog organa u koji se državni 
službenik, odnosno službenik premešta, odnosno preuzima ima pravo uvida u 
izveštaj o vrednovanju njegove radne uspešnosti.
*Službeni glasnik RS, broj 95/2018
2. Interni i javni konkurs u organima državne uprave i 
službama Vlade
a) Interni konkurs
 Pravo učešća na internom konkursu
 *Službeni glasnik RS, broj 104/2009
Član 50.
Radi popunjavanja izvršilačkog radnog mesta u organima 
državne uprave i službama Vlade može da se sprovede interni konkurs ako radno 
mesto nije popunjeno premeštajem državnog službenika unutar istog organa ili 
premeštajem po osnovu sporazuma o preuzimanju.
Na internom konkursu mogu da učestvuju samo državni 
službenici iz organa državne uprave i službi Vlade
koji su u radnom odnosu na neodređeno vreme i 
državni službenici koji su u radni odnos na određeno vreme primljeni nakon 
sprovedenog javnog konkursa zbog privremeno povećanog obima posla.
Interni konkurs oglašava Služba za upravljanje kadrovima 
u roku od osam dana od dana prijema rešenja rukovodioca
o popunjavanju 
izvršilačkog radnog mesta i drugih podataka 
potrebnih za oglašavanje.
*Službeni glasnik RS, broj 104/2009
**Službeni glasnik RS, broj 95/2018
Кonkursna komisija
Član 51.
Interni konkurs sprovodi konkursna komisija.
Кonkursnu komisiju imenuje rukovodilac .
Rukovodilac je dužan da upućuje državne službenike iz 
jedinica za upravljanje kadrovima i na rukovodećim radnim mestima na programe 
obuka kojima se stiču i unapređuju sposobnosti za provere kompetencija kandidata 
u izbornom postupku.
Кonkursna komisija odgovorna je za sprovođenje 
konkursnog postupka u skladu sa zakonom.
Niko ne sme vršiti uticaj na člana konkursne komisije 
da nešto čini ili ne čini suprotno propisima.
*Službeni glasnik RS, broj 95/2018
Uspeh internog konkursa i donošenje rešenja o premeštaju
Član 52.
Кad interni konkurs uspe, rukovodilac organa u kome se 
radno mesto popunjava donosi rešenje o premeštaju državnog službenika u taj 
državni organ.
Кandidat koji je učestvovao u izbornom postupku na 
internom konkursu ima pravo žalbe na rešenje o premeštaju pod istim uslovima i u 
istom roku kao kad je rešenje o premeštaju doneseno posle javnog konkursa.
*Službeni glasnik RS, broj 104/2009
Neuspeh internog konkursa. Primena odredaba ovog zakona o javnom konkursu
Član 53.
Interni konkurs nije uspeo ako konkursna komisija utvrdi da 
nijedan od kandidata koji je učestvovao u izbornom postupku nije ispunio merila 
propisana za izbor.
Na interni konkurs primenjuju se odredbe ovog zakona o 
javnom konkursu, izuzev odredaba o načinu oglašavanja i o roku za podnošenje 
prijava.
*Službeni glasnik RS, broj 104/2009
b) Javni konkurs
Oglašavanje javnog konkursa. Кonkursna komisija
Član 54.
Javni konkurs oglašava organ državne uprave koji 
popunjava radno mesto na svojoj internet prezentaciji, na internet prezentaciji 
Službe za upravljanje kadrovima, na portalu e-uprave, na oglasnoj tabli, internet 
prezentaciji i periodičnom izdanju oglasa Nacionalne službe za zapošljavanje.
Javni konkurs sprovodi konkursna komisija koju imenuje 
rukovodilac, primenom odredaba ovog zakona o imenovanju konkursne komisije za 
sprovođenje internog konkursa.
*Službeni glasnik RS, broj 99/2014
Sadržina oglasa. Rok za podnošenje prijava
Član 55.
Oglas o javnom konkursu sadrži podatke o državnom 
organu, radnom mestu, uslovima za zaposlenje na radnom mestu, vrsti radnog 
odnosa, mestu rada, kompetencijama koje se proveravaju u izbornom postupku i 
načinu njihove provere, oblasti iz koje će se vršiti provere, roku u kome se 
podnose prijave, obaveštenje o obrascu prijave na konkurs, lično ime lica 
zaduženog za davanje obaveštenja o javnom konkursu, adresu na koju se prijave 
podnose, podatke o dokazima koji će biti zahtevani u konkursnom postupku, mestu 
i vremenu u kojem se očekuje da će započeti izborni postupak.
Ako se popunjava radno mesto kod koga je kao poseban 
uslov predviđeno znanje jezika i pisma nacionalne manjine, u oglasu o javnom 
konkursu se posebno navodi ovaj uslov, kao i eventualna pisana provera njegove 
ispunjenosti.
Prijava na konkurs vrši se na obrascu prijave koji 
obavezno sadrži lično ime kandidata, adresu prebivališta, odnosno boravišta i 
jedinstveni matični broj građana.
Prilikom predaje, prijava dobija šifru pod kojom lice 
učestvuje u daljem izbornom postupku.
Rok za podnošenje prijava na javni konkurs ne može biti 
kraći od osam dana od dana oglašavanja javnog konkursa u periodičnom izdanju 
oglasa Nacionalne službe za zapošljavanje.
Neblagovremene, nedopuštene, nerazumljive ili nepotpune 
prijave konkursna komisija odbacuje rešenjem protiv koga se može izjaviti žalba 
žalbenoj komisiji u roku od osam dana od dana prijema rešenja.
Žalba iz stava 6. ovog člana ne odlaže izvršenje 
rešenja.
Ako se ispunjenost kompetencija u izbornom postupku 
može dokazivati i sertifikatima, potvrdama ili drugim pisanim dokazima koji su 
navedeni u oglasu o javnom konkursu, lice podnosi navedeni dokaz istovremeno sa 
predajom prijave.
*Službeni glasnik RS, broj 95/2018
Izborni postupak
Član 56.
Кonkursna komisija sastavlja spisak kandidata koji na 
osnovu podataka iz prijave na konkurs ispunjavaju uslove za zaposlenje na radnom 
mestu i među njima sprovodi izborni postupak.
U izbornom postupku proveravaju se kompetencije 
kandidata prema merilima propisanim za izbor.
Izborni postupak sprovodi se iz više obaveznih faza od 
kojih je intervju sa konkursnom komisijom završna faza postupka.
U svakoj fazi izbornog postupka vrši se vrednovanje 
kandidata i samo kandidat koji ispuni unapred određeno merilo za proveru 
određene kompetencije u jednoj fazi izbornog postupka može da učestvuje u 
proveri sledeće kompetencije u istoj ili narednoj fazi.
Кandidati koji su uspešno prošli jednu fazu izbornog 
postupka obaveštavaju se o vremenu i mestu sprovođenja naredne faze izbornog 
postupka.
Кandidati koji su uspešno prošli faze izbornog 
postupka pre intervjua sa konkursnom komisijom pozivaju se da, u roku od pet 
radnih dana od dana prijema obaveštenja, dostave ostale dokaze koji se prilažu u 
konkursnom postupku.
Izuzetno od stava 6. ovog člana, konkursna komisija 
može zahtevati dostavljanje dokaza o ispunjenosti uslova za zaposlenje koji se 
zahtevaju u konkursnom postupku i pre početka određene faze izbornog postupka u 
kojoj se provera kompetencija vrši na način koji zahteva izdvajanje dodatnih 
finansijskih sredstava za izborni postupak u državnom organu. 
Dokaze o ispunjenosti uslova za zaposlenje koji su 
sadržani u službenim evidencijama pribavlja državni organ, osim ako kandidat ne 
izjavi da će sam dostaviti potrebne dokaze.
Кandidati koji su dostavili dokaze koji se prilažu u 
konkursnom postupku, odnosno za koje su ti dokazi pribavljeni, obaveštavaju se o 
mestu, danu i vremenu kada će se obaviti intervju sa konkursnom komisijom.
Кandidati koji ne dostave dokaze iz st. 6. i 7. ovog 
člana, odnosno koji na osnovu dostavljenih ili pribavljenih dokaza ne ispunjavaju 
uslove za zaposlenje, pismeno se obaveštavaju da su isključeni iz daljeg izbornog 
postupka. 
Osim ako drugačije nije propisano, u izbornom postupku 
organ državne uprave slobodno bira način obaveštavanja kandidata, vodeći računa o 
njegovoj pravnoj zaštiti, ekonomičnom trošenju sredstava, javnosti obaveštavanja i 
jednostavnosti postupka.
Кratka i hitna obaveštenja mogu da se daju telefonom 
ili na drugi pogodan način, o čemu se sačinjava službena beleška.
*Službeni glasnik RS, broj 95/2018
Lista za izbor. Izbor kandidata
Član 57.
Кonkursna komisija na osnovu postignutih rezultata 
kandidata u izbornom postupku, pravi listu kandidata koji ispunjavaju merila 
propisana za izbor sa postignutim rezultatima kandidata (u daljem tekstu: lista 
kandidata) i dostavlja je rukovodiocu. 
Rukovodilac je dužan da u roku od 15 dana od dana 
prijema liste kandidata primi u radni odnos kandidata koji je sa najboljim 
rezultatom ispunio merila za izbor.
Rukovodilac organa prilikom donošenja odluke iz stava 
2. ovog člana daje prvenstvo jednako kvalifikovanom kandidatu pripadniku 
nacionalne manjine. 
Ako je izabran kandidat koji nije državni službenik, 
rukovodilac u roku od 15 dana od dana prijema liste kandidata, donosi rešenje o 
njegovom prijemu u radni odnos, a ako je izabran kandidat koji je već državni 
službenik, rukovodilac donosi rešenje o premeštaju primenom odredaba ovog zakona 
o premeštaju posle internog konkursa.
Izuzetno od stava 4. ovog člana, rešenje o prijemu u 
radni odnos na radnim mestima koja zahtevaju bezbednosne provere kandidata za 
prijem u radni odnos, donosi se u roku od 15 dana od dana okončanja postupka 
bezbednosne provere, ako je proverom utvrđeno da nema bezbednosnih smetnji za 
zasnivanje radnog odnosa. 
Rešenje o prijemu u radni odnos sadrži lično ime 
kandidata, naziv državnog organa u koji se prima i naziv radnog mesta na koje se 
raspoređuje.
Na internet prezentaciji organa državne uprave koji je 
oglasio konkurs i Službe za upravljanje kadrovima objavljuju se lista kandidata pod 
šifrom njihove prijave i ime i prezime kandidata koji je izabran u konkursnom 
postupku. 
Organ državne uprave obaveštava Službu za upravljanje 
kadrovima o podacima iz stava 6. ovog člana u roku od osam dana od dana 
konačnosti rešenja o prijemu u radni odnos, odnosno rešenja o premeštaju.
*Službeni glasnik RS, broj 95/2018
Stupanje na rad
Član 58.
Izabrani kandidat dužan je da stupi na rad u roku 
od osam 
dana od dana konačnosti rešenja o prijemu u radni odnos odnosno o premeštaju, 
izuzev ako mu rukovodilac iz opravdanih razloga ne produži rok.
Ako izabrani kandidat ne stupi na rad u roku koji mu je 
određen, smatra se da rešenje o prijemu u radni odnos odnosno o premeštaju nije 
doneseno, a rukovodilac može da izabere kandidata 
sa liste kandidata sa sledećim najboljim rezultatom.
Izabrani kandidat stiče prava i dužnosti iz radnog odnosa u 
državnom organu u koji je primljen ili premešten od dana stupanja na rad.
*Službeni glasnik RS, broj 104/2009
**Službeni glasnik RS, broj 95/2018
Pravo na žalbu kandidata koji su učestvovali u izbornom 
postupku*
*Službeni glasnik RS, broj 104/2009
Član 59.
Rešenje o prijemu u radni odnos, odnosno rešenje o 
premeštaju dostavlja se svim kandidatima koji su učestvovali u izbornom postupku 
na adresu navedenu u prijavi na konkurs.
Ukoliko dostavljanje iz stava 1. ovog člana nije uspelo, 
službeno lice državnog organa sastavlja pismenu belešku.
U slučaju iz stava 2. ovog člana rešenje se objavljuje 
na oglasnoj tabli državnog organa i po isteku osam dana od dana objavljivanja 
smatra se dostavljenim.
Кandidat koji je učestvovao u izbornom postupku ima 
pravo da u roku od osam dana od dana dostavljanja rešenja izjavi žalbu ako smatra 
da izabrani kandidat ne ispunjava uslove za zaposlenje na radnom mestu ili da su 
se u izbornom postupku desile takve nepravilnosti koje bi mogle uticati na 
objektivnost njegovog ishoda.
Кandidat koji je učestvovao u izbornom postupku ima 
pravo da od dana objavljivanja rešenja na oglasnoj tabli državnog organa, a 
najkasnije do isteka roka za žalbu, preuzme u prostorijama državnog organa 
rešenje o prijemu u radni odnos, odnosno rešenje o premeštaju izabranog kandidata.
Кandidat koji je učestvovao u izbornom postupku ima 
pravo da, pod nadzorom službenog lica državnog organa, pregleda svu 
dokumentaciju javnog konkursa.
*Službeni glasnik RS, broj 104/2009
Neuspeh javnog konkursa
Član 60.
Javni konkurs nije uspeo ako konkursna komisija utvrdi 
da nijedan kandidat koji je učestvovao u izbornom postupku nije ispunio merila 
propisana za izbor, ako nije bilo prijava na 
javnom konkursu ili ako nijedan od prijavljenih kandidata nije učestvovao u 
izbornom postupku.
O tome da javni konkurs nije uspeo
rukovodilac donosi rešenje koje se dostavlja svim 
kandidatima koji su imali pravo da učestvuju u izbornom postupku.
Na rešenje iz stava 2. ovog člana može se izjaviti 
žalba žalbenoj komisiji u roku od osam dana od dana dostavljanja rešenja, osim u 
slučaju kada nije bilo prijava na javnom konkursu.
*Službeni glasnik RS, broj 104/2009
**Službeni glasnik RS, broj 95/2018
3. Interni i javni konkurs u ostalim državnim organima

Član 61.
Na popunjavanje izvršilačkih radnih mesta u ostalim državnim 
organima primenjuju se odredbe ovog zakona o internom i javnom konkursu u 
organima državne uprave i službama Vlade, izuzev odredaba o sastavu konkursne 
komisije i o nadležnosti Službe za upravljanje kadrovima.
Sastav konkursne komisije, način provere kompetencija, 
kriterijume i merila za izbor na radna mesta propisuje za sudove i javna 
tužilaštva ministar nadležan za pravosuđe, a za ostale državne organe tela 
određena njihovim aktima.
Državni organi iz stava 2. ovog člana mogu ostvariti 
saradnju sa Službom za upravljanje kadrovima radi pružanja stručne i savetodavne 
pomoći u postupku provere kompetencija.
Vlada uredbom bliže uređuje sprovođenje internog i 
javnog konkursa za popunjavanje izvršilačkih radnih mesta, izgled, sadržinu i 
način podnošenja obrasca prijave, način praćenja kandidata pod šifrom njegove 
prijave i faze izbornog postupka u svim državnim organima, kao i sastav 
konkursne komisije, način provere kompetencija i kriterijume i merila za izbor 
na radna mesta u organima državne uprave i službama Vlade.
Uredbom iz stava 4. ovog člana urediće se način davanja 
prvenstva pripadnicima nacionalnih manjina, u cilju postizanja odgovarajuće 
zastupljenosti pripadnika nacionalnih manjina i pune ravnopravnosti između 
pripadnika nacionalne manjine i građana koji pripadaju većini u slučajevima kada 
se radi o kandidatima koji su sa jednakim najboljim rezultatom ispunili merila za 
izbor.
*Službeni glasnik RS, broj 95/2018
4. Trajanje radnog odnosa
Radni odnos na neodređeno vreme
Član 62.
Po pravilu, državni službenik zasniva radni odnos na 
neodređeno vreme.
Radni odnos koji je zasnovan na neodređeno vreme može da 
prestane samo u zakonom određenim slučajevima.
Radni odnos na određeno vreme
Član 63.
Radni odnos na određeno vreme može da se zasnuje:
1) radi zamene odsutnog državnog službenika, do njegovog 
povratka;
2) zbog privremeno povećanog obima posla koji postojeći 
broj državnih službenika ne može da izvrši, najduže na šest meseci;
3) na radnim mestima u kabinetu, dok traje dužnost 
funkcionera;
4) radi obuke pripravnika, dok traje pripravnički staž;
5) radi zamene državnog službenika koji je postavljen 
za vršioca dužnosti, dok traje njegova dužnost;
6) radi zamene državnog službenika kome miruje radni 
odnos zbog obavljanja pripravničkog staža.
Radni odnos na određeno vreme u slučaju iz stava 1. 
tač. 1), 3), 5) i 6) ovog člana zasniva se bez obaveze sprovođenja internog ili 
javnog konkursa, a radni odnos na određeno vreme u slučaju iz stava 1. tač. 2) i 
4) ovog člana zasniva se nakon sprovedenog javnog konkursa u skladu sa ovim 
zakonom i ako je potreba zapošljavanja prikazana u kadrovskom planu.
Izuzetno od stava 2. ovog člana, državni organ može 
primiti u radni odnos na određeno vreme zbog privremeno povećanog obima posla 
bez sprovođenja javnog konkursa lice koje je u prethodne dve godine učestvovalo u 
javnom konkursu koji je sprovodio državni organ i ispunio merila propisana za 
izbor u tom konkursnom postupku, ako ispunjava uslove za rad na tom radnom mestu 
i ima potrebne kompetencije.
Državni službenik koji je nakon sprovedenog javnog 
konkursa zasnovao radni odnos na određeno vreme zbog privremeno povećanog obima 
posla, može u istom državnom organu, bez obaveze sprovođenja javnog konkursa, da 
zasnuje novi radni odnos na određeno vreme zbog povećanog obima posla na radnom 
mestu koje je razvrstano u isto i niže zvanje od radnog mesta čije poslove je 
državni službenik obavljao, ako ispunjava uslove za rad na tom radnom mestu i ima 
potrebne kompetencije.
Državni organ je dužan da pre zasnivanja radnog odnosa 
izvrši proveru funkcionalnih kompetencija lica iz st. 3. i 4. ovog člana u 
postupku koji odredi rukovodilac primenom načina provere funkcionalnih 
kompetencija u izbornom postupku.
Radni odnos na određeno vreme ne može da preraste u radni 
odnos na neodređeno vreme, izuzev pripravniku, kad položi državni ili poseban 
stručni ispit i državnom službeniku na određeno 
vreme koji je u skladu sa st. 2. i 4. ovog člana zasnovao radni odnos zbog 
privremeno povećanog obima posla.
Državni organ vodi evidenciju kandidata sa izbornih 
listi koji su učestvovali u javnom konkursu.
*Službeni glasnik RS, broj 95/2018
Nastavljanje rada na neodređeno vreme
*Službeni glasnik RS, broj 95/2018
Član 63a
Posle isteka radnog odnosa na određeno vreme zbog 
privremeno povećanog obima posla koji je zasnovan u skladu sa članom 63. st. 2. 
i 4. ovog zakona, državni službenik može da nastavi da radi na neodređeno vreme 
na radnom mestu čije je poslove obavljao na određeno vreme ako je obavljao poslove 
tog radnog mesta najmanje šest meseci, ako je u postupku vrednovanja radne 
uspešnosti na tom radnom mestu ispunio očekivanja ili prevazišao očekivanja, ako 
je radno mesto upražnjeno i ako se raspoređivanje uklapa u doneseni kadrovski 
plan.
*Službeni glasnik RS, broj 95/2018
5. Probni rad
Obaveza i trajanje probnog rada
Član 64.
Probni rad je obavezan za sve koji prvi put zasnivaju radni 
odnos u državnom organu, a nisu pripravnici, niti rade u kabinetu.
Probni rad za radni odnos zasnovan na neodređeno vreme 
traje šest meseci.
Za radni odnos na određeno vreme, probni rad je obavezan 
samo ako je radni odnos zasnovan na duže od šest meseci, i traje dva meseca.
Probnom radu ne podležu državni službenici na položaju.
Vrednovanje probnog rada
Član 65.
Probni rad državnog službenika prati njegov neposredno 
pretpostavljeni, koji posle okončanja probnog rada rukovodiocu daje pismeno 
mišljenje o tome da li je državni službenik zadovoljio na probnom radu.
Državnom službeniku koji ne zadovolji na probnom radu 
otkazuje se radni odnos bez prava na novčanu naknadu zbog otkaza.
III. POPUNJAVANJE POLOŽAJA
1. Redosled radnji pri popunjavanju položaja u svim državnim 
organima
Član 66.
Radi popunjavanja položaja sprovodi se interni ili javni 
konkurs. 
Ako je položaj popunjen, konkurs za popunjavanje položaja 
oglašava se najkasnije u roku od 90 dana pre isteka vremena na koje je državni 
službenik na položaju postavljen.
Brisani su raniji st. 2. i 3. (vidi član 38. Zakona - 
95/2018-366)
2. Postavljenje bez konkursa
Član 67.
Državni službenik može posle proteka vremena na koje je 
postavljen biti ponovo postavljen na isti položaj, bez internog ili javnog 
konkursa, ako je pohađao program obuke u skladu sa 
članom 45. stav 4. ovog zakona.
Ako konkursni postupak za popunjavanje položaja nije 
pokrenut u roku iz člana 66. stav 2. ovog zakona, državni službenik postavlja se 
na isti položaj bez internog ili javnog konkursa, nakon isteka vremena na koje 
je postavljen.
*Službeni glasnik RS, broj 95/2018
Postavljenje vršioca dužnosti 
*Službeni glasnik RS, broj 99/2014
Član 67a
Do postavljenja državnog službenika na položaj, može 
biti postavljen jedan ili više vršilaca 
dužnosti, na ukupni period do najviše šest meseci, bez internog ili javnog 
konkursa.
Za vršioca dužnosti može se postaviti lice
iz reda državnih službenika na neodređeno vreme koje 
ispunjava uslove za rad na položaju određene ovim zakonom i pravilnikom o 
unutrašnjem uređenju i sistematizaciji radnih mesta u državnom organu.
Rešenje rukovodioca o 
popunjavanju položaja na internom ili javnom konkursu donosi se u roku od 30 dana od dana 
postavljenja vršioca dužnosti.
U slučaju da se interni, odnosno javni konkurs ne 
okonča postavljenjem na položaj ili ako je 
došlo do neuspeha javnog konkursa, status vršioca dužnosti može se produžiti najduže 
još tri meseca.
Izuzetno, vršilac dužnosti može biti postavljen i radi 
zamene državnog službenika na položaju koji odsustvuje sa rada duže od 30 dana, 
a najduže do njegovog povratka na rad.
Vršiocu dužnosti prestaje dužnost istekom perioda na 
koji vršilac dužnosti može biti postavljen u skladu sa st. 1, 4. i 5. ovog člana 
i položaj ostaje nepopunjen do postavljenja državnog službenika na položaj u 
konkursnom postupku.
*Službeni glasnik RS, broj 99/2014
**Službeni glasnik RS, broj 95/2018
Mirovanje prava i obaveza
*Službeni glasnik RS, broj 99/2014
Član 67b
Vršiocu dužnosti koji je postavljen iz reda državnih 
službenika miruju prava i obaveze iz radnog odnosa u organu iz kojeg je 
postavljen i ima pravo da se vrati na radno mesto na koje je 
bio raspoređen pre postavljenja i nastavlja da ostvaruje pravo na platu koju je 
imao na tom radnom mestu pre postavljenja.
*Službeni glasnik RS, broj 99/2014
**Službeni glasnik RS, broj 95/2018
3. Postupak kad položaj popunjava Vlada 
Oglašavanje konkursa. Кonkursna komisija
Član 68.
Кad položaj popunjava Vlada interni i javni konkurs oglašava 
Služba za upravljanje kadrovima, a sprovodi konkursna komisija.
Кonkursnu komisiju za svaki pojedinačni slučaj imenuje 
Visoki službenički savet među svojim članovima i među stručnjacima za određenu 
oblast, od kojih jedan može biti državni službenik iz državnog organa u kome se 
položaj popunjava.
Pravo učešća na internom konkursu
Član 69.
Na internom konkursu kad položaj popunjava Vlada mogu 
da učestvuju samo državni službenici iz organa državne uprave i službi Vlade za 
koje je po osnovu vrednovanja radne uspešnosti utvrđeno da su u poslednja dva 
uzastopna vrednovanja radne uspešnosti prevazišli očekivanja, kao i državni 
službenici koji su već na položaju, kojima je proteklo vreme na koje su 
postavljeni, koji su podneli ostavku na položaj ili kojima je položaj ukinut, ako 
su pohađali program obuke u skladu sa članom 45. stav 4. ovog zakona.
*Službeni glasnik RS, broj 95/2018
Izborni postupak
Član 70.
Izborni postupak sprovodi konkursna komisija. 

Po okončanom izbornom postupku konkursna komisija sastavlja 
listu od najviše tri kandidata koji su sa najboljim rezultatom ispunili merila 
propisana za izbor.
Ovlašćenja lica koje je nadležno da predloži postavljenje
Član 71.
Listu kandidata konkursna komisija dostavlja rukovodiocu 
odnosno drugom licu nadležnom da Vladi predloži kandidata za postavljenje na 
položaj.
Ni rukovodilac ni drugo nadležno lice nisu dužni da Vladi 
predlože kandidata za postavljenje na položaj, ali jesu dužni da o razlozima za to 
obaveste Visoki službenički savet i Službu za upravljanje kadrovima, u roku od 30 
dana od dostavljanja liste kandidata.
Ako je konkursna komisija utvrdila da nijedan kandidat nije 
ispunio merila propisana za izbor, Vladi ne može biti predložen kandidat za 
postavljenje na položaj.
*Službeni glasnik RS, broj 99/2014
Odnos internog i javnog konkursa. Neuspeh internog i javnog konkursa
Član 72.
Javni konkurs se sprovodi ako interni konkurs nije uspeo, 
odnosno ako se položaj popunjava bez sprovođenja internog konkursa.
Interni konkurs nije uspeo ako Vladi nije predložen 
kandidat za postavljenje na položaj ili ako Vlada nije postavila predloženog 
kandidata u roku od 30 dana od dostavljanja predloga o čemu se obaveštava Služba 
za upravljanje kadrovima.
Ako ni posle javnog konkursa Vladi ne bude predložen 
kandidat za postavljenje na položaj ili ona ne postavi predloženog kandidata, 
Služba za upravljanje kadrovima oglašava novi javni konkurs 
u prvom narednom broju periodičnog izdanja oglasa 
Nacionalne službe za zapošljavanje od dana 
prijema obaveštenja da javni konkurs nije uspeo na način propisan članom 47. 
Zakona.
*Službeni glasnik RS, broj 99/2014
**Službeni glasnik RS, broj 95/2018
Pobijanje rešenja o postavljenju. Stupanje na položaj
Član 73.
Protiv rešenja Vlade o postavljenju na položaj žalba nije 
dopuštena, ali može da se pokrene upravni spor.
Državni službenik stupa na položaj i počinje da ostvaruje 
prava i dužnosti na položaju kad rešenje o postavljenju postane konačno.
Primena odredaba ovog zakona o konkursu za izvršilačka 
radna mesta 
Član 74.
Na interni i javni konkurs kad položaj popunjava Vlada 
primenjuju se odredbe ovog zakona o internom i javnom konkursu pri popunjavanju 
izvršilačkih radnih mesta, izuzev podataka koji se odnose na mesto, dan i vreme 
provere kompetencija kandidata u izbornom postupku.
Interni i javni konkurs za popunjavanje položaja 
oglašava Služba za upravljanje kadrovima.
Interni, 
odnosno javni konkurs
oglašava se u 
roku od osam dana od dana prijema rešenja o otpočinjanju postupka popunjavanja 
položaja koje se istovremeno sa rešenjem o 
imenovanju članova konkursne komisije dostavlja Službi za upravljanje kadrovima.
Brisan je raniji stav 4. (vidi član 44. Zakona - 
95/2018-366)
*Službeni glasnik RS, broj 104/2009
**Službeni glasnik RS, broj 95/2018
4. Popunjavanje položaja u ostalim državnim organima
Član 75.
Na popunjavanje položaja u ostalim državnim organima shodno 
se primenjuju odredbe ovog zakona o internom i javnom konkursu kad položaj 
popunjava Vlada, izuzev odredaba o sastavu konkursne komisije i o nadležnosti 
Visokog službeničkog saveta i Službe za upravljanje kadrovima.
Sastav Кonkursne komisije, način provere kompetencija, 
kriterijume i merila za izbor na radna mesta u Vrhovnom kasacionom sudu 
propisuje predsednik Vrhovnog kasacionog suda, za položaj u Republičkom javnom 
tužilaštvu – Republički javni tužilac, a za ostale državne organe – tela 
određena njihovim aktima.
Državni organi iz stava 2. ovog člana mogu ostvariti 
saradnju sa Službom za upravljanje kadrovima radi pružanja stručne i savetodavne 
pomoći u proveri kompetencija.
Vlada uredbom bliže uređuje sprovođenje internog i javnog 
konkursa za popunjavanje položaja u svim državnim organima.
*Službeni glasnik RS, broj 95/2018
5. Prestanak rada na položaju
a) Razlozi za prestanak rada na položaju
Svi razlozi
Član 76.
Državnom službeniku prestaje rad na položaju kad protekne 
vreme na koje je postavljen, ako podnese pismenu ostavku, ako stupi na funkciju u 
državnom organu, organu autonomne pokrajine ili lokalne samouprave, ako bude 
ukinut položaj, ako mu radni odnos prestane navršenjem radnog veka ili njegovim 
pismenim otkazom, ili ako bude razrešen.
Ukidanje položaja
Član 77.
Položaj je ukinut ako bude ukinut državni organ a njegov 
delokrug preuzme drugi državni organ ili ne preuzme nijedan državni organ, ako 
deo delokruga državnog organa u kome je i položaj preuzme drugi državni organ, 
ili ako položaj bude ukinut donošenjem novog ili izmenom postojećeg Pravilnika.
Razlozi za razrešenje
Član 78.
Državni službenik razrešava se s položaja ako mu u 
godišnjem ili vanrednom vrednovanju radne uspešnosti bude utvrđeno da je potrebno 
poboljšanje ili ako mu radni odnos prestane zbog: osude na kaznu zatvora od 
najmanje šest meseci ili mu je izrečena uslovna osuda na kaznu zatvora od najmanje 
šest meseci bez obzira na period proveravanja za krivično delo koje ga čini 
nedostojnim za vršenje dužnosti, konačnog rešenja kojim mu je izrečena 
disciplinska kazna prestanka radnog odnosa, konačnog rešenja kojim mu je na 
osnovu vrednovanja radne uspešnosti utvrđeno da nije ispunio većinu očekivanja, 
kao i iz drugih razloga predviđenih opštim propisima o radu kojima se uređuje 
prestanak radnog odnosa nezavisno od volje zaposlenog i volje poslodavca.
Državni službenik se razrešava s položaja i ako organ 
ili telo nadležno za njegovo postavljenje prihvati javnu preporuku Zaštitnika 
građana za njegovo razrešenje, odnosno ako prihvati inicijativu za razrešenje na 
osnovu mere javnog objavljivanja preporuke za razrešenje koju izrekne Agencija za 
borbu protiv korupcije.
Državni službenik koji rukovodi državnim organom 
razrešava se s položaja i kada organ ili telo nadležno za njegovo postavljenje 
utvrdi da je u vreme njegovog rukovođenja došlo do ozbiljnog poremećaja u radu 
državnog organa kojim rukovodi zbog 
odgovornosti za neostvarivanje planova rada i strateških ciljeva.
*Službeni glasnik RS, broj 99/2014
**Službeni glasnik RS, broj 95/2018
b) Utvrđenje prestanka rada na položaju
Član 79.
Prestanak rada na položaju utvrđuje se rešenjem koje donosi 
državni organ ili telo nadležno za postavljenje državnog službenika, u roku od 
osam dana od dana nastupanja razloga zbog kojih je rad na položaju prestao.
Rešenje sadrži i razloge zbog kojih je rad na položaju 
prestao i dan kad je prestao rad na položaju.
Protiv rešenja žalba nije dopuštena, ali može da se pokrene 
upravni spor.
v) Posledice prestanka rada na položaju
Posledice usled proteka vremena postavljenja, ostavke, 
promena u unutrašnjem uređenju državnog organa, negativnih ocena rada i prihvatanja 
javne preporuke za razrešenje*
*Službeni glasnik RS, broj 116/2008
Član 80.
Državni službenik kome je proteklo vreme na koje je 
postavljen, koji je razrešen jer je u godišnjem ili 
vanrednom vrednovanju radne uspešnosti utvrđeno da mu je potrebno poboljšanje, koji je podneo ostavku na položaj ili kome je položaj ukinut 
donošenjem novog ili izmenom postojećeg Pravilnika ima pravo da u istom državnom 
organu bude premešten na drugo radno mesto za koje ispunjava uslove ako ono 
postoji, a ako ne postoji postaje neraspoređen.
Državni službenik koji je razrešen iz razloga 
navedenih u članu 78. stav 2. ovog zakona postaje neraspoređen.
*Službeni glasnik RS, broj 104/2009
**Službeni glasnik RS, broj 95/2018
Posledice usled promena u uređenju sistema državnih organa
Član 81. 
Državni službenik kome je položaj ukinut usled ukidanja 
državnog organa ima pravo da, do proteka vremena na koje je bio postavljen, bude 
postavljen na položaj u državnom organu koji je preuzeo delokrug ukinutog 
državnog organa, ako novim Pravilnikom bude predviđen isti ili sličan položaj i 
on za njega ispunjava uslove, a ako takav položaj ne postoji ima ista prava i 
dužnosti kao da mu je položaj prestao protekom vremena na koje je postavljen.
Ista prava i dužnosti ima i državni službenik kome je 
položaj ukinut usled toga što je deo delokruga državnog organa, u kome je i 
položaj, preuzeo drugi državni organ.
Ako državni organ bude ukinut, a njegov delokrug ne preuzme 
nijedan državni organ, državni službenik kome je položaj ukinut postaje 
neraspoređen.
Glava šesta
VREDNOVANJE RADNE USPEŠNOSTI I NAPREDOVANJE DRŽAVNIH 
SLUŽBENIКA
*Službeni glasnik RS, broj 95/2018
I. VREDNOVANJE RADNE USPEŠNOSTI
*Službeni glasnik RS, broj 95/2018
Cilj i predmet vrednovanja radne uspešnosti
*Službeni glasnik RS, broj 95/2018
Član 82.
Cilj vrednovanja radne uspešnosti državnih službenika je 
obezbeđivanje ostvarenja svih organizacionih ciljeva državnog organa, dostizanje 
radnog ponašanja i očekivanih vrednosti u radu u skladu sa kompetencijama, 
motivacija, učenje i razvoj državnih službenika.
Rezultati vrednovanja radne uspešnosti državnih 
službenika koriste se u utvrđivanju potreba i planiranju obuka, planiranju razvoja 
i stručnog usavršavanja, otklanjanju nedostataka u radu i donošenju odluka o 
napredovanju i raspoređivanju, odnosno premeštaju, određivanju plata i drugih 
primanja i prestanku radnog odnosa državnog službenika.
Vrednovanje radne uspešnosti državnih službenika vrši 
se na osnovu merila radne uspešnosti koja obuhvataju ponašajne kompetencije 
državnih službenika i rezultate rada organizacione jedinice u kojoj državni 
službenik obavlja poslove svog radnog mesta, odnosno kojom rukovodi. 
U praćenju radne uspešnosti državnih službenika 
ispoljavanje funkcionalnih kompetencija služi za utvrđivanje potreba za stručnim 
usavršavanjem državnog službenika, kao i praćenja efekata programa stručnog 
usavršavanja koje je državni službenik pohađao u periodu za vrednovanje radne 
uspešnosti.
*Službeni glasnik RS, broj 95/2018
Vreme vrednovanja radne uspešnosti. Izuzeci od vrednovanja 
radne uspešnosti
*Službeni glasnik RS, broj 95/2018
Član 83.
Rad državnih službenika prati se tokom cele godine, a 
radna uspešnost vrednuje se jednom u kalendarskoj godini.
Ne vrednuje se radna uspešnost državnog službenika:
1) koji rukovodi državnim organom;
2) koji je u kalendarskoj godini radio manje od šest 
meseci bez obzira na razlog;
3) koji je zasnovao radni odnos na određeno vreme na 
radnom mestu u kabinetu, u svojstvu pripravnika i radi zamene državnog 
službenika koji obavlja pripravnički staž.
U period od šest meseci iz stava 2. tačka 2) ovog 
člana ne ulazi vreme u kojem je državni službenik bio odsutan sa rada zbog 
korišćenja prava na godišnji odmor. 
Radna uspešnost državnog službenika na položaju, 
vršioca dužnosti, odnosno rukovodioca područne jedinice organa osnovane u skladu 
sa posebnim zakonom – zavod, filijala i druga organizaciona jedinica van sedišta 
organa (u daljem tekstu: rukovodilac područne jedinice organa) vrednuje se 
najkasnije do kraja januara tekuće godine za prethodnu godinu, a ostalih 
državnih službenika na izvršilačkim radnim mestima najkasnije do kraja februara 
tekuće godine za prethodnu godinu. 
Izuzetno, radna uspešnost državnog službenika koji je 
zasnovao radni odnos na određeno vreme, vrednuje se pre prestanka radnog odnosa, 
ako je u kalendarskoj godini radio najmanje šest meseci. 
U vrednovanju radne uspešnosti u slučaju iz stava 5. 
ovog člana vrednuju se ponašajne kompetencije državnog službenika.
U slučaju nastavka rada na neodređeno vreme, državnom 
službeniku koji je radio na određeno vreme zbog privremeno povećanog obima posla 
počinje da teče novi period za vrednovanje radne uspešnosti.
*Službeni glasnik RS, broj 95/2018
Način vrednovanja radne uspešnosti
*Službeni glasnik RS, broj 95/2018
Član 84.
Na osnovu vrednovanja radne uspešnosti utvrđuje se, u 
odnosu na zahteve za obavljanje poslova radnog mesta:
1) da državni službenik nije ispunio većinu očekivanja;

2) da je potrebno poboljšanje;
3) da je državni službenik ispunio očekivanja; 
4) da je državni službenik prevazišao očekivanja.
Radnu uspešnost utvrđuje rešenjem državni službenik na 
položaju – za državne službenike koji obavljaju poslove u oblasti rada organa za 
koju državni službenik na položaju ima ovlašćenja i odgovornost za rukovođenje, 
odnosno rukovodilac područne jedinice organa za državne službenike u područnoj 
jedinici organa.
Radnu uspešnost za državne službenike na položaju, 
rukovodioce područne jedinice organa koji su za svoj rad neposredno odgovorni 
rukovodiocu organa i državne službenike koji za svoj rad nisu odgovorni državnim 
službenicima na položaju utvrđuje rešenjem rukovodilac. 
Predlog vrednovanja radne uspešnosti državnog 
službenika daje neposredni rukovodilac državnog službenika kada državni 
službenik ne odgovara neposredno za rad licu koje donosi rešenje o radnoj 
uspešnosti.
Lice koje vrednuje radnu uspešnost državnog 
službenika, odnosno daje predlog vrednovanja, dužno je da u postupku vrednovanja 
ostvari saradnju sa licem po čijim nalozima, odlukama ili predlozima je državni 
službenik postupao u periodu vrednovanja u obavljanju poslova svog radnog mesta.

Radna uspešnost državnog službenika koji nije ispunio 
većinu očekivanja, odnosno koji prevazilazi očekivanja, mora da proizilazi iz 
dokaza koji se odnose na rad državnog službenika i da bude obrazložena navođenjem 
konkretnih primera stvarnog radnog ponašanja. 
Ako predlog vrednovanja ne proizilazi iz izveštaja o 
vrednovanju radne uspešnosti, odnosno iz konkretnih primera stvarnog radnog 
ponašanja za državne službenike iz stava 6. ovog člana, lice koje donosi rešenje o 
radnoj uspešnosti ima pravo da zatraži da se vrednovanje radne uspešnosti 
preispita.
Ako ni nakon preispitivanja radne uspešnosti, predlog 
vrednovanja po mišljenju lica koje donosi rešenje o vrednovanju radne uspešnosti, ne 
proizilazi iz izveštaja o vrednovanju radne uspešnosti, odnosno iz konkretnih 
primera stvarnog radnog ponašanja, lice koje donosi rešenje izvršiće vrednovanje 
radne uspešnosti državnog službenika u skladu sa priloženim izveštajem, odnosno 
primerima njegovog radnog ponašanja.
Državni službenici na rukovodećim radnim mestima dužni 
su da pohađaju programe obuka kojima se unapređuje sposobnost za uspešno 
ostvarivanje vrednovanja radne uspešnosti državnih službenika.
Bliži način, merila i kriterijume za vrednovanje radne 
uspešnosti u svim državnim organima propisuje Vlada.
*Službeni glasnik RS, broj 95/2018
Praćenje rada državnog službenika na izvršilačkom radnom 
mestu i plan unapređenja rada. Vanredno vrednovanje
*Službeni glasnik RS, broj 95/2018
Član 84a
Rad državnog službenika prati se tokom cele godine.
Ako praćenjem rada državnog službenika, po mišljenju 
neposrednog rukovodioca državnom službeniku nedostaju kompetencije za delotvorno 
obavljanje poslova radnog mesta, neposredni rukovodilac dužan je da u saradnji sa 
jedinicom za upravljanje kadrovima u državnom organu, dostavi državnom službeniku 
pisano obaveštenje o nedostacima u njegovom radu i odredi plan unapređenja rada, 
koji može da podrazumeva i upućivanje na stručno usavršavanje.
Rad državnog službenika prati se u narednom periodu od 
najmanje tri meseca od dana određivanja plana unapređenja rada, nakon čega 
neposredni rukovodilac sačinjava izveštaj o ostvarivanju plana unapređenja njegovog 
rada, koji dostavlja državnom službeniku i licu odgovornom za upravljanje kadrovima 
u državnom organu.
Istekom roka iz stava 3. ovog člana rad državnog 
službenika može da se vanredno vrednuje i pre redovnog godišnjeg vrednovanja.
U vanrednom vrednovanju radne uspešnosti vrednuju se 
ponašajne kompetencije državnog službenika.
Vanredno vrednovanje radne uspešnosti državnog 
službenika može se vršiti samo u toku perioda praćenja njegovog rada pre redovnog 
godišnjeg vrednovanja. 
Državni službenik nema pravo posebne žalbe na 
obaveštenje o nedostacima u njegovom radu, plan unapređenja rada ili izveštaj o 
unapređenju u radu iz st. 2. i 3. ovog člana.
*Službeni glasnik RS, broj 95/2018
Praćenje rada državnog službenika na položaju i vanredno 
vrednovanje
*Službeni glasnik RS, broj 95/2018
Član 84b
Ako se praćenjem rada državnog službenika na položaju 
utvrdi da državni službenik ne ostvaruje rezultate rada, rukovodilac je dužan da 
mu dostavi pisano obaveštenje o nedostacima u njegovom radu i ostavi rok od 
najmanje tri meseca za poboljšanje.
Istekom roka iz stava 1. ovog člana, rad državnog 
službenika na položaju može da se vanredno vrednuje. 
U vanrednom vrednovanju radne uspešnosti državnog 
službenika na položaju vrednuju se rezultati rada.
Vanredno vrednovanje radne uspešnosti državnog 
službenika na položaju može se vršiti samo u toku perioda praćenja njegovog rada 
pre redovnog godišnjeg vrednovanja.
*Službeni glasnik RS, broj 95/2018
Brisan je raniji naslov 
iznad člana 85. (vidi član 53. Zakona - 95/2018-366)
Član 85.
Brisan je (vidi član 53. 
Zakona - 95/2018-366)
Posledice vrednovanja radne uspešnosti državnog službenika 
koji nije ispunio većinu očekivanja, odnosno kome je potrebno poboljšanje
*Službeni glasnik RS, broj 95/2018
Član 86.
Državni službenik na izvršilačkom radnom mestu kome u 
godišnjem ili vanrednom vrednovanju radne uspešnosti bude utvrđeno da je potrebno 
poboljšanje, premešta se na radno mesto razvrstano u niže zvanje koje odgovara 
njegovoj vrsti i stepenu stručne spreme, odnosno obrazovanja i za koje ispunjava 
uslove za rad, a ako takvo radno mesto ne postoji određuje mu se niži 
koeficijent u skladu sa zakonom kojim se uređuju plate u državnim organima.
Državnom službeniku iz stava 1. ovog člana ukazuje se 
na oblasti u kojima je potrebno poboljšanje i upućuje se na stručno usavršavanje 
kojim se unapređuju njegove kompetencije. 
Državnom službeniku kome u vanrednom ili godišnjem 
vrednovanju radne uspešnosti bude utvrđeno da ne ispunjava očekivanja, prestaje 
radni odnos danom konačnosti rešenja o vrednovanju radne uspešnosti.
Rešenjem iz stava 3. ovog člana utvrđuje se i da 
državnom službeniku prestaje radni odnos.
Državnom službeniku kome u godišnjem vrednovanju radne 
uspešnosti bude utvrđeno da ne ispunjava očekivanja, a neposredni rukovodilac u 
praćenju njegovog rada nije ukazao na nedostatke u radu i odredio plan unapređenja 
rada u skladu sa članom 84a ovog zakona, odnosno rukovodilac nije postupio u 
skladu sa članom 84b ovog zakona, ne prestaje radni odnos, već se u rešenju o 
vrednovanju radne uspešnosti određuje da će se državni službenik vanredno 
vrednovati nakon isteka roka određenog u planu unapređenja rada, odnosno nakon 
isteka roka za poboljšanje.
*Službeni glasnik RS, broj 95/2018
II. NAPREDOVANJE
Vrste napredovanja
Član 87.
Državni službenik napreduje premeštajem na neposredno više 
izvršilačko radno mesto ili postavljenjem na položaj ili viši položaj, u istom ili 
drugom državnom organu.
Neposredno više izvršilačko radno mesto jeste ono čiji se 
poslovi rade u neposredno višem zvanju, ili u istom  ili neposredno višemzvanju ali na radnom mestu 
rukovodioca uže unutrašnje jedinice u državnom organu.
Brisan je raniji stav 3. (vidi član 55. Zakona - 
95/2018-366)
*Službeni glasnik RS, broj 95/2018
Nagrađivanje
*Službeni glasnik RS, broj 95/2018
Član 87a
Državni službenik može po osnovu vrednovanja radne 
uspešnosti za obavljanje poslova radnih mesta koja su razvrstana u isto zvanje, da 
bude nagrađen određivanjem većeg koeficijenta u okviru platne grupe u koju je 
svrstano to zvanje prema zakonu kojim se uređuju plate u državnim organima.
*Službeni glasnik RS, broj 95/2018
Napredovanje na više izvršilačko radno mesto 
Član 88.
Rukovodilac može da premesti na neposredno više 
izvršilačko radno mesto državnog službenika kome je najmanje dva puta uzastopno 
utvrđeno da prevazilazi očekivanja, ako postoji slobodno radno mesto i državni 
službenik ispunjava uslove za rad na njemu i ima potrebne kompetencije. 
Izuzetno, državni službenik koji je premešten na 
neposredno više radno mesto jer je dva puta uzastopno utvrđeno da prevazilazi 
očekivanja može, i ako ne ispunjava uslove vezane za radno iskustvo u struci, da 
bude premešten na neposredno više radno mesto ako je opet utvrđeno da 
prevazilazi očekivanja. 
Rukovodilac može da premesti na neposredno više 
izvršilačko radno mesto državnog službenika kome je u periodu od pet godina 
uzastopno utvrđeno najmanje da ispunjava očekivanja.
Državni službenik može da se premesti na radno mesto 
rukovodioca uže unutrašnje jedinice u državnom organu, u skladu sa st. 1–3. ovog 
člana na predlog neposrednog rukovodioca, koji se daje nakon sprovedene analize 
Službe za upravljanje kadrovima o individualnom potencijalu za razvoj državnog 
službenika – za državne službenike iz organa državne uprave, odnosno analize 
jedinice za upravljanje kadrovima u državnom organu – za državne službenike u 
drugom državnom organu.
Nakon premeštaja državni organ upućuje državnog 
službenika na učešće u programu obuka rukovodilaca.
Državni organi iz stava 4. ovog člana mogu ostvariti 
saradnju sa Službom za upravljanje kadrovima radi pružanja stručne i savetodavne 
pomoći u analizi individualnih potencijala za razvoj državnog službenika.
Vrednovanje radne uspešnosti na kome je zasnovano jedno 
napredovanje ne uzima se u obzir za sledeće napredovanje. 
Prekid u vrednovanju radne uspešnosti usled odsutnosti 
sa rada državnog službenika ne smatra se prekidom uzastopnosti iz st. 1–3. ovog 
člana.
*Službeni glasnik RS, broj 95/2018
Napredovanje na položaj ili viši položaj
Član 89.
Državni službenik može da napreduje na svaki, a ne samo 
neposredno viši položaj.
Za napredovanje moraju da budu ispunjeni uslovi vezani za 
odnos vrednovanja radne uspešnosti iz člana 69. ovog zakona, postojanje slobodnog radnog mesta i radno 
iskustvo koji su potrebni za napredovanje na više izvršilačko radno mesto.
*Službeni glasnik RS, broj 104/2009
**Službeni glasnik RS, broj 95/2018
Glava sedma
PREMEŠTAJ DRŽAVNIH SLUŽBENIКA ZBOG POTREBE RADA
1. Pojam i vrste premeštaja
Član 90.
Državni službenik može, zbog potrebe rada, da bude trajno 
ili privremeno premešten na drugo odgovarajuće radno mesto u istom državnom 
organu ili privremeno premešten u drugi državni organ.
Za premeštaj državnog službenika zbog potrebe rada nije 
potrebna saglasnost državnog službenika.
Državni službenik na položaju ne može biti premešten.
2. Pojam odgovarajućeg radnog mesta
Član 91.
Odgovarajuće radno mesto jeste ono čiji se poslovi rade u 
istom zvanju kao poslovi radnog mesta sa koga se državni službenik premešta i za 
koje državni službenik ispunjava sve uslove.
3. Premeštaj unutar istog državnog organa
Trajni premeštaj
Član 92. 
Državni službenik može da bude trajno premešten na drugo 
odgovarajuće radno mesto u istom državnom organu, ako to nalažu organizacija ili 
racionalizacija poslova ili drugi opravdani razlozi.
3a Trajni premeštaj na zahtev državnog službenika
*Službeni glasnik RS, broj 95/2018
Član 92a
Državni službenik može, u skladu sa potrebama i 
organizacijom rada državnog organa, na svoj zahtev da bude trajno premešten na 
radno mesto čiji se poslovi rade u nižem zvanju od poslova radnog mesta sa kojeg 
se državni službenik premešta, ako ispunjava uslove za rad na tom radnom mestu i 
poseduje potrebne kompetencije.
*Službeni glasnik RS, broj 95/2018
Privremeni premeštaj
Član 93.
Državni službenik može da bude privremeno premešten na 
drugo odgovarajuće radno mesto u istom državnom organu zbog zamene odsutnog 
državnog službenika ili povećanog obima posla, pri čemu zadržava sva prava na 
svom radnom mestu.
Žalba ne odlaže izvršenje rešenja.
Privremeni premeštaj traje najduže jednu godinu, posle čega 
državni službenik ima pravo da se vrati na radno mesto na kome je radio pre 
premeštaja.
4. Privremeni premeštaj u drugi državni organ
Razlozi i trajanje
Član 94.
Državni službenik može da bude privremeno premešten na 
odgovarajuće radno mesto u drugi državni organ u kome je povećan obim posla, a 
sva prava iz radnog odnosa ostvaruje u državnom organu iz koga je premešten.
Privremeni premeštaj u drugi državni organ traje najduže 
šest meseci, a izuzetno može da bude produžen najduže za još šest meseci.
Posle proteka vremena premeštaja državni službenik ima 
pravo da se vrati na radno mesto na kome je radio pre premeštaja.
Način privremenog premeštaja u drugi državni organ 

Član 95.
O privremenom premeštaju državnog službenika iz jednog u 
drugi državni organ rukovodioci zaključuju pismeni sporazum.
Posle toga rukovodilac državnog organa iz koga se državni 
službenik premešta donosi rešenje o premeštaju.
Žalba ne odlaže izvršenje rešenja.
Glava osma
STRUČNO USAVRŠAVANJE I OSPOSOBLJAVANJE
I. STRUČNO USAVRŠAVANJE I DODATNO OBRAZOVANJE
1. Stručno usavršavanje
Pojam
Član 96.
Stručno usavršavanje je pravo i dužnost državnog 
službenika da stiče znanja i veštine, odnosno sposobnosti za izvršavanje poslova 
radnog mesta, u skladu sa potrebama državnog organa.
Rukovodilac je dužan da državnom službeniku omogući 
stručno usavršavanje za izvršavanje poslova radnog mesta u skladu sa programima 
stručnog usavršavanja utvrđenim ovim zakonom.
*Službeni glasnik RS, broj 99/2014
Programi
*Službeni glasnik RS, broj 94/2017
Član 97.
Stručno usavršavanje državnih službenika zasniva se na 
programima kojima se određuju oblici i sadržina stručnog usavršavanja i visina 
sredstava za stručno usavršavanje.
Programi stručnog usavršavanja jesu:
1) Opšti program obuke;
2) Program obuke rukovodilaca;
3) posebni programi obuke u skladu sa specifičnim 
potrebama iz delokruga i nadležnosti državnih organa.
Sredstva za sprovođenje programa stručnog usavršavanja 
obezbeđuju se u budžetu Republike Srbije.
*Službeni glasnik RS, broj 94/2017
Кriterijumi, merila i način utvrđivanja potreba za 
stručnim usavršavanjem
*Službeni glasnik RS, broj 94/2017
Član 97a
Potreba za stručnim usavršavanjem postoji, naročito:
1) ako se donesu novi propisi koje primenjuje državni 
organ ili ako izmena tih propisa nalaže suštinske potrebe u postupanju državnih 
službenika u vezi sa njihovom primenom ili ako to zahteva da državni službenici 
steknu ili usvoje nove ili unaprede svoja znanja i veštine za njihovu primenu;
2) ako se u državnom organu kasni sa izvršavanjem 
utvrđenih obaveza ili postupanjem u utvrđenim rokovima – u najmanje 10% obaveza i 
postupaka;
3) ako u postupku upravne ili sudske kontrole 
zakonitosti upravnih akata koje donosi državni organ ili njegova organizaciona 
jedinica bude ukinuto ili poništeno najmanje 10% akata koji su bili predmet 
kontrole;
4) ako u postupku inspekcijskog nadzora ili drugog 
oblika kontrole zakonitosti i svrsishodnosti rada državnog organa nadležni organ 
naloži meru ili utvrdi preporuku za otklanjanje utvrđenih nedostataka u odnosu na 
upotrebu stečenih znanja i veština za obavljanje poslova radnog mesta državnih 
službenika;
5) ako rukovodilac
oceni da opšte 
stanje u oblasti kojom rukovodi i priprema i sprovođenje strateških i planskih 
akata iz delokruga i nadležnosti organa kojim rukovodi, a kojim se unapređuje 
stanje u oblasti, ukazuju na potrebu stručnog usavršavanja državnih službenika;
6) ako neposredni rukovodilac u saradnji sa licem 
odgovornim za upravljanje kadrovima u državnom organu u postupku
praćenja i vrednovanja radne uspešnosti
utvrdi 
potrebno unapređenje kompetencija državnih službenika.
Nacionalna akademija za javnu upravu (u daljem tekstu: 
Nacionalna akademija) vrši razvoj metodologije i standardnih instrumenata koji 
omogućavaju kontinuirano i fleksibilno praćenje i prilagođavanje programa obuke u 
skladu sa potrebama državnih organa i sprovodi postupak utvrđivanja potreba za 
programe koje priprema i sprovodi.
Utvrđivanje potrebe za stručnim usavršavanjem razmatra i 
usvaja Programski savet Nacionalne akademije, koja istu razvija u saradnji sa 
nadležnim organom za poslove upravljanja kadrovima u državnoj upravi, organom 
nadležnim u poslovima koordinacije u vezi sa procesom pridruživanja i pristupanja 
Evropskoj uniji, kao i odgovornim licima za poslove upravljanja kadrovima u 
državnim organima.
Utvrđivanje potreba za posebne programe obuke sprovode 
državni organi, uz stručnu podršku Nacionalne akademije i na osnovu kriterijuma 
i standardnih instrumenata iz st. 1. i 2. ovog člana.
*Službeni glasnik RS, broj 94/2017
**Službeni glasnik RS, broj 95/2018
Opšti program obuke
*Službeni glasnik RS, broj 94/2017
Član 97b
Opšti program obuke sprovodi se radi obezbeđivanja 
podizanja nivoa znanja i veština za obavljanje poslova u državnim organima, u skladu 
sa utvrđenim potrebama, i obuhvata:
1) Uvodni program obuke;
2) Program kontinuiranog stručnog usavršavanja državnih 
službenika u državnim organima.
Uvodni program obuke obuhvata stručno osposobljavanje 
državnih službenika koji prvi put zasnivaju radni odnos u državnom organu, kao i 
radi pripreme za polaganje državnog stručnog ispita.
Uvodni program obuke priprema se i sprovodi u 
zavisnosti od stepena stručne spreme, a sadrži osnovne elemente programa 
državnog stručnog ispita. 
Кorisnici Uvodnog programa obuke prijavljuju se tokom 
godine, u skladu sa rokom i uslovima prijave koje utvrđuje i objavljuje 
Nacionalna akademija, a mogu biti i upućeni od strane rukovodioca.
Program kontinuiranog stručnog usavršavanja državnih 
službenika u državnim organima obuhvata opšte i posebne teme iz nadležnosti 
državnih organa, praktična znanja i veštine koje su zajedničke ili odlikuju 
većinu korisnika.
Program kontinuiranog stručnog usavršavanja državnih 
službenika u državnim organima, naročito, obuhvata teme kao što su: planiranje, 
priprema i izrada propisa (zakonodavni proces), praktični aspekti primene 
novodonetih sistemskih propisa i drugih propisa, upravno pravo, upravni postupak 
i izrada upravnih akata, inspekcijski nadzor, strateško planiranje i upravljanje, 
zaštita ljudskih prava, borba protiv korupcije, upravljanje finansijama, Evropska 
unija (osnovne funkcije Evropske unije, odnosno institucije, pravo i procedure 
Evropske unije i sektorske politike), upravljanje međunarodnom razvojnom pomoći, 
uključujući sredstva finansijske pomoći Evropske unije, planiranje, upravljanje i 
razvoj ljudskih resursa, razvoj informatičkih veština, upravljanje sistemom javnih 
politika, lični razvoj zaposlenih, razvoj analitičkih veština, obuka predavača, 
usavršavanje stranih jezika i drugo.
Program stručnog usavršavanja iz stava 6. ovog člana, u 
tematskoj oblasti Evropska unija priprema, sprovodi i razvija Nacionalna 
akademija, u saradnji sa organom nadležnim u poslovima koordinacije u vezi sa 
procesom pridruživanja i pristupanja Evropskoj uniji.
*Službeni glasnik RS, broj 94/2017
Program obuke rukovodilaca
*Službeni glasnik RS, broj 94/2017
Član 97v
Program obuke rukovodilaca ima za cilj stručno 
usavršavanje državnih službenika koji se pripremaju ili nalaze na rukovodećim 
radnim mestima, radi sticanja znanja i veština, kao i unapređenja sposobnosti za 
uspešno ostvarivanje funkcije rukovođenja u državnom organu i unapređenje kvaliteta 
u procesu utvrđivanja i sprovođenja javnih politika. 
Program obuke rukovodilaca priprema, sprovodi i 
razvija Nacionalna akademija, u saradnji sa nadležnim organom za poslove 
upravljanja kadrovima u državnoj upravi, kao i odgovornim licima za poslove 
upravljanja kadrovima u državnim organima.
*Službeni glasnik RS, broj 94/2017
Posebni programi obuke
*Službeni glasnik RS, broj 94/2017
Član 97g
Posebni programi obuke pripremaju se i sprovode radi 
stručnog usavršavanja državnih službenika i zaposlenih u pojedinim državnim 
organima, a u skladu sa specifičnim potrebama iz njihovog delokruga i 
nadležnosti, odnosno potrebama vezanim za pojedina radna mesta, vrste poslova 
ili posebne grupe korisnika, kao i stručnog usavršavanja članova pregovaračkog 
tima i pregovaračkih grupa i drugih relevantnih grupa u procesu pregovora o 
pristupanju Republike Srbije Evropskoj uniji, odnosno potreba koje proizlaze iz 
tog procesa.
Državni organ, u skladu sa ovim i posebnim zakonom, a 
u neposrednoj saradnji sa Nacionalnom akademijom, može da odluči da poseban 
program obuke:
1) samostalno programira i sprovodi;
2) programira Nacionalna akademija, odnosno da preuzme 
pripremljen program Nacionalne akademije, a samostalno ga sprovodi;
3) da sam programira, a da sprovođenje poveri 
Nacionalnoj akademiji;
4) programira i sprovede Nacionalna akademija.
*Službeni glasnik RS, broj 94/2017
Obavezni elementi (delovi) programa stručnog usavršavanja
*Službeni glasnik RS, broj 94/2017
Član 97d
Obavezni elementi (delovi) programa stručnog 
usavršavanja jesu, naročito:
1) razlog koji je uslovio donošenje programa i cilj koji 
se želi ostvariti njegovom realizacijom;
2) oblast stručnog usavršavanja;
3) opis programa i tematskih celina;
4) državni organi kojima je namenjen;
5) opis ciljne grupe korisnika obuke i najmanji i 
optimalan broj polaznika;
6) projekcija troškova programa
;
7) oblici, metode i nosioci realizacije;
8) očekivani efekti u podizanju nivoa
kompetencija 
polaznika;
9) način vrednovanja i verifikacije;
10) trajanje programa.
*Službeni glasnik RS, broj 94/2017
**Službeni glasnik RS, broj 95/2018
Donošenje programa stručnog usavršavanja
*Službeni glasnik RS, broj 94/2017
Član 97đ
Opšti program obuke i Program obuke rukovodilaca, za 
svaku godinu donosi Vlada, na predlog Nacionalne akademije, po prethodno 
pribavljenom mišljenju Visokog službeničkog saveta.
Posebne programe obuke donosi rukovodilac, odnosno 
drugi nadležni organ, za svaku godinu, prema posebnim potrebama državnog organa, 
a posebni program koji se odnosi na pregovarački tim i pregovaračke grupe i 
druge relevantne grupe u procesu pregovora o pristupanju Republike Srbije 
Evropskoj uniji, odnosno potrebe koje proizlaze iz tog procesa rukovodilac 
organa nadležnog u poslovima koordinacije u vezi sa procesom pridruživanja i 
pristupanja Evropskoj uniji – po prethodno pribavljenoj saglasnosti organa u čijem 
delokrugu su oblasti obuhvaćene odgovarajućim pregovaračkim poglavljem.
*Službeni glasnik RS, broj 94/2017
Oblici sprovođenja programa stručnog usavršavanja
*Službeni glasnik RS, broj 94/2017
Član 97e
Oblici u kojima se organizuje i sprovodi program 
stručnog usavršavanja mogu biti predavanja, seminari, treninzi, radionice, okrugli 
stolovi, konferencije, stažiranja, koučing, mentorstvo, studijske posete, 
elektronsko učenje i drugo.
*Službeni glasnik RS, broj 94/2017
Predavači i drugi realizatori i sprovodioci programa
*Službeni glasnik RS, broj 94/2017
Član 97ž
Program stručnog usavršavanja koji sprovodi Nacionalna 
akademija, po pravilu, realizuju predavači akreditovani u skladu sa programom 
selekcije, obuke i akreditacije predavača.
Predavači mogu biti iz sastava zaposlenih u 
Nacionalnoj akademiji, pod uslovom da su prethodno akreditovani pod opštim 
uslovima akreditacije predavača.
Mentori realizuju program stručnog usavršavanja kada 
je, kroz grupni ili pojedinačni rad sa polaznicima i u postupku obavljanja poslova 
njihovog radnog mesta, potrebno obezbediti neposrednu podršku i prenošenje 
kompletnih znanja, iskustava, sposobnosti i veština koje za rad u oblasti koja je 
predmet programa ima mentor, a koja treba da stekne polaznik.
Кouči obezbeđuju realizaciju programa pružanjem podrške 
polaznicama koja je usmerena na to da se zajedničkim ili međusobnim podsticanjem 
za razmenu iskustava kouča i polaznika razviju veštine za efikasnije rešavanje 
problema i ostvarivanje profesionalnih interesa i unapređenje radnog učinka na 
radnom mestu, odnosno za ostvarivanje utvrđenog delokruga i nadležnosti državnog 
organa.
Predavačima, mentorima, koučima i drugim realizatorima 
programa pripada naknada za izvršeni rad.
Realizatori programa za vreme izvođenja programa 
ostvaruju pravo na plaćeno odsustvo sa rada, za koje ostvaruju pravo na naknadu 
plate kao da se nalaze na radu.
Odredbe ovog člana shodno se primenjuju i na posebne 
programe stručnog usavršavanja, kao i na Opšti i posebne programe obuke i Program 
obuke rukovodilaca koji se realizuju u okviru projekata koji se finansiraju iz 
sredstava koja su obezbedili donatori.
Posebne programe obuke mogu da sprovode visokoškolske 
ustanove koje su akreditovane u skladu sa propisima o visokom obrazovanju, 
naučnoistraživačke organizacije koje su akreditovane u skladu sa propisima o 
naučnoistraživačkoj delatnosti, javno priznati organizatori obrazovanja odraslih 
koji su taj status stekli u skladu sa propisima o obrazovanju odraslih i lica 
koja za to budu akreditovana u skladu sa odredbama ovog zakona.
*Službeni glasnik RS, broj 94/2017
Selekcija i akreditacija predavača i drugih realizatora i 
sprovodioca programa
*Službeni glasnik RS, broj 94/2017
Član 97z
Selekciju i akreditaciju predavača i drugih 
realizatora i sprovodioca programa sprovodi Nacionalna akademija.
Selekcija predavača sprovodi se iz reda stručnjaka iz 
oblasti relevantne za rad državnih organa, prvenstveno iz reda zaposlenih u 
državnim organima.
Predavač se selektuje na osnovu stručnog, radnog i 
predavačkog iskustva u predmetnoj oblasti za koju se prijavljuje, objavljenih 
radova iz relevantne stručne oblasti, provere trenerskih veština, kao i uspeha u 
programu obuke predavača.
Program obuke predavača podrazumeva stručno 
usavršavanje lica sa specijalističkim znanjem iz određenih oblasti i sprovodi se 
radi unapređenja predavačkih veština, usvajanja didaktičko metodičkih znanja i 
razvoja veština prezentacije i komunikacije radi prenošenja stručnih znanja.
Izuzetno od st. 2–4. ovog člana kada se za predavača 
selektuje stranac program obuke obuhvata osnove pravnog poretka i zakonodavnog 
sistema Republike Srbije, organizacije, delokruga i nadležnosti državnih organa 
i njihovog odnosa prema drugim organima javne vlasti i imaocima javnih ovlašćenja 
i osnovne mere i aktivnosti iz strateških akata iz oblasti za koju se angažuje.
Akreditacija predavača vrši se nakon sprovedenog 
postupka selekcije, upisom u stalnu listu predavača i drugih realizatora obuke 
koja se vodi prema stručnoj, odnosno tematskoj oblasti ili veštini.
Na mentore i kouče shodno se primenjuju odredbe st. 1, 
2, 3, 4. i 6. ovog člana.
Vlada, na predlog Nacionalne akademije, donosi akt 
kojim se bliže uređuje program selekcije, obuke, akreditacije i načina 
angažovanja predavača, mentora i kouča, iznos naknada za njihov rad, kao i oblik, 
način upisa i vođenja stalne liste predavača i drugih realizatora obuka.
Za sprovođenje posebnih programa obuke mogu se 
akreditovati lica koja ispune uslove u pogledu potrebnih kadrova, prostora, 
opreme i sredstava.
Lice koje podnese zahtev za akreditaciju mora da ima, 
odnosno da obezbedi:
1) odgovorno lice, kao i realizatore obuke sa stalne 
liste predavača koju vodi Nacionalna akademija, druge realizatore obuke 
angažovane iz reda zaposlenih u visokoškolskim ustanovama koje su akreditovane u 
skladu sa propisima o visokom obrazovanju ili iz reda zaposlenih u 
naučnoistraživačkim organizacijama akreditovanim u skladu sa propisima o 
naučnoistraživačkoj delatnosti ili iz reda zaposlenih u drugim javno priznatim 
organizatorima aktivnosti obrazovanja odraslih ili realizatore obuke koji imaju 
najmanje isti nivo i vrstu obrazovanja kao i zaposleni koji su polaznici obuke, 
odnosno odgovarajućeg programa i koji poseduju stručno, radno i predavačko 
iskustvo u oblasti u kojoj se program sprovodi, odnosno objavljene radove iz 
relevantne stručne oblasti;
2) prostor – u vlasništvu, zakupu ili po osnovu 
ugovora o korišćenju, u kome će se sprovesti obuka, odnosno realizovati program, 
a koji nije manji od 2 m² po polazniku obuke;
3) opremu i sredstva (nameštaj, računare, projektore, 
table za prezentaciju, i dr.) koji su neophodni za realizaciju programa.
Vlada, na predlog Nacionalne akademije, donosi akt 
kojim se bliže uređuju kriterijumi i merila kojima se dokazuje ispunjenost uslova 
iz st. 9. i 10. ovog člana, odnosno potvrđuje status akreditovane visokoškolske 
ustanove ili naučnoistraživačke organizacije ili javno priznatog organizatora 
aktivnosti obrazovanja odraslih, kao i oblik, način upisa i vođenja evidencije o 
ovim licima.
Izbor izvođača posebnih programa između akreditovanih 
sprovodioca obuka vrši se saglasno propisima kojima se uređuje oblast javnih 
nabavki.
Odredbe ovog člana shodno se primenjuju i na predavače, 
druge realizatore i sprovodioce programa kojima je taj status utvrđen potvrđenim 
međunarodnim ugovorom, odnosno sporazumom zaključenim saglasno zakonu kojim se 
uređuju donacije i humanitarna pomoć.
*Službeni glasnik RS, broj 94/2017
Evidencija, akreditacija i depozit podataka o programima 
stručnog usavršavanja
*Službeni glasnik RS, broj 94/2017
Član 97i
Nacionalna akademija vodi Evidenciju programa stručnog 
usavršavanja u državnim organima u okviru Centralne evidencije programa stručnog 
usavršavanja u javnoj upravi.
Evidencija iz stava 1. ovog člana sadrži podatke o 
programima stručnog usavršavanja koje sprovodi Nacionalna akademija, u skladu sa 
ovim zakonom i programima stručnog usavršavanja koje samostalno sprovode državni 
organi, u skladu sa zakonom.
Posebni programi obuke koje samostalno sprovode 
državni organi upisuju se u Evidenciju iz stava 1. ovog člana pre početka 
izvođenja, čime stiču svojstvo akreditovanog programa stručnog usavršavanja u 
državnim organima.
Pored podataka o programima stručnog usavršavanja, 
Evidencija iz stava 1. ovog člana sadrži i podatke o: 
1) državnim organima, odnosno korisnicima programa 
stručnog usavršavanja; 
2) učesnicima obuke (ime i prezime; jedinstveni 
matični broj građana; pol, u skladu sa zakonom koji uređuje zaštitu podataka o 
ličnosti; državni organ kod koga je zaposlen; zvanje; radno mesto na koje je 
raspoređen, odnosno postavljen; nivo i vrsta stečenog obrazovanja i stručni naziv, 
odnosno naziv završene srednje škole i obrazovni profil; adresa elektronske 
pošte; broj mobilnog telefona; ostvareni uspeh, ako se po završetku programa 
vrši provera znanja učesnika);
3) sprovodiocima kojima je povereno izvođenje obuke: 
(naziv i sedište; broj i datum rešenja o akreditaciji; oblast akreditacije; lice 
odgovorno za realizaciju programa – ime i prezime, adresa elektronske pošte i 
broj mobilnog telefona);
4) predavačima, mentorima, koučima i drugim 
realizatorima programa stručnog usavršavanja (ime i prezime; jedinstveni matični 
broj građana; adresa i mesto prebivališta; pol, u skladu sa zakonom koji uređuje 
zaštitu podataka o ličnosti; nivo i vrsta stečenog obrazovanja i stručni naziv, 
odnosno naziv završene srednje škole i obrazovni profil; državni organ, odnosno 
drugi poslodavac kod koga je zaposlen; zvanje; radno mesto na koje je raspoređen, 
odnosno postavljen; broj i datum rešenja o akreditaciji; oblast akreditacije; broj 
tekućeg računa i naziv banke; adresa elektronske pošte; broj mobilnog telefona);
5) ocenama uspešnosti sprovedenih programa; 
6) materijalima koji su pripremljeni za potrebe ili su 
proizvod programa stručnog usavršavanja. 
Evidencija iz stava 1. ovog člana vodi se u 
elektronskom obliku.
Način upisa podataka u Evidenciju iz stava 1. ovog 
člana i njenog vođenja, propisuje Nacionalna akademija.
*Službeni glasnik RS, broj 95/2018
Vrednovanje sprovedenih programa stručnog usavršavanja
*Službeni glasnik RS, broj 94/2017
Član 97j
Vrednovanje programa stručnog usavršavanja ostvaruje se 
naročito na osnovu godišnje ocene neposrednog rukovodioca o uticaju pohađanja 
obuka na unapređenje obavljanja posla, ocene polaznika o realizovanom programu, 
ocene realizatora programa i ocene Programskog saveta Nacionalne akademije.
Кriterijume i merila za vrednovanje programa stručnog 
usavršavanja utvrđuje Nacionalna akademija, u saradnji sa nadležnim organom za 
poslove upravljanja kadrovima u državnoj upravi, organom nadležnim u poslovima 
koordinacije u vezi sa procesom pridruživanja i pristupanja Evropskoj uniji, kao i 
odgovornim licima za poslove upravljanja kadrovima u državnim organima.
*Službeni glasnik RS, broj 94/2017
Verifikacija programa stručnog usavršavanja
*Službeni glasnik RS, broj 94/2017
Član 97k
Za sve programe stručnog usavršavanja koji su 
akreditovani kod Nacionalne akademije, izdaje se uverenje (sertifikat, potvrda) 
učesniku, odnosno korisniku programa.
Ako program ne sadrži proveru uspeha, odnosno procenu 
stečenih znanja ili veština, izdaje se uverenje (potvrda) o pohađanju programa.
Ako se po završetku programa vrši provera znanja 
učesnika, odnosno korisnika, izdaje se odgovarajuće uverenje o ostvarenom uspehu 
(sertifikat).
Potvrdu o pohađanju programa, odnosno sertifikat o 
ostvarenom uspehu, izdaje organizator programa.
Uslove izdavanja, oblik uverenja (sertifikata, potvrde) 
i način vođenja evidencije o izdatim uverenjima (sertifikatima, potvrdama) bliže 
propisuje Nacionalna akademija.
*Službeni glasnik RS, broj 94/2017
Stručno usavršavanje stažiranjem
*Službeni glasnik RS, broj 94/2017
Član 97l
Državni službenik koji je upućen na stručno 
usavršavanje putem stažiranja na osnovu programa iz člana 97. ovog zakona ili na 
osnovu posebnog sporazuma o međunarodnoj saradnji u skladu sa tim programom (u 
daljem tekstu: stažiranje), ostvaruje sva prava iz radnog odnosa u državnom organu 
iz kojeg je upućen na stažiranje i u obavezi je da po okončanju stažiranja ostane 
na radu u tom ili drugom državnom organu dvostruko duže od vremena provedenog na 
stažiranju, a najmanje godinu dana.
Po završenom stažiranju državni službenik je dužan da 
prenese i primeni stečena znanja i veštine.
Državni službenik koji po okončanju stažiranja ne ostane 
na radu u državnom organu u propisanom trajanju dužan je da jednokratno vrati sve 
troškove stažiranja isplaćene iz budžeta Republike Srbije.
Prava i obaveze državnog službenika na stažiranju 
uređuju se ugovorom.
Vlada bliže uređuje način izbora državnih službenika 
koji se upućuju na stručno usavršavanje putem stažiranja, bitne elemente ugovora o 
uređivanju međusobnih prava i obaveza državnog službenika i državnog organa iz 
kog se upućuje na stažiranje, način obračuna i refundacije (vraćanja) troškova 
stažiranja, način prenošenja stečenog znanja i veština po završenom stažiranju, kao 
i druga pitanja od značaja za stažiranje.
*Službeni glasnik RS, broj 94/2017
Prikupljanje i obrada podataka
*Službeni glasnik RS, broj 95/2018
Član 97lj
Državni organi dužni su da Nacionalnoj akademiji 
dostavljaju podatke i materijale koji čine sadržinu Evidencije iz člana 97i stav 
1. ovog zakona.
Uvid u podatke upisane u Evidenciju iz člana 97i stav 
1. ovog zakona mogu izvršiti upravni inspektori i rukovodilac ili drugo lice 
koje odlučuje o pravima i dužnostima državnog službenika u čije podatke se vrši 
uvid, u skladu sa zakonom koji uređuje zaštitu podataka o ličnosti.
Nacionalna akademija može vršiti obradu podataka 
upisanih u Evidenciju iz člana 97i stav 1. ovog zakona u svrhu izvršavanja 
poslova iz svoje nadležnosti, u skladu sa zakonom koji uređuje zaštitu podataka 
o ličnosti.
Nacionalna akademija objavljuje na svojoj zvaničnoj 
internet stranici podatke iz člana 97i stav 2. ovog zakona.
Nacionalna akademija objavljuje na svojoj zvaničnoj 
internet stranici i sledeće podatke o:
1) sprovodiocima programa stručnog usavršavanja: naziv 
i sedište; ime i prezime lica odgovornog za realizaciju programa; broj i datum 
rešenja o akreditaciji; oblast akreditacije; 
2) predavačima, mentorima, koučima i drugim 
realizatorima programa stručnog usavršavanja: ime i prezime; broj i datum rešenja 
o akreditaciji; oblast akreditacije.
*Službeni glasnik RS, broj 95/2018
2. Dodatno obrazovanje značajno za državni organ
Pojam. Interni konkurs
Član 98.
Državnom službeniku može da se omogući dodatno obrazovanje 
značajno za državni organ.
Državni službenik koji će da se dodatno obrazuje bira se na 
internom konkursu u državnom organu, a prednost ima državni službenik 
koji je ostvario radnu uspešnost sa boljim 
rezultatom u prethodna tri uzastopna vrednovanja. 
Troškove dodatnog obrazovanja snosi državni organ.
*Službeni glasnik RS, broj 95/2018
Prava i obaveze povodom dodatnog obrazovanja
Član 99.
Prava i obaveze državnog službenika koji se dodatno 
obrazuje uređuju se ugovorom.
Državni službenik ima pravo na mirovanje radnog odnosa ako 
dodatno obrazovanje zahteva privremeno odsustvo s rada.
Po završenom dodatnom obrazovanju u smislu člana 98. 
ovog zakona državni službenik se premešta na radno mesto razvrstano u najniže 
zvanje za stepen obrazovanja koji je stekao dodatnim obrazovanjem.
Državni službenik iz stava 3. ovog člana dužan je da u 
roku od jedne godine položi državni stručni ispit prema planu i programu za 
stepen obrazovanja koji je stekao dodatnim obrazovanjem.
Državnom službeniku iz stava 3. ovog člana koji ne 
položi državni stručni ispit prestaje radni odnos.
Posle dodatnog obrazovanja državni službenik obavezan je da 
ostane na radu u državnom organu najmanje dvostruko duže od trajanja dodatnog 
obrazovanja, inače je dužan da jednokratno vrati sve troškove dodatnog 
obrazovanja.
*Službeni glasnik RS, broj 104/2009
II. STRUČNI ISPIT
Državni stručni ispit
Član 100.
Državni službenik koji je u radnom odnosu na neodređeno 
vreme mora da ima položen državni stručni ispit.
Vlada uredbom bliže uređuje program i način polaganja državnog stručnog ispita 
za sve državne organe, sastav i način rada komisije 
za sprovođenje državnog stručnog ispita, troškove polaganja državnog stručnog 
ispita, izgled obrasca uverenja o položenom državnom stručnom ispitu, način 
izdavanja uverenja o položenom državnom stručnom ispitu i način upisa i vođenja 
evidencije o položenom državnom stručnom ispitu.
*Službeni glasnik RS, broj 95/2018
Evidencija i uverenje o položenom državnom stručnom ispitu
*Službeni glasnik RS, broj 95/2018
Član 100a
Ministarstvo nadležno za sistem državne uprave vodi 
Evidenciju o položenom državnom stručnom ispitu.
Evidencija iz stava 1. ovog člana vodi se u 
elektronskom obliku.
U Evidenciju iz stava 1. ovog člana upisuje se: ime i 
prezime kandidata; jedinstveni matični broj građana; naziv visokoškolske 
ustanove, nivo i vrsta stečenog obrazovanja i stručni naziv, odnosno naziv 
završene srednje škole i obrazovni profil; naziv državnog organa, imaoca javnih 
ovlašćenja, odnosno drugog poslodavca kod koga je kandidat zaposlen; broj i datum 
rešenja kojim je odobreno polaganje državnog stručnog ispita; datum polaganja 
ispita; podaci o opštem uspehu na ispitu i broj i datum izdatog uverenja o 
položenom državnom stručnom ispitu.
Ministarstvo izdaje uverenje o položenom državnom 
stručnom ispitu.
Uverenje iz stava 4. ovog člana sadrži sledeće podatke 
koji se odnose na: ime i prezime kandidata koji je položio državni stručni 
ispit; datum i mesto rođenja; jedinstveni matični broj građana; naziv 
visokoškolske ustanove, nivo i vrsta stečenog obrazovanja i stručni naziv, 
odnosno naziv završene srednje škole i obrazovni profil; datum polaganja državnog 
stručnog ispita; program po kome je kandidat položio državni stručni ispit.
*Službeni glasnik RS, broj 95/2018
Izuzeci od polaganja državnog stručnog ispita
Član 101.
Državni stručni ispit nisu dužni da polažu državni 
službenici u sudovima, javnim tužilaštvima i 
Državnom pravobranilaštvu 
koji su obavezni da polažu pravosudni ispit, državni službenici u ostalim 
državnim organima koji su položili pravosudni ispit, državni službenici u 
diplomatskom zvanju koji su u obavezi da polažu ili su položili 
diplomatsko-konzularni ispit u skladu sa zakonom kojim se uređuju spoljni 
poslovi, kao i državni službenici koji su zdravstveni radnici ili zdravstveni 
saradnici u Upravi za izvršenje krivičnih sankcija, koji su u obavezi da polažu 
ili su položili stručni ispit u oblasti zdravstvene zaštite.
Brisan je raniji stav 2. (vidi član 20. Zakona - 99/2014-7)
*Službeni glasnik RS, broj 99/2014
**Službeni glasnik RS, broj 95/2018
Rok za polaganje državnog stručnog ispita
Član 102.
Državni službenik na probnom radu koji je radni odnos 
zasnovao na neodređeno vreme i državni službenik 
koji je zasnovao radni odnos na neodređeno vreme, a koji nema položen državni 
stručni ispit polaže državni stručni ispit u 
roku od šest meseci od dana zasnivanja radnog odnosa. 
Pripravnik polaže državni stručni ispit do okončanja 
pripravničkog staža.
*Službeni glasnik RS, broj 95/2018
Poseban stručni ispit
*Službeni glasnik RS, broj 99/2014
Član 102a
Zakonom može da se predvidi i poseban stručni ispit 
koji se polaže radi zaposlenja na radnim mestima sa posebnim dužnostima i 
ovlašćenjima.
*Službeni glasnik RS, broj 99/2014
III. STRUČNO OSPOSOBLJAVANJE – PRIPRAVNIŠTVO
Pojam pripravnika 
Član 103.
Pripravnik je lice koje prvi put zasniva radni odnos u 
svojoj struci i osposobljava se za samostalan rad.
Izuzetno radni odnos u statusu pripravnika može se 
zasnovati i sa licem koje je kod drugog poslodavca bilo u radnom odnosu,odnosno 
obavljalo rad van radnog odnosa na poslovima u svojoj struci kraće od 
vremena utvrđenog za pripravnički staž u stepenu obrazovanja koji je uslov za rad 
na tim poslovima.
Vreme provedeno u radnom odnosu,
odnosno na radu van radnog odnosa
kod drugog poslodavca 
ne uračunava se u pripravnički staž.
Pripravnik zasniva radni odnos na određeno vreme, posle 
sprovedenog javnog konkursa. 
Izuzetno od stava 4. ovog člana, ako je nakon 
sprovedenog javnog konkursa za obavljanje pripravničkog staža primljeno lice koje 
je državni službenik u radnom odnosu na neodređeno vreme, državni službenik 
raspoređuje se na radno mesto na kojem se obavlja pripravnički staž u statusu 
pripravnika, do okončanja pripravničkog staža. 
Državnom službeniku iz stava 5. ovog člana, miruju 
prava i obaveze iz radnog odnosa u organu u kojem je zasnovao radni odnos na 
neodređeno vreme i ima pravo da se vrati na radno mesto na koje je bio 
raspoređen pre obavljanja pripravničkog staža.
*Službeni glasnik RS, broj 104/2009
**Službeni glasnik RS, broj 95/2018
Trajanje pripravničkog staža
Član 104.
Pripravnički staž na radnim mestima sa visokim 
obrazovanjem studija drugog stepena (diplomske akademske studije – master, 
specijalističke akademske studije, specijalističke strukovne studije), odnosno 
sa osnovnim studijama u trajanju od najmanje četiri godine traje jednu godinu, na 
radnim mestima sa visokim obrazovanjem studija prvog stepena (osnovne akademske 
studije, osnovne strukovne studije), odnosno sa studijama u trajanju do tri 
godine devet meseci, a na radnim mestima sa srednjim obrazovanjem šest meseci.
Posebnim zakonom može biti određen pripravnički staž koji 
traje duže ili kraće nego što je predviđeno ovim zakonom.
Pripravniku koji iz opravdanih razloga odsustvuje s rada 
duže od jednog meseca produžava se pripravnički staž onoliko koliko je trajalo 
odsustvo.
*Službeni glasnik RS, broj 116/2008
Program osposobljavanja pripravnika
Član 105.
Pripravnici se osposobljavaju za samostalan rad u 
skladu sa opštim aktom o uvođenju pripravnika u rad koji donosi rukovodilac i 
opštim programom osposobljavanja pripravnika za polaganje državnog stručnog ispita.
Mentori u programima stručnog osposobljavanja 
pripravnika u državnim organima jesu, po pravilu, državni službenici i zaposleni 
koji imaju značajno iskustvo u obavljanju relevantnih poslova i koji su ostvarili 
zapažene i priznate rezultate u radu državnih organa.
Mentorstvo u državnim organima ostvaruje se u skladu 
sa aktom, odnosno programom iz stava 1. ovog člana, a podrazumeva neposredan 
lični prenos znanja i iskustava u određenom trajanju.
Nacionalna akademija priprema i sprovodi poseban 
program obuke mentora i donosi smernice za njihov rad.
*Službeni glasnik RS, broj 99/2014
**Službeni glasnik RS, broj 94/2017
Nastavljanje rada na neodređeno vreme
Član 106.
Posle okončanja pripravničkog staža i položenog državnog, 
kao i posebnog stručnog ispita u smislu člana 102a ovog zakona, pripravnik 
u radnom odnosu na određeno vreme može 
da nastavi rad na neodređeno vreme ako postoji odgovarajuće radno mesto na koje 
može da bude raspoređen i ako se raspoređivanje uklapa u doneseni kadrovski plan.
Posle okončanja pripravničkog staža, državni službenik 
iz člana 103. st. 5. i 6. ovog zakona ima pravo da se vrati na radno mesto čije 
poslove je obavljao pre obavljanja pripravničkog staža.
*Službeni glasnik RS, broj 99/2014
**Službeni glasnik RS, broj 95/2018
Ugovor o stručnom osposobljavanju
*Službeni glasnik RS, broj 104/2009
Član 106a
Sa nezaposlenim licem rukovodilac može zaključiti 
ugovor o stručnom osposobljavanju bez naknade, radi stručnog osposobljavanja, 
odnosno sticanja radnog iskustva i uslova za polaganje državnog stručnog ispita.
Ugovor iz stava 1. ovog člana za osposobljavanje za rad 
lica sa srednjim obrazovanjem zaključuje se najduže na šest meseci, a ugovor za 
osposobljavanje za rad lica sa visokim obrazovanjem, najduže na godinu dana.
Nacionalna akademija obezbeđuje stručnu podršku, 
jedinstvenu evidenciju programa i koordinaciju stručnog osposobljavanja u državnim 
organima.
Uslovi i način selekcije kandidata za stručno 
osposobljavanje, uslovi rada i naknada troškova, plan i program stručnog 
osposobljavanja, mentorski nadzor, elementi ugovora o stručnom osposobljavanju, kao 
i prava i obaveze korisnika programa i mentorskog državnog organa po okončanju 
stručnog osposobljavanja i druga pitanja od značaja za stručno osposobljavanje, 
utvrđuju se programom stručnog osposobljavanja.
Program stručnog osposobljavanja u organima državne 
uprave donosi Vlada, na predlog Nacionalne akademije, a programe stručnog 
osposobljavanja u drugim državnim organima donose ti organi.
Stručno osposobljavanje u državnim organima obavlja se, 
po pravilu, pod neposrednim nadzorom mentora, odnosno stručnog lica koje 
ispunjava uslove za mentora u skladu sa ovim zakonom.
Po okončanju stručnog osposobljavanja, mentor rukovodiocu 
državnog organa dostavlja izveštaj o ostvarenim rezultatima i uspehu.
Međusobna prava i obaveze između korisnika stručnog 
osposobljavanja i državnog organa uređuju se ugovorom o stručnom osposobljavanju.
*Službeni glasnik RS, broj 104/2009
**Službeni glasnik RS, broj 94/2017
Glava deveta
ODGOVORNOST DRŽAVNIH SLUŽBENIКA
I. DISCIPLINSКA ODGOVORNOST
1. Pojam. Vrste povreda dužnosti iz radnog odnosa
Član 107.
Državni službenik je disciplinski odgovoran za povrede 
dužnosti iz radnog odnosa. 
Odgovornost za krivično delo ili prekršaj ne isključuje 
disciplinsku odgovornost.
Povrede dužnosti iz radnog odnosa mogu biti lakše i teže.
2. Lakše povrede
Član 108.
Lakše povrede dužnosti iz radnog odnosa jesu:
1) učestalo zakašnjavanje, neopravdano odsustvovanje u toku 
radnog vremena ili raniji odlazak s rada;
2) nesavesno čuvanje službenih spisa ili podataka;
3) neopravdan izostanak s rada jedan radni dan;
4) neopravdano neobaveštavanje neposredno pretpostavljenog o 
razlozima sprečenosti za dolazak na rad u roku od 24 sata od nastanka razloga;
4a) ne obavesti ili neblagovremeno obavesti državni 
organ o primljenom poklonu manje vrednosti;
4b) ne obavesti ili neblagovremeno obavesti 
rukovodioca o dodatnom radu za koji nije potrebna saglasnost rukovodioca;
5) povreda kodeksa ponašanja državnih službenika koja nije 
obuhvaćena nekom od povreda dužnosti iz radnog odnosa predviđenih ovim ili 
posebnim zakonom.
*Službeni glasnik RS, broj 95/2018
3. Teže povrede
Član 109.
Teže povrede dužnosti iz radnog odnosa jesu:
1) neizvršavanje ili nesavesno, neblagovremeno ili nemarno 
izvršavanje poslova ili naloga pretpostavljenog;
2) nezakonit rad ili propuštanje radnji za koje je državni 
službenik ovlašćen radi sprečavanja nezakonitosti ili štete; 
3) zloupotreba prava iz radnog odnosa; 
4) povreda načela nepristrasnosti ili političke 
neutralnosti ili izražavanje i zastupanje političkih uverenja na radu;
5) odavanje službene ili druge tajne;
5a) zloupotreba obaveštavanja o sumnji u postojanje 
korupcije;
6) primanje poklona u vezi s vršenjem poslova mimo odredaba 
ovog zakona, primanje usluge ili koristi za sebe ili drugo lice ili korišćenje 
rada u državnom organu radi uticanja na ostvarivanje sopstvenih prava ili prava 
lica povezanih s državnim službenikom;
7) dodatni rad mimo uslova određenih ovim zakonom;
8) preuzimanje dužnosti direktora, zamenika ili pomoćnika 
direktora u pravnom licu ili povreda ograničenja članstva u organima pravnog 
lica;
9) osnivanje privrednog društva, javne službe i bavljenje 
preduzetništvom;
10) neprenošenje upravljačkih prava u privrednom subjektu na 
drugo lice, nedostavljanje podataka rukovodiocu o licu na koje su preneta 
upravljačka prava ili nedostavljanje rukovodiocu dokaza o prenosu upravljačkih 
prava;
11) neprijavljivanje interesa koji državni službenik ili s 
njime povezano lice može imati u vezi sa odlukom državnog organa u čijem donošenju 
učestvuje;
12) nezakonito raspolaganje sredstvima; 
12a) nepohađanje stručnog usavršavanja na koje je upućen 
zbog potrebe unapređenja njegove radne uspešnosti;
13) povreda prava drugih državnih službenika i nameštenika;
14) nedolično, nasilničko ili uvredljivo ponašanje prema 
strankama ili saradnicima;
14a) dolazak na rad u alkoholisanom stanju ili pod 
uticajem drugih opojnih sredstava, odnosno uživanje alkohola ili drugih opojnih 
sredstava u toku radnog vremena;
15) ometanje stranaka u ostvarivanju prava i interesa pred 
državnim organom; 
16) neopravdani izostanak s rada najmanje dva uzastopna 
radna dana; 
17) ponavljanje lakših povreda dužnosti utvrđenih konačnim rešenjem kojim je 
izrečena disciplinska kazna;
18) ako je zaposleni prilikom zasnivanja radnog odnosa 
dao netačne podatke o ispunjenju uslova za prijem u radni odnos.
*Službeni glasnik RS, broj 104/2009
**Službeni glasnik RS, broj 95/2018
4. Disciplinske kazne
Vrste
Član 110.
Za lakše povrede dužnosti iz radnog odnosa može da se 
izrekne opomena ili novčana kazna do 20% plate za puno radno vreme, 
njegove osnovne plate za mesec u 
kome je novčana kazna izrečena. 
Za teže povrede dužnosti iz radnog odnosa može da se 
izrekne:
1) novčana kazna od 20% do 30% njegove osnovne plate, 
za mesec u kome je novčana kazna izrečena, u trajanju do šest meseci;
2) određivanje neposredno nižeg platnog razreda; 
3) zabrana napredovanja od četiri godine;
4) premeštaj na radno mesto u neposredno niže zvanje uz 
određivanje koeficijenta u skladu sa zakonom kojim se uređuju plate u državnim 
organima; 
5) prestanak radnog odnosa.
Novčana kazna uvek se izvršava administrativnim putem.
*Službeni glasnik RS, broj 95/2018
Trenutak prestanka radnog odnosa
Član 111.
Državnom službeniku kome je izrečena disciplinska kazna 
prestanka radnog odnosa prestaje radni odnos danom konačnosti rešenja kojim je 
disciplinska kazna izrečena.
5. Disciplinski postupak
Pokretanje 
Član 112.
Disciplinski postupak pokreće rukovodilac, na sopstvenu 
inicijativu ili na predlog lica koje je pretpostavljeno državnom službeniku.
Disciplinski postupak pokreće se pismenim zaključkom, koji 
se dostavlja državnom službeniku i na koji žalba nije dopuštena.
Svaki državni službenik koji sazna za učinjenu povredu 
dužnosti iz radnog odnosa može rukovodiocu da podnese inicijativu za pokretanje 
disciplinskog postupka.
Vođenje
Član 113.
Disciplinski postupak vodi i o disciplinskoj odgovornosti 
odlučuje rukovodilac.
Rukovodilac može da osnuje disciplinsku komisiju od tri 
člana da umesto njega pokreće i vodi disciplinski postupak i odlučuje o 
disciplinskoj odgovornosti.
Članovi disciplinske komisije moraju da imaju stečeno 
visoko obrazovanje na studijama drugog stepena (diplomske akademske studije – 
master, specijalističke akademske studije, specijalističke strukovne studije), 
odnosno na osnovnim studijama u trajanju od najmanje četiri godine i najmanje pet 
godina radnog iskustva u struci, a jedan član mora biti
diplomirani 
pravnik-master, odnosno diplomirani pravnik.
*Službeni glasnik RS, broj 116/2008
Usmena rasprava
Član 114.
U disciplinskom postupku održava se usmena rasprava, na 
kojoj državni službenik ima pravo da izloži svoju odbranu. 
Državni službenik može da se na raspravi brani sam ili 
preko zastupnika, a može da za raspravu dostavi i pismenu odbranu.
Rasprava može da se održi i bez prisustva državnog 
službenika ako za to postoje važni razlozi, a državni službenik je na raspravu 
uredno pozvan.
Na ostala pitanja vođenja disciplinskog postupka primenjuju se 
odredbe zakona kojim se uređuje opšti upravni postupak.
Izuzetno od stava 1. ovog člana, rukovodilac može da 
odluči da se u disciplinskom postupku zbog lakše povrede dužnosti iz radnog 
odnosa, ne održi usmena rasprava.
Rukovodilac nije dužan da obrazloži odluku iz stava 5. 
ovog člana. 
Državni službenik ima pravo, u roku od osam dana od 
dana prijema zaključka o pokretanju disciplinskog postupka iz stava 5. ovog člana, 
da dostavi pismeno izjašnjenje o povredi dužnosti iz radnog odnosa navedenoj u 
zaključku. 
Ovlašćenje za pokretanje i vođenje disciplinskog postupka 
iz stava 5. ovog člana i odlučivanje o disciplinskoj odgovornosti rukovodilac 
može preneti na rukovodioca uže unutrašnje jedinice u državnom organu.
*Službeni glasnik RS, broj 95/2018
Izbor i odmeravanje disciplinske kazne
Član 115.
Pri izboru i odmeravanju disciplinske kazne vodi se računa o 
stepenu odgovornosti državnog službenika, težini posledica povrede dužnosti i 
subjektivnim i objektivnim okolnostima pod kojima je povreda dužnosti izvršena.
O tome da li je državnom službeniku ranije već bila 
izrečena disciplinska kazna vodi se računa samo ako ona nije još izbrisana iz 
kadrovske evidencije. 
6. Udaljenje s rada 
Razlozi za udaljenje i postupak udaljenja
Član 116.
Državni službenik protiv koga je pokrenut krivični 
postupak zbog krivičnog dela učinjenog na radu ili u vezi s radom ili 
disciplinski postupak zbog teže povrede dužnosti može da se udalji s rada do 
okončanja krivičnog, odnosno disciplinskog postupka ako bi njegovo prisustvo na 
radu štetilo interesu državnog organa ili ometalo vođenje disciplinskog postupka.
Rešenje o udaljenju s rada donosi rukovodilac ili disciplinska 
komisija, u zavisnosti od toga ko vodi disciplinski postupak.
Rešenje o udaljenju s rada opoziva se, po službenoj dužnosti 
ili na predlog državnog službenika, ako prestanu razlozi zbog kojih je doneseno.
*Službeni glasnik RS, broj 104/2009
Žalba
Član 117.
Na rešenje o udaljenju s rada državni službenik može da izjavi 
žalbu u roku od pet dana od dana prijema rešenja.
Žalba ne odlaže izvršenje rešenja.
Žalbena komisija dužna je da o žalbi odluči u roku od pet 
dana od dana prijema žalbe, inače se smatra da je žalba odbijena.
7. Zastarelost
Član 118.
Pokretanje disciplinskog postupka za lakše povrede 
dužnosti zastareva protekom jedne godine od izvršene povrede, a za teže povrede 
protekom dve godine od izvršene povrede.
Vođenje disciplinskog postupka za lakše povrede dužnosti 
zastareva protekom jedne godine od pokretanja disciplinskog postupka, a za teže 
povrede dužnosti protekom dve godine od pokretanja disciplinskog postupka.
Zastarelost ne teče dok disciplinski postupak nije 
moguće pokrenuti ili voditi zbog odsustva sa rada državnog službenika, za vreme 
trajanja upravnog spora, odnosno sudskog postupka u vezi sa sprovedenim 
disciplinskim postupkom i izrečenom disciplinskom merom ili iz drugih opravdanih 
razloga.
*Službeni glasnik RS, broj 104/2009
**Službeni glasnik RS, broj 95/2018
8. Upis disciplinske kazne u kadrovsku evidenciju i njeno 
brisanje
Član 119.
Disciplinska kazna izrečena konačnim rešenjem upisuje se u 
kadrovsku evidenciju.
Disciplinska kazna briše se iz kadrovske evidencije ako 
državnom službeniku ne bude izrečena nova disciplinska kazna u naredne dve 
godine od izrečene disciplinske kazne za lakšu povredu dužnosti, ili u naredne 
četiri godine od izrečene disciplinske kazne za težu povredu dužnosti.
9. Disciplinski postupak protiv državnih službenika na 
položaju
Član 120.
Disciplinski postupak protiv državnog službenika koga je na 
položaj postavila Vlada vodi Visoki službenički savet, a protiv državnog 
službenika koga je na položaj postavio drugi državni organ ili telo određeno 
njegovim aktima.
Protiv državnog službenika koga je na položaj postavila 
Vlada disciplinski postupak se pokreće na predlog rukovodioca, a kad državni 
službenik rukovodi državnim organom na predlog Vlade, izuzev protiv rukovodioca 
organa u sastavu ministarstva i rukovodioca posebne organizacije nad čijim radom 
nadzor vrši ministarstvo – protiv kojih se disciplinski postupak pokreće na 
predlog ministra.
Protiv rešenja kojim je državnom službeniku na položaju 
izrečena disciplinska kazna žalba nije dopuštena, ali može da se pokrene upravni 
spor.
*Službeni glasnik RS, broj 99/2014
II. ODGOVORNOST ZA ŠTETU
1. Odgovornost za štetu prouzrokovanu državnom organu 

Uslovi odgovornosti
Član 121.
Državni službenik je odgovoran za štetu koju na radu ili u 
vezi s radom namerno ili iz krajnje nepažnje prouzrokuje državnom organu.
Utvrđivanje postojanja štete i njena nadoknada
Član 122.
Postojanje štete, visinu štete i okolnosti pod kojima je 
šteta prouzrokovana utvrđuje rukovodilac ili lice koje on za to pismeno ovlasti.
Ukoliko bi utvrđivanje visine štete prouzrokovalo 
nesrazmerne troškove, visina štete može da se odredi u paušalnom iznosu.
Ako državni službenik odbije da nadoknadi štetu, pravo na 
nadoknadu štete može da se ostvari u parničnom postupku.
Rukovodilac i državni službenik mogu da zaključe pismeni 
sporazum kojim određuju visinu i način naknade štete, koji ima snagu izvršne 
isprave.
Oslobađanje od odgovornosti 
Član 123.
Državni službenik se oslobađa od odgovornosti za štetu koju 
je prouzrokovao izvršenjem naloga pretpostavljenog ako je pretpostavljenom saopštio 
da izvršenje naloga može da prouzrokuje štetu.
2. Odgovornost za štetu prouzrokovanu trećem licu
Član 124.
Za štetu koju državni službenik na radu ili u vezi s radom 
prouzrokuje trećem licu nezakonitim ili nepravilnim radom odgovara Republika 
Srbija.
Oštećenik ima pravo da naknadu štete zahteva i neposredno 
od državnog službenika, ako je on štetu prouzrokovao namerno.
Ako Republika Srbija oštećeniku nadoknadi štetu koju je 
državni službenik prouzrokovao namerno ili iz krajnje nepažnje, ima pravo da od 
državnog službenika zahteva naknadu plaćenog iznosa u roku od šest meseci od 
dana isplaćene naknade štete. 
3. Odgovornost Republike Srbije za štetu prouzrokovanu 
državnom službeniku
Član 125.
Republika Srbija odgovara za štetu prouzrokovanu državnom 
službeniku na radu ili u vezi s radom, prema opštim pravilima obligacionog 
prava.
Rukovodilac i državni službenik mogu da zaključe pismeni 
sporazum kojim određuju visinu i način naknade štete, koji ima snagu izvršne 
isprave.
Glava deseta
PRESTANAК RADNOG ODNOSA
1. Načini prestanka radnog odnosa
Član 126.
Državnom službeniku prestaje radni odnos:
1) protekom vremena na koje je zasnovan;
2) sporazumom;
3) otkazom;
4) po sili zakona;
5) na drugi način određen ovim ili posebnim zakonom.
Državnom službeniku na položaju kome po sprovedenoj 
inicijativi za razrešenje na osnovu mere javnog objavljivanja preporuke za 
razrešenje koju izrekne Agencija za borbu protiv korupcije, radni odnos prestaje 
danom konačnosti rešenja nadležnog organa kojim se utvrđuje prestanak rada na 
položaju.
*Službeni glasnik RS, broj 104/2009
2. Prestanak radnog odnosa protekom vremena na koje je 
zasnovan
Član 127.
Radni odnos na određeno vreme prestaje protekom vremena na 
koje je zasnovan.
Žalba ne odlaže izvršenje rešenja kojim je utvrđen prestanak 
radnog odnosa zasnovanog na određeno vreme.
3. Prestanak radnog odnosa sporazumom
Član 128.
Rukovodilac i državni službenik mogu da zaključe pismeni 
sporazum o prestanku radnog odnosa državnog službenika.
Pismenim sporazumom određuje se i dan kada prestaje radni 
odnos.
Državnom službeniku na položaju radni odnos ne može da 
prestane pismenim sporazumom.
4. Otkaz koji daje državni službenik
Član 129.
Državni službenik može da podnese pismeni otkaz najmanje 
15 
dana pre dana koji je u pismenom otkazu označio kao dan prestanka radnog 
odnosa.
Državni službenik na položaju pismeni otkaz podnosi 
državnom organu ili telu nadležnom za njegovo postavljenje.
*Službeni glasnik RS, broj 104/2009
5. Otkaz koji daje poslodavac
Član 130.
Rukovodilac otkazuje radni odnos državnom službeniku ako:
1) odbije premeštaj ili raspoređivanje kad za njih nije 
potrebna saglasnost državnog službenika ili neopravdano ne stupi na radno mesto 
na koje je premešten ili raspoređen;
2) ne zadovolji na probnom radu;
3) posle prestanka razloga za mirovanje radnog odnosa ne 
stupi na rad u roku od 15 dana; 
4) ne položi državni ili poseban stručni ispit.
Radni odnos prestaje kad rešenje o otkazu postane konačno.
6. Prestanak radnog odnosa po sili zakona
Razlozi
Član 131.
Državnom službeniku prestaje radni odnos po sili zakona:
1) kad navrši radni vek – danom navršenja 65. godine života 
ako ima najmanje 15 godina staža osiguranja; 
2) ako bude osuđen na kaznu zatvora od najmanje šest meseci 
ili mu je izrečena uslovna osuda na kaznu zatvora 
od najmanje šest meseci bez obzira na period proveravanja za učinjeno krivično delo 
koje ga čini nedostojnim za obavljanje poslova državnog službenika – danom pravnosnažnosti presude;
3) ako je neraspoređen a ne bude premešten na drugo radno 
mesto – narednog dana od proteka dva meseca otkad je postao neraspoređen;
4) ako neopravdano izostane s rada najmanje tri 
uzastopna radna dana – trećeg dana izostanka s rada;
5) ako, suprotno odredbama člana 99. stav 5. ovog 
zakona, ne položi državni stručni ispit prema planu i programu za stepen stručne 
spreme koji je stekao dodatnim obrazovanjem.
Visoki službenički savet utvrđuje koja krivična dela 
državnog službenika čine nedostojnim za obavljanje poslova, odnosno vršenje 
dužnosti.
Državnom službeniku radni odnos prestaje po sili zakona i 
iz drugih razloga predviđenih opštim propisima o radu kojima se uređuje 
prestanak radnog odnosa nezavisno od volje zaposlenog i volje poslodavca.
*Službeni glasnik RS, broj 104/2009
**Službeni glasnik RS, broj 95/2018
Utvrđenje prestanka radnog odnosa po sili zakona
Član 132.
O tome da je državnom službeniku prestao radni odnos po 
sili zakona rukovodilac donosi rešenje kojim utvrđuje razlog zbog koga je radni 
odnos prestao i dan kad je radni odnos prestao.
Protiv rešenja žalba nije dopuštena, ali može da se pokrene 
upravni spor.
Glava jedanaesta
PRAVA DRŽAVNIH SLUŽBENIКA PRI PROMENI UREĐENJA DRŽAVNIH 
ORGANA
1. Promena unutrašnjeg uređenja državnog organa
Izmena Pravilnika 
Član 133.
Ako Pravilnik bude tako izmenjen da neka radna mesta budu 
ukinuta ili broj državnih službenika smanjen, prekobrojni državni službenici 
premeštaju se na druga odgovarajuća radna mesta u istom zvanju, a prednost imaju oni 
kojima je radna uspešnost bolje vrednovana u 
prethodna tri uzastopna vrednovanja radne uspešnosti.
Ako odgovarajuće radno mesto ne postoji, prekobrojni 
državni službenik može, uz svoju saglasnost, biti premešten na niže radno mesto 
koje odgovara njegovoj stručnoj spremi i za koje 
ispunjava ostale uslove za rad, odnosno poseduje kompetencije, a ako ni takvo radno mesto ne postoji
postaje neraspoređen.
Ako se državni službenik iz stava 2. ovog člana ne 
saglasi s premeštajem rukovodilac donosi rešenje o prestanku radnog odnosa.
Državnom službeniku prestaje radni odnos danom 
konačnosti rešenja o prestanku radnog odnosa.
Žalba ne odlaže izvršenje rešenja o premeštaju i rešenja kojim 
se utvrđuje da je državni službenik neraspoređen.
*Službeni glasnik RS, broj 104/2009
**Službeni glasnik RS, broj 95/2018
Donošenje novog Pravilnika 
Član 134.
U slučaju donošenja novog Pravilnika, svi državni službenici 
raspoređuju se na odgovarajuća radna mesta u istom 
zvanju, pri čemu rukovodilac vodi računa o 
tome na kojim su poslovima radili pre raspoređivanja.
Ako novim Pravilnikom neka radna mesta budu ukinuta ili 
broj državnih službenika bude smanjen, na prekobrojne državne službenike 
primenjuju se odredbe ovog zakona koje važe za slučaj izmene Pravilnika (član 
133. ovog zakona).
U slučaju donošenja novog, odnosno izmena pravilnika 
državni službenik može da bude raspoređen, odnosno premešten na neposredno više 
radno mesto ako ispunjava uslove za napredovanje iz člana 88. ovog zakona i nakon 
provere kompetencija u skladu sa članom 49g ovog zakona.
*Službeni glasnik RS, broj 95/2018
2. Promena uređenja sistema državnih organa
Ukidanje državnog organa uz preuzimanje njegovog delokruga
Član 135.
Ako državni organ bude ukinut a njegov delokrug preuzme 
drugi državni organ, on preuzima i državne službenike iz ukinutog državnog 
organa, rešenjima koja donosi rukovodilac državnog organa koji je preuzeo 
delokrug.
Do donošenja novog Pravilnika u državnom organu koji je 
preuzeo delokrug, preuzeti državni službenici nastavljaju da rade poslove koje su 
radili, a pravo na platu ostvaruju prema dotadašnjim rešenjima.
Posle donošenja novog Pravilnika primenjuju se odredbe ovog 
zakona koje važe za slučaj kad je nov Pravilnik donesen samo radi promene 
unutrašnjeg uređenja državnog organa (član 134. ovog zakona).
Promena delokruga državnog organa
Član 136.
Ako deo delokruga državnog organa preuzme drugi državni 
organ, on preuzima i državne službenike koji rade u preuzetom delokrugu. 

U svemu ostalom primenjuju se odredbe ovog zakona koje važe 
za slučaj ukidanja državnog organa uz preuzimanje njegovog delokruga.
Ukidanje državnog organa i njegovog delokruga
Član 137.
Ako državni organ bude ukinut a njegov delokrug ne preuzme 
nijedan državni organ, državni službenici iz ukinutog državnog organa postaju 
neraspoređeni danom ukidanja državnog organa.
U slučaju ukidanja organa državne uprave ili službe Vlade 
rešenja kojima se utvrđuje da su državni službenici neraspoređeni donosi 
rukovodilac Službe za upravljanje kadrovima. 
3. Položaj neraspoređenih državnih službenika
Član 138.
Dok je neraspoređen državni službenik ima pravo na naknadu 
plate prema zakonu kojim se uređuju plate u državnim organima.
Državnom službeniku prestaje pravo na isplatu naknade 
plate ako se bez opravdanog razloga ne odazove pozivu državnog organa da 
učestvuje u postupku provere kompetencija zbog potrebe preuzimanja u taj državni 
organ. 
Državni službenik iz stava 2. ovog člana ostvaruje 
prava iz socijalnog osiguranja u skladu sa propisima o obaveznom socijalnom 
osiguranju.
Sva prava iz radnog odnosa državni službenik ostvaruje u 
državnom organu čiji je rukovodilac doneo rešenje da je državni službenik 
neraspoređen.
Neraspoređenom državnom službeniku prestaje radni odnos ako 
u roku od dva meseca, ne bude premešten u drugi državni organ.
*Službeni glasnik RS, broj 104/2009
**Službeni glasnik RS, broj 95/2018
4. Posebne odredbe o neraspoređenim državnim službenicima 
iz organa državne uprave i službi Vlade
Član 139.
Rešenje kojim se utvrđuje da je državni 
službenik iz organa državne uprave i službe Vlade neraspoređen dostavlja se 
Službi za upravljanje kadrovima, narednog dana od 
dana njegovog donošenja.
Služba za upravljanje kadrovima uključuje podatke o 
neraspoređenim državnim službenicima u evidenciju internog tržišta rada i 
ispituje mogućnost njihovog premeštaja.
*Službeni glasnik RS, broj 95/2018
Glava dvanaesta 
ODLUČIVANJE O PRAVIMA I DUŽNOSTIMA DRŽAVNIH SLUŽBENIКA
I. OVLAŠĆENJE ZA ODLUČIVANJE 
Izvorno ovlašćenje. Prenošenje ovlašćenja
Član 140.
O pravima i dužnostima državnog službenika odlučuje 
rukovodilac rešenjem, ako ovim ili drugim zakonom ili drugim propisom nije 
drukčije određeno.
Rukovodilac može pismeno da ovlasti državnog 
službenika koji ima stečeno visoko obrazovanje na osnovnim akademskim studijama u 
obimu od najmanje 240 ESPB bodova, master akademskim studijama, specijalističkim 
akademskim studijama, specijalističkim strukovnim studijama, odnosno na osnovnim 
studijama u trajanju od najmanje četiri godine ili specijalističkim studijama na 
fakultetu i najmanje pet godina radnog iskustva u struci, da umesto njega odlučuje 
o pravima i dužnostima državnih službenika.
Ovlašćenje može biti ograničeno po sadržini i trajanju.
Pri odlučivanju o pravima i dužnostima državnog službenika 
primenjuje se zakon kojim se uređuje opšti upravni postupak, izuzev kod 
odlučivanja o odgovornosti za štetu.
*Službeni glasnik RS, broj 99/2014
Odlučivanje o pravima i dužnostima državnog službenika koji 
rukovodi državnim organom
Član 141.
Ako državnim organom rukovodi državni službenik, o njegovim 
pravima i dužnostima odlučuje Visoki službenički savet kad je državnog 
službenika postavila Vlada ako ovim zakonom nije drukčije određeno, odnosno telo 
koje odredi državni organ ili telo nadležno za postavljenje državnog službenika.
Protiv rešenja kojim se odlučuje o pravima i dužnostima 
državnog službenika koji rukovodi državnim organom žalba nije dopuštena, ali 
može da se pokrene upravni spor.
II. ŽALBENE КOMISIJE
1. Zajedničke odredbe za sve žalbene komisije
Nadležnost žalbenih komisija 
Član 142.
Žalbene komisije odlučuju o žalbama državnih službenika na 
rešenja kojima se u upravnom postupku odlučuje o njihovim pravima i dužnostima i o 
žalbama učesnika internog i javnog konkursa.
Žalbene komisije imaju sva ovlašćenja 
drugostepenog organa i primenjuju zakon kojim se uređuje opšti 
upravni postupak.
*Službeni glasnik RS, broj 95/2018
Rok za odlučivanje o žalbi. Pravo na upravni spor
Član 143.
Žalbena komisija je dužna da odluči o žalbi u roku od 30 
dana od dana njenog prijema ako ovim zakonom nije drukčije određeno, inače se 
smatra da je žalba odbijena.
O žalbi na rešenje iz člana 55. stav 5. ovog zakona 
žalbena komisija dužna je da odluči u roku od osam dana od dana njenog prijema, 
inače se smatra da je žalba odbijena.
Protiv odluke žalbene komisije može da se pokrene upravni 
spor.
*Službeni glasnik RS, broj 95/2018
Vrste žalbenih komisija
Član 144.
O žalbama državnih službenika iz organa državne uprave, 
službi Vlade i Državnog pravobranilaštva odlučuje Žalbena komisija 
Vlade, a o žalbama državnih službenika iz sudova i javnih tužilaštava 
- Žalbena 
komisija sudova i Žalbena komisija javnog tužilaštva. 
O žalbama državnih službenika iz ostalih državnih organa 
odlučuju žalbene komisije koje se obrazuju njihovim aktima. 
*Službeni glasnik RS, broj 83/2005
**Službeni glasnik RS, broj 104/2009
***Službeni glasnik RS, broj 95/2018
Rad žalbenih komisija
Član 145.
Žalbene komisije su u svom radu samostalne i rade u većima 
od tri člana.
Svaka žalbena komisija donosi poslovnik o svom radu, kojim 
pored ostalog određuje broj i način obrazovanja veća.
Žalbene komisije imaju svoje pečate, prema zakonu kojim se 
uređuje pečat državnih organa.
Broj i položaj članova žalbenih komisija
Član 146.
Broj članova žalbene komisije određuje državni organ 
ili telo nadležno za imenovanje i razrešenje članova žalbene komisije, tako da 
broj članova Žalbene komisije Vlade ne bude manji od sedam, a broj članova 
ostalih žalbenih komisija ne bude manji od pet.
Članovi žalbene komisije i, među njima, predsednik žalbene 
komisije imenuju se na pet godina i mogu da budu ponovo imenovani.
Članovi žalbenih komisija imaju pravo na naknadu za rad, 
čiju visinu određuje Vlada.
*Službeni glasnik RS, broj 104/2009
Prestanak dužnosti u žalbenim komisijama
Član 147.
Dužnost člana žalbene komisije prestaje kad protekne vreme 
na koje je imenovan, ako podnese pismenu ostavku, navršenjem radnog veka ili 
razrešenjem.
Umesto člana žalbene komisije kome je dužnost prestala pre 
vremena imenuje se novi, do okončanja mandata žalbene komisije. 
Razrešenje iz žalbene komisije
Član 148.
Član žalbene komisije razrešava se ako nesavesno vrši svoje 
dužnosti ili ako je osuđen na kaznu zatvora od najmanje šest meseci ili za 
kažnjivo delo koje ga čini nedostojnim dužnosti u žalbenoj komisiji.
Član žalbene komisije koji je imenovan među državnim 
službenicima razrešava se i ako prestane da bude državni službenik ili mu 
konačnim rešenjem bude izrečena disciplinska kazna.
Predsednik žalbene komisije razrešava se dužnosti 
predsednika ako je nesavesno ili neuspešno vrši.
Protiv rešenja o razrešenju žalba nije dopuštena, ali može da 
se pokrene upravni spor.
Izveštaji o radu žalbenih komisija
Član 149.
Žalbene komisije najmanje jednom godišnje podnose izveštaje o 
svom radu državnim organima i telima nadležnim za imenovanje članova žalbenih 
komisija.
Na internet prezentaciji državnog organa koji obavlja 
stručno-tehničke i administrativne poslove za žalbenu komisiju, objavljuju se 
odluke žalbene komisije o pitanjima koja su najčešći predmet odlučivanja žalbene 
komisije u skladu sa propisom o zaštiti podataka o ličnosti.
*Službeni glasnik RS, broj 95/2018
2. Posebne odredbe o žalbenim komisijama Vlade i pravosuđa
Imenovanje i sastav Žalbene komisije Vlade
Član 150.
Članove Žalbene komisije Vlade i, među njima, predsednika 
žalbene komisije imenuje Vlada među državnim službenicima koji su diplomirani 
pravnici sa najmanje pet godina radnog iskustva u pravnoj struci, na predlog 
ministra nadležnog za poslove uprave.
Pri predlaganju kandidata, ministar nadležan za poslove 
uprave dužan je da vodi računa o njihovom poznavanju propisa o radu u državnoj 
upravi i o upravnom postupku.
*Službeni glasnik RS, broj 104/2009
Imenovanje i sastav Žalbene komisije sudova i Žalbene 
komisije javnog tužilaštva
*Službeni glasnik RS, broj 104/2009
Član 151.
Predsednika i članove Žalbene komisije sudova imenuje 
Visoki savet sudstva, među državnim službenicima iz sudova.
Predsednika i članove Žalbene komisije javnog 
tužilaštva imenuje Državno veće tužilaca, među državnim službenicima iz javnih 
tužilaštava.
*Službeni glasnik RS, broj 104/2009
Posebna odredba o predsednicima žalbenih komisija Vlade i 
pravosuđa
Član 152.
Predsednici žalbenih komisija Vlade i pravosuđa vrše 
isključivo dužnost predsednika žalbene komisije, kao državni službenici, i posle 
prestanka dužnosti predsednika imaju pravo da se vrate na svoje ili drugo 
odgovarajuće radno mesto u državnom organu. 
Stručno-tehnički poslovi za potrebe žalbenih komisija Vlade 
i pravosuđa
Član 153.
Stručno-tehničke i administrativne poslove za Žalbenu 
komisiju Vlade vrši Služba za upravljanje kadrovima, kod koje se obezbeđuju i 
sredstva za rad komisije.
Stručno-tehničke i administrativne poslove za Žalbenu 
komisiju sudova vrši Administrativna kancelarija Visokog saveta sudstva, a za 
Žalbenu komisiju javnog tužilaštva Administrativna kancelarija Državnog veća 
tužilaca kod kojih se obezbeđuju i sredstva za rad komisija.
*Službeni glasnik RS, broj 104/2009
Glava trinaesta
UREĐENJE КADROVSКOG SISTEMA
I. КADROVSКI PLAN
Sadržina kadrovskog plana
Član 154.
Кadrovski plan sastoji se od prikaza broja državnih 
službenika prema radnim mestima i broja državnih službenika sa radnim odnosom na 
neodređeno vreme koji su potrebni u godini za koju se kadrovski plan donosi, od 
prikaza broja pripravnika čiji se prijem planira i broja državnih službenika 
čiji se prijem u radni odnos na određeno vreme planira zbog mogućeg povećanja 
obima posla.
Priprema kadrovskog plana
Član 155.
Svaki državni organ priprema nacrt svog kadrovskog plana 
istovremeno sa pripremom nacrta zakona o budžetu, tako da bude usklađen s njim, i 
nacrt dostavlja organu koji priprema predlog kadrovskog plana.
Predlog kadrovskog plana za organe državne uprave i službe 
Vlade priprema Služba za upravljanje kadrovima.
Predlog kadrovskog plana za sudove i javna tužilaštva 
priprema ministarstvo nadležno za poslove pravosuđa.
Vlada uredbom bliže uređuje pripremu nacrta i predloga 
kadrovskog plana u svim državnim organima.
Donošenje kadrovskog plana
Član 156.
Кadrovski plan donosi se u roku od 30 dana od dana donošenja 
zakona o budžetu, u skladu sa sredstvima koja su obezbeđena u budžetu Republike 
Srbije.
Кadrovski plan za organe državne uprave i službe Vlade 
donosi Vlada, a kadrovski plan za sudove i javna tužilaštva ministarstvo 
nadležno za poslove pravosuđa, nakon što pribavi saglasnost ministarstva 
nadležnog za poslove finansija.
U ostalim državnim organima kadrovski plan donosi 
rukovodilac ako posebnim propisom nije drukčije određeno, nakon što pribavi 
saglasnost ministarstva nadležnog za poslove finansija.
Кadrovski plan sastoji se od zbirnih i pojedinačnih 
podataka za državne organe koje obuhvata.
Odgovornost za sprovođenje kadrovskog plana
Član 157.
Svaki državni organ sprovodi deo kadrovskog plana koji se 
na njega odnosi.
Za sprovođenje kadrovskog plana odgovoran je rukovodilac.
II. SLUŽBA ZA UPRAVLJANJE КADROVIMA. КADROVSКE EVIDENCIJE
1. Služba za upravljanje kadrovima
Član 158.
Služba za upravljanje kadrovima, koju obrazuje Vlada, 
zadužena je za stručne poslove vezane za upravljanje kadrovima u državnoj upravi.
Služba za upravljanje kadrovima oglašava interne konkurse za 
slobodna izvršilačka radna mesta i interne i javne konkurse za popunu položaja u 
organima državne uprave i službama Vlade, savetuje organe državne uprave i 
službe Vlade kako da upravljaju kadrovima, 
pruža stručnu pomoć organima državne uprave i službama Vlade u primeni odredaba 
ovog zakona i drugih propisa donetih na osnovu ovog zakona, obavlja poslove u 
vezi sa analizom individualnih potencijala za razvoj i upravljanje karijerom 
državnih službenika, pruža stručno-tehničku 
pomoć Visokom službeničkom savetu, obavlja stručne i tehničke poslove značajne za 
politiku Vlade i drugih državnih organa u upravljanju kadrovima, 
utvrđuje metodologiju na osnovu koje se prati stanje u vezi sa odlivom kadrova iz 
organa državne uprave i uticaja odliva kadrova na rad organa, vrši analizu stanja 
i predlaže mere za zadržavanje kadrova i prevenciju uticaja odliva kadrova na 
nesmetan rad organa državne uprave, vrši proveru kompetencija lica na internom 
tržištu rada i vrši druge poslove određene zakonom ili 
propisom Vlade.
Službom za upravljanje kadrovima rukovodi direktor, koji je 
odgovoran Generalnom sekretaru Vlade.
Vlada može, na osnovu izveštaja i predloga mera Službe 
za upravljanje kadrovima o stanju u vezi sa odlivom kadrova sa određenih poslova iz 
organa državne uprave, da utvrdi sledeće mere:
1) obavezu stručnog usavršavanja i unapređenja rada i 
stručnih kapaciteta državnih službenika u određenoj oblasti rada;
2) omogućavanje dodatnog obrazovanja državnih službenika 
u određenoj oblasti rada;
3) izmenu kadrovskog plana zbog potrebe zapošljavanja 
većeg broja pripravnika ili državnih službenika; 
4) privremeni premeštaj zaposlenih iz drugih organa 
državne uprave u skladu sa zakonom, na poslove na kojima postoji odliv kadrova 
ako bi neizvršenjem posla mogle da nastupe štetne posledice po organ; 
5) pravo na korektivni koeficijent prema zakonu kojim 
se uređuju plate u državnim organima;
6) druge mere u skladu sa zakonom.
Mere iz stava 4. ovog člana za državne službenike u 
sudovima, javnom tužilaštvu i Državnom pravobranilaštvu utvrđuje Vlada, na 
predlog ministra nadležnog za pravosuđe.
*Službeni glasnik RS, broj 104/2009
**Službeni glasnik RS, broj 94/2017
***Službeni glasnik RS, broj 95/2018
2. Кadrovske evidencije
a) Centralna kadrovska evidencija
Pojam i nadležnost za vođenje Centralne kadrovske evidencije
Član 159.
Centralna kadrovska evidencija služi upravljanju kadrovima i 
drugim potrebama u oblasti radnih odnosa.
Centralnu kadrovsku evidenciju o državnim službenicima i 
nameštenicima u svim državnim organima vodi Služba za 
upravljanje kadrovima.
Centralna kadrovska evidencija je informacioni 
sistem za podršku upravljanja kadrovima. 
*Službeni glasnik RS, broj 95/2018
Podaci koji se upisuju u Centralnu kadrovsku evidenciju
Član 160.
U Centralnu kadrovsku evidenciju upisuju se podaci:

1) o državnom organu, i to:
(1) naziv državnog organa,
(2) podaci o radnim mestima u državnom organu;
2) o državnim službenicima i nameštenicima, i to:
(1) lično ime, adresa i jedinstveni matični broj 
građana,
(2) vrsta radnog odnosa i datum njegovog zasnivanja,
(3) radna mesta na kojima je državni službenik, 
odnosno nameštenik radio od zasnivanja radnog odnosa u državnom organu,
(4) vrsta i stepen stručne spreme, odnosno obrazovanja, 
položen državni stručni ispit i posebni stručni ispit, podaci o verifikovanim 
programima stručnog usavršavanja, odnosno pohađanju i ostvarenom uspehu, posebna 
znanja i drugi podaci o stručnosti državnog službenika, odnosno nameštenika,
(5) jezik na kome je stečeno osnovno, srednje i visoko 
obrazovanje,
(6) godine radnog iskustva i radnog staža, staža 
osiguranja i staža osiguranja koji se računa sa uvećanim trajanjem,
(7) datum navršenja radnog veka,
(8) godišnje vrednovanje radne uspešnosti,
(9) izrečene disciplinske mere i utvrđena materijalna 
odgovornost,
(10) podaci potrebni za obračun plate,
(11) podaci vezani za prestanak radnog odnosa,
(12) nacionalna pripadnost, ukoliko se državni 
službenik, odnosno nameštenik dobrovoljno izjasni o ovom podatku;
3) o drugim licima koji obavljaju rad u državnom 
organu, i to:
(1) lično ime, adresa i jedinstveni matični broj 
građana,
(2) vrsta radnog angažovanja i datum početka rada,
(3) poslovi koje lice obavlja u državnom organu,
(4) datum prestanka rada.
Izuzetno od stava 1. ovog člana, podaci o policijskim 
službenicima i državnim službenicima koji obavljaju bezbednosno-obaveštajne 
poslove i poslove izvršenja krivičnih sankcija vode se u evidencijama organa u 
kojima se obavljaju ti poslovi.
Evidencije iz stava 1. ovog člana ne vode se o licima 
koja u skladu sa ovim zakonom imaju položaj funkcionera.
Centralna kadrovska evidencija može da sadrži i druge 
podatke određene zakonom i drugim propisom.
Bližu sadržinu i način vođenja Centralne kadrovske 
evidencije i obezbeđivanje podataka potrebnih za upis u Centralnu kadrovsku 
evidenciju propisuje Vlada.
*Službeni glasnik RS, broj 95/2018
Dostavljanje i korišćenje podataka
Član 161.
Državni organi dužni su da dostave podatke od kojih 
zavisi upis u Centralnu kadrovsku evidenciju u roku od osam dana od dana 
nastanka podatka. 
Podaci upisani u Centralnu kadrovsku evidenciju dostupni su 
rukovodiocima i drugim licima koja odlučuju o pravima i dužnostima državnih 
službenika i upravnim inspektorima.
Svaki državni službenik, odnosno lice čiji 
podaci su upisani u Centralnu kadrovsku evidenciju ima pravo na uvid u one podatke
koji se odnose na njega.
Služba za upravljanje kadrovima koristi podatke upisane 
u Centralnu kadrovsku evidenciju za potrebe upravljanja kadrovima u organima 
državne uprave i službama Vlade, a Ministarstvo pravde za potrebe upravljanja 
kadrovima u sudovima, javnim tužilaštvima i Državnom pravobranilaštvu. 
Državni organi koriste podatke upisane u Centralnu 
kadrovsku evidenciju za potrebe upravljanja kadrovima i druge potrebe u oblasti 
radnih odnosa.
Služba za upravljanje kadrovima može vršiti obradu 
podataka upisanih u Centralnu kadrovsku evidenciju u svrhu izvršavanja poslova iz 
svoje nadležnosti i u skladu sa zakonom koji uređuje zaštitu podataka o 
ličnosti.
*Službeni glasnik RS, broj 94/2017
**Službeni glasnik RS, broj 95/2018
Brisan je raniji naslov 
iznad člana 162. (vidi član 87. Zakona - 95/2018-366)
Član 162.
Brisan je (vidi član 87. 
Zakona - 95/2018-366)
b) Evidencija internog tržišta rada
Član 163.
Evidenciju internog tržišta rada za državne službenike 
u svim državnim organima vodi Služba za upravljanje kadrovima.
Evidencija internog tržišta rada sadrži podatke o 
slobodnim radnim mestima, državnim službenicima koji žele trajni ili privremeni 
premeštaj na drugo radno mesto, podatke o neraspoređenim državnim službenicima i 
podatke o drugim kadrovskim potrebama, osim podataka o slobodnim radnim mestima 
policijskih službenika i državnih službenika koji obavljaju 
bezbednosno-obaveštajne poslove i poslove izvršenja krivičnih sankcija. 
Evidencija internog tržišta rada sadrži sledeće 
podatke:
1) radna mesta u državnim organima koja nisu popunjena;
2) podatke o neraspoređenim državnim službenicima i 
državnim službenicima koji žele trajni ili privremeni premeštaj, i to:
(1) lično ime, adresa i jedinstveni matični broj 
građana,
(2) datum zasnivanja radnog odnosa,
(3) radna mesta na kojima je državni službenik radio 
od zasnivanja radnog odnosa u državnom organu,
(4) vrsta i stepen stručne spreme, odnosno obrazovanja, 
položeni stručni ispiti, drugi oblici stručnog usavršavanja, posebna znanja i 
drugi podaci o kompetencijama državnog službenika,
(5) godine radnog iskustva, 
(6) godišnje vrednovanje radne uspešnosti,
(7) izjavu državnog službenika na koje poslove želi 
trajni ili privremeni premeštaj,
(8) izrečene disciplinske mere i utvrđena materijalna 
odgovornost,
(9) broj rešenja o neraspoređenosti, datum početka 
statusa neraspoređenog državnog službenika i datum do kada je državni službenik 
u statusu neraspoređenog državnog službenika.
Podaci o državnim službenicima upisuju se u Evidenciju 
internog tržišta rada iz Centralne kadrovske evidencije, ili prijave podataka 
koje lično dostavljaju državni službenici, odnosno državni organi koji vode svoje 
evidencije o državnim službenicima.
Evidencija internog tržišta rada može da sadrži i 
podatke iz stava 3. ovog člana za službenike u organima autonomne pokrajine i 
jedinice lokalne samouprave koji žele trajni premeštaj u državne organe i koji 
imaju pravo lične prijave na Evidenciju internog tržišta rada.
Podaci o državnim službenicima, odnosno službenicima u 
Evidenciji internog tržišta rada vode se pod šifrom koja se dodeljuje svakom 
državnom službeniku, odnosno službeniku prilikom preuzimanja, odnosno prijave 
podataka.
Podaci o kadrovskim potrebama sadržani u Evidenciji 
internog tržišta rada javno su dostupni.
Bližu sadržinu i način vođenja Evidencije internog 
tržišta rada i obezbeđivanja podataka potrebnih za upis u evidenciju propisuje 
Vlada.
*Službeni glasnik RS, broj 95/2018
III. VISOКI SLUŽBENIČКI SAVET
Nadležnost Visokog službeničkog saveta
Član 164.
Osniva se Visoki službenički savet.
Visoki službenički savet odlučuje o pravima i 
dužnostima državnog službenika koji rukovodi državnim organom, a koga je na 
položaj postavila Vlada, vodi disciplinski postupak protiv državnog službenika 
koga je na položaj postavila Vlada, imenuje konkursnu komisiju za sprovođenje 
konkursa kad položaj popunjava Vlada, donosi kodeks ponašanja državnih službenika 
i vrši druge poslove određene ovim zakonom.
Propisi Visokog službeničkog saveta objavljuju se u 
„Službenom glasniku Republike Srbije”.
Visoki službenički savet je samostalan u radu i donosi 
poslovnik o svome radu.
*Službeni glasnik RS, broj 95/2018
Кodeks ponašanja državnih službenika
*Službeni glasnik RS, broj 99/2014
Član 164a
Кodeksom ponašanja državnih službenika uređuju se 
pravila etičkog ponašanja državnih službenika i način praćenja njegove primene.
Organi državne uprave i službe Vlade dužni su da 
Visokom službeničkom savetu dostavljaju potrebne podatke i informacije neophodne 
za praćenje primene Кodeksa ponašanja državnih službenika i unapređenje pravila 
etičkog postupanja državnih službenika.
*Službeni glasnik RS, broj 99/2014
Imenovanje i sastav Visokog službeničkog saveta
Član 165.
Visoki službenički savet ima jedanaest članova, koje 
imenuje Vlada na šest godina.
Pet članova imenuju se među stručnjacima iz oblasti 
značajnih za rad državne uprave, na predlog predsednika Vlade.
Ostalih šest članova imenuju se među državnim 
službenicima koje na položaj postavlja Vlada, na predlog ministra nadležnog za 
poslove uprave.
Članovi Visokog službeničkog saveta biraju između sebe 
predsednika Visokog službeničkog saveta, tajnim glasanjem.
*Službeni glasnik RS, broj 104/2009
Zabrane i ograničenja za imenovanje u Visoki službenički 
savet
Član 166.
Funkcioneri u državnim organima ne mogu da budu imenovani u 
Visoki službenički savet.
Isto lice može da bude imenovano u Visoki službenički savet 
najviše dva puta.
Donošenje odluka. Naknade članovima. Pečat
Član 167. 
Visoki službenički savet odluke donosi većinom glasova svih 
svojih članova. 
Predsedniku i članovima Visokog službeničkog saveta pripada 
naknada za rad, prema merilima određenim aktom Vlade.
Visoki službenički savet ima svoj pečat, prema zakonu kojim 
se uređuje pečat državnih organa.
Prestanak dužnosti u Visokom službeničkom savetu
Član 168.
Dužnost člana Visokog službeničkog saveta prestaje kad 
protekne vreme na koje je imenovan, ako podnese pismenu ostavku, navršenjem 
radnog veka ili razrešenjem.
Umesto člana Visokog službeničkog saveta kome je dužnost 
prestala pre vremena imenuje se novi, do okončanja mandata Visokog službeničkog 
saveta. 
Razrešenje iz Visokog službeničkog saveta
Član 169.
Član Visokog službeničkog saveta razrešava se ako nesavesno 
vrši svoje dužnosti ili ako je osuđen na kaznu zatvora od najmanje šest meseci 
ili za kažnjivo delo koje ga čini nedostojnim dužnosti u Visokom službeničkom 
savetu.
Član Visokog službeničkog saveta koji je imenovan među 
državnim službenicima razrešava se i ako mu prestane rad na položaju ili mu 
konačnim rešenjem bude izrečena disciplinska kazna.
Protiv rešenja o razrešenju žalba nije dopuštena, ali može da 
se pokrene upravni spor.
Glava četrnaesta
POSEBNE ODREDBE O NAMEŠTENICIMA
Radna mesta nameštenika
Član 170.
Radna mesta nameštenika razvrstava Vlada uredbom. 

Radna mesta nameštenika, uslovi za zaposlenje na njima i broj 
nameštenika određuju se Pravilnikom.
Da bi se popunilo slobodno radno mesto nameštenika potrebno 
je da je ono predviđeno Pravilnikom i da se njegovo popunjavanje uklapa u doneseni 
kadrovski plan.
Radni odnos nameštenika
Član 171.
Nameštenik zasniva radni odnos ugovorom o radu.
Ugovor o radu obavezno sadrži odredbu prema kojoj 
poslodavac može rešenjem da promeni one sastojke ugovora čiju jednostranu promenu 
zakon dopušta. 
O pravima i dužnostima nameštenika rešenjem odlučuje 
rukovodilac ili državni službenik koga rukovodilac za to pismeno ovlasti.
Nameštenik ima pravo na platu, naknade i druga primanja 
prema zakonu kojim se uređuju plate u državnim organima.
Premeštaj i raspoređivanje nameštenika
Član 172.
Odredbe ovog zakona o premeštaju i raspoređivanju državnih 
službenika shodno se primenjuju na nameštenike.
Rešenje o premeštaju odnosno raspoređivanju nameštenika 
zamenjuje po sili zakona odgovarajuće odredbe ugovora o radu.
Ako nameštenik odbije premeštaj odnosno raspoređivanje, 
otkazuje mu se ugovor o radu.
Namešteniku se otkazuje ugovor o radu uvek kad usled 
promene unutrašnjeg uređenja državnog organa ili uređenja sistema državnih organa 
više ne postoji nijedno radno mesto na koje može biti premešten odnosno 
raspoređen.
Nameštenik ne može da bude raspoređen, odnosno 
premešten na radno mesto državnog službenika, osim ako nije izabrani kandidat na 
javnom konkursu u državnom organu.
*Službeni glasnik RS, broj 95/2018
Glava petnaesta
NADZOR NAD SPROVOĐENJEM ZAКONA
Nadležnost za nadzor
Član 173.
Sprovođenje ovog zakona nadzire ministarstvo nadležno za 
poslove uprave preko upravne inspekcije.
Predmet nadzora
Član 174.
Upravni inspektor nadzire:
1) usklađenost Pravilnika sa zakonom i drugim propisima; 

2) usklađenost popunjavanja radnih mesta sa Pravilnikom i 
kadrovskim planom;
3) zakonitost sprovođenja internog i javnog konkursa;
4) zakonitost raspoređivanja, premeštaja i napredovanja 
državnih službenika;
5) blagovremenost i pravilnost dostavljanja podataka koji se 
upisuju u Centralnu kadrovsku evidenciju;
6) druga pitanja vezana za radne odnose u državnim organima.
Dužnosti i ovlašćenja upravnog inspektora
Član 175.
Upravni inspektor dužan je da postupi po svakoj predstavci 
iz svoje nadležnosti i da podnosioca predstavke obavesti o ishodu svog 
postupanja.
Ako upravni inspektor utvrdi nezakonitost ili nepravilnost 
u sprovođenju zakona, drugih propisa i opštih akata, preduzima mere na koje je 
ovlašćen zakonom kojim se uređuje upravna inspekcija.
Upravni inspektor može žalbenim komisijama predložiti da po 
osnovu službenog nadzora ponište ili ukinu nezakonita konačna rešenja kojima je 
odlučeno o nekom pravu ili dužnosti državnog službenika.
Poništaj rešenja o postavljenju na položaj, prijemu u radni 
odnos ili premeštaju ne utiče na punovažnost akata ili radnji koje je državni 
službenik doneo ili preduzeo do poništaja rešenja. 
Glava šesnaesta
PRELAZNE I ZAVRŠNE ODREDBE
Rok za donošenje uredaba
Član 176.
Uredbe koje su predviđene ovim zakonom Vlada će doneti do 
31. januara 2006. godine.
Obrazovanje Službe za upravljanje kadrovima. Imenovanje članova Visokog službeničkog saveta i žalbenih 
komisija
*Službeni glasnik RS, broj 81/2005
Član 177.
Vlada će obrazovati Službu za upravljanje kadrovima i 
postaviti direktora Službe za upravljanje kadrovima do 31. decembra 2005. godine.
Članovi Visokog službeničkog saveta biće imenovani do 31. 
marta 2006. godine, pri čemu će predsednik Vlade predložiti i one članove 
Visokog službeničkog saveta koji nisu stručnjaci iz oblasti značajnih za rad 
državne uprave, i to među postavljenim licima sa najmanje pet godina radnog staža 
u organima državne uprave ili službama Vlade.
Članovi žalbenih komisija biće imenovani do 15. jula 2006. 
godine.
Donošenje akata
Član 178.
Aktima Vrhovnog suda Srbije i Republičkog javnog tužioca 
odrediće se, do 30. novembra 2005. godine, položaji u sudovima i javnim 
tužilaštvima.
Aktima predsednika Republike, Narodne skupštine, Ustavnog 
suda i organa čije članove bira Narodna skupština odrediće se, do 31. marta 
2006. godine, položaji u njihovim službama, razvrstati položaji i radna mesta 
rukovodilaca užih unutrašnjih jedinica i utvrditi poslovi koji se rade u svakom 
od zvanja određenih ovim zakonom. 
Visoki službenički savet doneće poslovnik o radu i ostale 
akte iz svoje nadležnosti do 30. juna 2006. godine.
Direktor Službe za upravljanje kadrovima doneće pravilnik o 
unutrašnjem uređenju i sistematizaciji radnih mesta u službi do 31. januara 2006. 
godine.
Brisan je naziv iznad člana 179. (vidi član 28. Zakona - 
99/2014-7)
Član 179.
Brisan je (vidi član 28. Zakona - 99/2014-7)
Sprovođenje javnih konkursa za položaje
Član 180.
Prestao je da važi (vidi član 64. Zakona – 104/2009-27)
Primena propisa na sudije i zaposlene u organima za 
prekršaje 
Član 181.
Na zaposlene u organima za prekršaje primenjuju se, od dana 
stupanja na snagu ovog zakona, odredbe koje važe za državne službenike i 
nameštenike u sudovima.
Na sudije organa za prekršaje primenjuju se odredbe Zakona o 
radnim odnosima u državnim organima, do početka rada sudova za prekršaje.
Raspoređivanje državnih službenika. Zaključivanje ugovora o 
radu sa nameštenicima 
Član 182.
Raspoređivanje državnih službenika prema pravilnicima o 
unutrašnjem uređenju i sistematizaciji radnih mesta u državnim organima, 
usklađenim sa ovim zakonom i pratećim podzakonskim aktima, izvršiće se do 15. 
jula 2006. godine. 
Državni službenik koji se zatekne na radnom mestu za koje 
više ne ispunjava uslove vezane za radno iskustvo ipak može biti raspoređen na 
isto radno mesto, pod uslovima određenim uredbom kojom se razvrstavaju radna 
mesta i poslovi u organima državne uprave, službama Vlade, sudovima, javnim 
tužilaštvima i Republičkom javnom pravobranilaštvu (član 44. stav 1. ovog 
zakona). 
Ugovori o radu sa nameštenicima, kojima se nastavljaju 
njihovi radni odnosi, biće zaključeni do 15. jula 2006. godine.
Okončavanje započetih postupaka
Član 183.
Postupci odlučivanja o pravima, obavezama i odgovornostima 
zaposlenih koji su započeti do stupanja na snagu ovog zakona okončaće se primenom 
propisa prema kojima su započeti.
Pravo na platu posle prestanka dužnosti
Član 184.
Lica koja do stupanja na snagu ovog zakona prema Zakonu o 
radnim odnosima u državnim organima ostvare pravo na platu posle prestanka 
dužnosti nastavljaju da pravo na platu koriste prema Zakonu o radnim odnosima u 
državnim organima.
Probni rad i pripravnički staž
Član 185.
Probni rad i pripravnički staž koji su započeti do stupanja 
na snagu ovog zakona okončaće se primenom propisa prema kojima su započeti.
Stručni ispit
Član 186.
Uredba o stručnom ispitu zaposlenih u organima državne 
uprave („Službeni glasnik RS”, br. 80/92 i 62/01) primenjuje se do stupanja na 
snagu uredbe kojom će biti uređeni način i program polaganja državnog stručnog 
ispita.
Кo ima položen stručni ispit za zaposlene u organima 
državne uprave ne polaže državni stručni ispit.
Primena važećeg Posebnog kolektivnog ugovora za državne 
organe
Član 187.
Poseban kolektivni ugovor za državne organe („Službeni 
glasnik RS”, broj 23/98) primenjuje se, izuzev odredaba koje su u suprotnosti sa 
ovim zakonom, dok ne stupi na snagu Poseban kolektivni ugovor za državne organe, 
koji će biti zaključen prema ovom zakonu.
Preuzimanje zaposlenih u Službu za upravljanje kadrovima
Član 188.
Služba za upravljanje kadrovima preuzeće do 15. januara 2006. 
godine zaposlene koji rade na poslovima iz njenog delokruga u Ministarstvu za 
državnu upravu i lokalnu samoupravu, odgovarajuće predmete, opremu, evidencije, 
arhivu i sredstva.
Služba za upravljanje kadrovima, do stupanja na snagu ovog 
zakona, pripremaće uvođenje Centralne kadrovske evidencije, pružati 
stručno-tehničku pomoć Visokom službeničkom savetu i organizovati obuku 
zaposlenih za primenu ovog zakona.
Propisi koji se primenjuju u organima autonomne pokrajine i 
lokalne samouprave
Član 189.
Odredbe Zakona o radnim odnosima u državnim organima 
nastavljaju da se shodno primenjuju na radne odnose u organima autonomne pokrajine 
i lokalne samouprave do donošenja posebnog zakona. 
Prestanak važenja pojedinih propisa
Član 190.
Danom stupanja na snagu ovog zakona prestaje da se na radne 
odnose u državnim organima primenjuje Zakon o radnim odnosima u državnim organima 
(„Službeni glasnik RS”, br. 48/91, 66/91, 44/98, 49/99, 34/01 i 39/02). 

Danom stupanja na snagu ovog zakona prestaju da važe:
1) član 23. Zakona o javnim službama („Službeni glasnik 
RS”, br. 42/91 i 71/94);
2) član 6. Zakona o ministarstvima („Službeni glasnik RS”, 
br. 19/04 i 84/04), u delu koji se odnosi na praćenje kadrovskih potreba u 
upravi;
3) član 6. stav 3. i član 121. stav 8. Zakona o osnovama 
sistema obrazovanja i vaspitanja („Službeni glasnik RS”, br. 62/03, 64/03, 58/04 i 
62/04).
Stupanje na snagu Zakona
Član 191.
Ovaj zakon stupa na snagu 1. jula 2006. godine, izuzev 
odredaba člana 158. st. 1. i 3, člana 164. stav 1, čl. 165–167, člana 176, člana 
177. st. 1. i 2, člana 178. i člana 188, koje stupaju na snagu osmog dana od 
dana objavljivanja ovog zakona u „Službenom glasniku Republike Srbije”.
ODREDBE КOJE NISU UNETE U “PREČIŠĆEN TEКST” ZAКONA
Zakon o izmenama Zakona o državnim službenicima: “Službeni 
glasnik RS”, broj 64/2007-3
Član 4.
Ovaj zakon stupa na snagu narednog dana od dana objavljivanja 
u „Službenom glasniku Republike Srbije”, izuzev odredbe 
člana 3.. koja stupa na 
snagu 1. jula 2007. godine.
*Službeni glasnik RS, broj 67/2007
Zakon o izmenama i dopunama Zakona o državnim službenicima: 
„Službeni glasnik RS“, broj 116/2008-76
Član 8.
Ovlašćuje se Zakonodavni odbor Narodne skupštine da utvrdi 
prečišćen tekst Zakona o državnim službenicima.  
Član 9.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, izuzev odredaba člana 5. koje stupaju na 
snagu 1. maja 2008. godine.
Zakon o izmenama i dopunama Zakona o državnim službenicima: 
„Službeni glasnik RS“, broj 104/2009-27
Član 55.
Rešenja o pokretanju postupaka za popunjavanje nepopunjenih 
položaja sprovođenjem javnih konkursa doneće se najkasnije u roku od 90 dana od 
dana stupanja na snagu ovog zakona.
Istekom roka iz stava 1. ovog člana smatra se da su rešenja 
za pokretanje postupaka za popunjavanje nepopunjenih položaja sprovođenjem javnih 
konkursa doneta.  
Služba za upravljanje kadrovima i Visoki službenički savet 
dužni su da preduzmu potrebne radnje i oglase konkurse za popunjavanje svih 
nepopunjenih položaja u roku od 30 dana od dana isteka roka iz stava 1. ovog 
člana.  
Ako posle javnog konkursa ne bude predložen kandidat za 
postavljenje na položaj ili ako Vlada ne postavi predloženog kandidata, Služba za 
upravljanje kadrovima oglašava novi javni konkurs narednog dana od dana prijema 
obaveštenja da javni konkurs nije uspeo.  
Član 56.
Izuzetno od odredaba člana 55. ovog zakona položaji u 
Republičkom javnom pravobranilaštvu popunjavaju se po donošenju zakona kojim se 
uređuju položaj i nadležnosti Republičkog javnog pravobranioca.  
Član 57.
Do postavljenja državnih službenika na položaje, postavljena i 
imenovana lica u državnim organima nastavljaju sa radom do okončanja postupka za 
popunjavanje položaja.
Licima iz stava 1. ovog člana dužnost u svakom slučaju 
prestaje 31. decembra 2010. godine.  
Član 58.
Postupci odlučivanja o pravima, obavezama i odgovornostima 
državnih službenika započeti do stupanja na snagu ovog zakona okončaće se 
primenom propisa prema kojima su započeti.  
Član 59.
Vlada će u roku od 15 dana od dana stupanja na snagu ovog 
zakona imenovati novi sastav Visokog službeničkog saveta koji će u roku od osam 
dana od dana imenovanja izabrati predsednika.
Savet iz stava 1. ovog člana doneće poslovnik o svom radu i 
druga akta iz svoje nadležnosti u roku od 15 dana od dana imenovanja. 
 

Član 60.
Državni organi nadležni za imenovanje i razrešenje članova 
žalbenih komisija imenovaće žalbene komisije u skladu sa ovim zakonom u roku od 
15 dana od dana stupanja na snagu ovog zakona.  
Član 61.
Podzakonska akta doneta na osnovu Zakona o državnim 
službenicima („Službeni glasnik RS”, br. 79/05, 81/05 – ispravka, 83/05 – 
ispravka, 64/07, 67/07 – ispravka i 116/08), usaglasiće se sa odredbama ovog 
zakona najkasnije u roku od 15 dana od dana njegovog stupanja na snagu. 
 

Član 62.
Nadležnosti Agencije za borbu protiv korupcije utvrđene 
ovim zakonom do početka njenog rada obavlja Republički odbor za rešavanje sukoba 
interesa.  
Član 63.
Nadležnosti Visokog saveta sudstva i Državnog veća tužilaca 
utvrđene ovim zakonom do početka njihovog rada obavljaju Vrhovni sud Srbije i 
Republički javni tužilac.  
Član 64.
Danom stupanja na snagu ovog zakona prestaju da važe odredbe 
člana 180. Zakona o državnim službenicima („Službeni glasnik RS”, br. 79/05, 
81/05 – ispravka, 83/05 – ispravka, 64/07, 67/07 – ispravka i 116/08). 
 

Član 65.
Ovlašćuje se Zakonodavni odbor Narodne skupštine da utvrdi 
prečišćen tekst Zakona o državnim službenicima.  
Član 66.
Ovaj zakon stupa na snagu narednog dana od dana objavljivanja 
u „Službenom glasniku Republike Srbije”.
Zakon o izmenama i dopunama Zakona o državnim službenicima: 
„Službeni glasnik RS“, broj 99/2014-7
Član 29.
Podzakonska akta koja su predviđena ovim zakonom doneće se 
u roku od 90 dana od dana stupanja na snagu ovog zakona.
Podzakonska akta doneta na osnovu Zakona o državnim 
službenicima („Službeni glasnik RS”, br. 79/05, 81/05 – ispravka, 83/05 – 
ispravka, 64/07, 67/07 – ispravka, 116/08 i 104/09) usaglasiće se sa odredbama 
ovog zakona u roku od 90 dana od dana stupanja na snagu ovog zakona.
Član 30.
Rešenja kojima se postavljaju vršioci dužnosti na položaje 
koji po stupanju na snagu ovog zakona nisu popunjeni, doneće se najkasnije u roku 
od šest meseci od dana stupanja na snagu ovog zakona.
Postavljena lica u državnim organima na radnim mestima koja 
su položaji nastavljaju sa radom do postavljenja vršioca dužnosti na položaj, 
odnosno do popunjavanja položaja.
Član 31.
U slučaju nedonošenja rešenja o postavljenju vršioca dužnosti u 
roku iz člana 30. stav 1. ovog zakona, postavljenim licima na radnim mestima koji 
su položaji prestaje dužnost danom isteka tog roka.
Član 32.
Izuzetno od odredaba člana 18. ovog zakona, stručno 
usavršavanje državnih službenika u 2014. godini sprovodiće se na osnovu programa 
opšteg stručnog usavršavanja koji je za 2014. godinu donela Vlada, u skladu sa 
ranije važećim propisom.
Član 33.
Izuzetno od odredaba člana 19. ovog zakona (novi član 97v), 
sredstva za programe opšteg stručnog usavršavanja obezbediće se u budžetu 
Republike Srbije za 2015. godinu u iznosu koji je za 70% niži od iznosa 
propisanog ovim zakonom i povećavaće se za svaku narednu godinu za po 10% sve 
dok ne dostignu nivo utvrđen ovim zakonom.
Član 34.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.
Zakon o izmenama i dopunama Zakona o državnim službenicima: 
„Službeni glasnik RS“, broj 94/2017-5
Član 7. 
Podzakonska akta koja su predviđena ovim zakonom doneće se u roku od 
šest meseci od dana stupanja na snagu ovog zakona.
Podzakonska akta doneta na osnovu Zakona o državnim službenicima 
(„Službeni glasnik RS”, br. 79/05, 81/05 – ispravka, 83/05 – ispravka, 64/07, 
67/07 – ispravka, 116/08, 104/09 i 99/14) usaglasiće se sa odredbama ovog zakona 
u roku od 90 dana od dana stupanja na snagu ovog zakona. 
Član 8.
Propisi doneti do dana stupanja na snagu ovog zakona nastavljaju da se 
primenjuju do donošenja odgovarajućih propisa utvrđenih ovim zakonom, ako nisu u 
suprotnosti sa odredbama ovog zakona.
Član 9.
Izuzetno od odredaba čl. 97–97l ovog zakona, stručno usavršavanje 
državnih službenika u 2017. godini sprovodiće se na osnovu programa stručnog 
usavršavanja koji su za 2017. godinu doneti u skladu sa ranije važećim propisom.

Član 10. 
Za selekciju i akreditaciju predavača, drugih realizatora i 
sprovodilaca programa donetih u skladu sa ovim zakonom, Nacionalna akademija 
raspisaće javni poziv u roku od 60 dana od dana donošenja podzakonskih akata 
utvrđenih ovim zakonom.
Javni poziv se oglašava u službenom glasilu Republike Srbije, odnosno 
na zvaničnoj internet stranici nadležnog organa.
Lica koja su, po propisima koji su se primenjivali do dana stupanja na 
snagu ovog zakona, odlukom nadležnog organa, stekla status lica koja sprovode 
programe, odnosno status realizatora programa (predavača, mentora, kouča i sl.) 
i akreditovana ili na drugi način ovlašćena da učestvuju u sprovođenju, odnosno 
realizaciji programa i koja se nalaze na postojećim listama lica ovlašćenih za 
sprovođenje, odnosno realizaciju programa, koje vode nadležni organi, zadržavaju 
stečeni status i nastavljaju da sprovode, odnosno realizuju programe na kojima 
jesu ili na kojima budu angažovani – dok ne budu akreditovani i upisani u stalnu 
listu predavača i drugih realizatora obuke ili evidenciju o akreditovanim 
sprovodiocima obuke, u skladu sa odredbama ovog zakona i propisa donetih za 
njegovo izvršavanje, a najduže tri godine od dana stupanja na snagu ovog zakona.

Član 11.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o državnim 
službenicima: „Službeni glasnik RS“, broj 95/2018-366
Član 91.
Podzakonska akta doneta na osnovu Zakona o 
državnim službenicima („Službeni glasnik RS”, br. 79/05, 81/05 – ispravka, 83/05 
– ispravka, 64/07, 67/07 – ispravka, 116/08, 104/09, 99/14 i 94/17) usaglasiće 
se sa odredbama ovog zakona u roku od 60 dana od dana stupanja na snagu ovog 
zakona.
Akti iz čl. 20. i 83. ovog zakona doneće se 
do početka primene ovog zakona.
Akti iz čl. 85. i 88. ovog zakona doneće se u 
roku od devet meseci od početka primene ovog zakona.
Član 92.
Pravilnici o unutrašnjem uređenju i 
sistematizaciji radnih mesta, uskladiće se sa odredbama ovog zakona u roku od 
tri meseca od dana stupanja na snagu ovog zakona.
Član 93.
Ocenjivanje za 2018. godinu izvršiće se prema 
propisima koji su važili do početka primene ovog zakona.
U utvrđivanju prava i dužnosti državnih 
službenika u skladu sa ovim zakonom, vrši se upodobljavanje ocena određenih do 
početka primene ovog zakona sa vrednovanjem radne uspešnosti u skladu sa ovim 
zakonom, na sledeći način:
1) ocena „naročito se ističe” upodobljava se 
vrednovanju radne uspešnosti kojim državni službenik prevazilazi očekivanja;
2) ocena „ističe se” i „dobar” upodobljava se 
vrednovanju radne uspešnosti kojim državni službenik ispunjava očekivanja;
3) ocena „zadovoljava” upodobljava se 
vrednovanju radne uspešnosti kojim je državnom službeniku određeno da je potrebno 
poboljšanje;
4) ocena „ne zadovoljava” upodobljava se 
vrednovanju radne uspešnosti kojim državni službenik ne ispunjava većinu 
očekivanja.
Član 94.
Vršioci dužnosti koji su postavljeni na 
položaj do početka primene ovog zakona ostaju na dužnosti do isteka vremena na 
koji su postavljeni, a najduže do 1. jula 2019. godine. 
Član 95.
Nameštenici koji su u radnom odnosu na dan 
stupanja na snagu ovog zakona, a koji su status nameštenika stekli primenom člana 
182. stav 3. Zakona o državnim službenicima („Službeni glasnik RS”, broj 79/05) 
ili su u radni odnos primljeni nakon sprovedenog konkursnog postupka, mogu bez 
konkursnog postupka da se rasporede na radna mesta državnih službenika, ako 
ispunjavaju uslove za obavljanje poslova tih radnih mesta i imaju potrebne 
kompetencije za rad na tim poslovima i ako su ispunjeni uslovi u pogledu 
dopuštenosti popunjavanja radnog mesta.
Danom stupanja na rad na radno mesto državnog 
službenika u slučaju iz stava 1. ovog člana, namešteniku prestaje da važi ugovor 
o radu. 
Član 96.
Državni organ može u roku od jedne godine od 
dana stupanja na snagu ovog zakona da raspiše interni konkurs radi popunjavanja 
izvršilačkog radnog mesta na kojem mogu učestvovati državni službenici na 
neodređeno vreme u tom državnom organu i državni službenici koji su na dan 
stupanja na snagu ovog zakona u radnom odnosu na određeno vreme u tom državnom 
organu, ako su u radnom odnosu na određeno vreme obavljali poslove u državnom 
organu zbog privremeno povećanog obima posla najmanje dve godine neprekidno pre 
oglašavanja internog konkursa, odnosno najmanje dve godine sa prekidima u periodu 
od tri godine neprekidno pre oglašavanja internog konkursa.
Interni konkurs iz stava 1. ovog člana 
sprovodi se shodnom primenom pravila o internom konkursu u skladu sa ovim 
zakonom.
Član 97.
Državni službenici raspoređeni na radno mesto 
razvrstano u zvanje mlađeg saradnika, odnosno saradnika do dana stupanja na snagu 
ovog zakona, koji imaju stečeno visoko obrazovanje na osnovnim akademskim 
studijama u obimu većem od 180 ESPB bodova, nastavljaju da obavljaju poslove na 
radnim mestima koja su razvrstana u zvanje mlađeg saradnika, odnosno saradnika sa 
stečenim stepenom obrazovanja. 
Član 98.
Uslov u pogledu pohađanja obuke iz člana 39. 
stav 1. ovog zakona za ponovno postavljenje na položaj i iz člana 42. ovog zakona 
za učešće na internom konkursu ne odnosi se na državne službenike koji su 
postavljeni na položaje pre početka primene ovog zakona.
Član 99.
Postupci odlučivanja o pravima, obavezama i 
odgovornostima državnih službenika i nameštenika započeti do početka primene 
ovog zakona, okončaće se primenom propisa prema kojima su započeti.
Član 100.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, a počinje da se primenjuje od 
1. januara 2019. godine, izuzev odredaba čl. 23. i 24, člana 25. stav 2, u delu 
u kojem se odnose na preuzimanje državnog službenika sa Evidencije internog 
tržišta rada i čl. 26, 78, 86. i 87. koje se primenjuju od 1. januara 2020. 
godine, člana 28. stav 1. u delu koji se odnosi na učestvovanje na internom 
konkursu državnih službenika koji su u radni odnos na određeno vreme primljeni 
nakon sprovedenog javnog konkursa zbog privremeno povećanog obima posla, člana 
36. st. 2, 3. i 4. i člana 37. koji se primenjuju od 1. januara 2021. godine.



