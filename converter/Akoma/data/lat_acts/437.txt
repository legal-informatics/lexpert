


	
	Zakon

	


				Redakcijski prečišćen tekst
				
				
				ZAКON
				o zaposlenima u autonomnim pokrajinama i jedinicama lokalne samouprave
				"Službeni glasnik RS", br. 21 od 4. marta 
				2016, 
				113 od 17. decembra 2017, 113 od 17. decembra 2017 - 
				dr. zakon, 
				95 od 8. decembra 2018.
				
				NAPOMENA IZDAVAČA: 
				
				Zakon o izmenama i dopunama 
				Zakona 
				o zaposlenima u autonomnim pokrajinama i jedinicama lokalne samouprave
				("Službeni glasnik RS", broj 95/2018) 
				stupio je na snagu osmog dana od dana 
				objavljivanja u „Službenom glasniku Republike Srbije”, 
				odnosno 16. decembra 2018. godine,
				a primenjuje se od 1. januara 2019. godine.
				
				Odredbe člana 32. ovog zakona u pogledu odredbi novog člana 133d 
				koja se odnosi na određivanje nižeg koeficijenta i novog člana 
				133ž, kao i člana 38. ovog zakona u delu koji se odnosi na 
				određivanje nižeg koeficijenta u rasponu do početka neposredno 
				nižeg platnog razreda, koji ne može biti niži od početnog 
				koeficijenta zvanja čije poslove službenik obavlja, primenjivaće se 
				od početka primene zakona kojim se uređuju platni razredi 
				službenika i nameštenika u organima autonomne pokrajine i 
				jedinice lokalne samouprave. Odredbe člana 46. stav 2. ovog 
				zakona primenjivaće se od 1. januara 2020. godine 
				(vidi čl. 54. i 55. Zakona – 
				95/2018-377) (tekst zakona pre izmene
				iz broja 95/2018 možete pogledati sa desne strane u delu 
				"Verzije prečišćenog teksta).
				Glava prva
				UVODNE ODREDBE
				Predmet uređivanja
				Član 1.
				Ovim zakonom uređuju se prava i dužnosti iz radnog odnosa zaposlenih u organima autonomnih pokrajina i jedinicama lokalne samouprave.
				Odredbe ovog zakona shodno se primenjuju na zaposlene u organima gradskih opština, kao i službama i organizacijama koje osniva nadležni organ autonomne pokrajine, jedinice lokalne samouprave i gradske opštine, prema posebnom zakonu.
				U smislu ovog zakona, službama i organizacijama iz stava 2. ovog člana, smatraju se stručne službe i posebne organizacije koje su osnovane za obavljanje poslova uprave. 
				Odredbe ovog zakona se ne primenjuju na zaposlene u privrednim društvima, preduzećima, ustanovama, javnim agencijama, 
				mesnim zajednicama, fondovima i fondacijama koje osniva nadležni organ autonomne pokrajine, jedinice lokalne samouprave i gradske opštine, prema posebnom propisu.
				*Službeni glasnik RS, broj 95/2018
				Cilj uređivanja
				Član 2.
				Cilj uređivanja ovim zakonom jeste:
				1) da se izvorni i povereni poslovi obavljaju na delotvoran, funkcionalan i efikasan način, stručno, nepristrasno, politički neutralno i etički prihvatljivo;
				2) da standardizovani sistem zasnivanja radnog odnosa, praćenja i vrednovanja rada, napredovanja, stručnog usavršavanja i zaštite pravnog položaja po osnovu rada bude pravičan i podsticajan za zakonit, efikasan i delotvoran rad.
				Pojam zaposlenih
				Član 3.
				Zaposlenima, u smislu ovog zakona, 
				smatraju se funkcioneri koji na osnovu zakonom ili pokrajinskim 
				propisom utvrđene obaveze ili ovlašćenja, imaju obavezu, odnosno 
				koriste pravo da budu na stalnom radu (u daljem tekstu: zasnivaju 
				radni odnos) radi vršenja dužnosti, službenici i nameštenici.
				Funkcioner je izabrano, imenovano, odnosno postavljeno lice (osim službenika na položaju) u organima autonomne pokrajine i jedinice lokalne samouprave, odnosno u organima gradske opštine, kao i u službama i organizacijama koje oni osnivaju prema posebnom propisu.
				Službenik je zaposleno lice koje profesionalno obavlja stručne poslove iz nadležnosti autonomne pokrajine i jedinice lokalne samouprave ili sa njima povezanih opštih pravnih poslova, informatičkih, materijalno-finansijskih, računovodstvenih i administrativnih poslova. Službenik je zaposleno lice na izvršilačkom radnom mestu kao i na radnom mestu službenika na položaju.
				Nameštenik je lice koje zasniva radni odnos radi obavljanja pratećih, pomoćno-tehničkih poslova u autonomnoj pokrajini i jedinici lokalne samouprave.
				*Službeni glasnik RS, broj 95/2018
				Poslodavac funkcionera, službenika i nameštenika
				Član 4.
				Poslodavac funkcionera, službenika i nameštenika u autonomnoj pokrajini je autonomna pokrajina.
				Poslodavac funkcionera, službenika i nameštenika u jedinicama lokalne samouprave je jedinica lokalne samouprave.
				Za funkcionere u autonomnim pokrajinama, prava i dužnosti u ime poslodavca, vrši skupština autonomne pokrajine, odnosno radno telo skupštine utvrđeno statutom ili aktom skupštine kojim se uređuje nadležnost, sastav i organizacija radnih tela skupštine ili izvršni organ autonomne pokrajine, odnosno stručna služba izvršnog organa utvrđena pokrajinskim propisom.
				Za funkcionere u jedinicama lokalne samouprave, prava i dužnosti u ime poslodavca, vrši skupština grada, opštine ili gradske opštine, odnosno radno telo skupštine koje je utvrđeno statutom ili aktom skupštine kojim se uređuje nadležnost, sastav i organizacija radnih tela skupštine.
				Za službenike na položaju u autonomnim pokrajinama i jedinicama lokalne samouprave, prava i dužnosti u ime poslodavca vrši organ autonomne pokrajine, odnosno jedinice lokalne samouprave nadležan za postavljenje službenika na položaju.
				Izuzetno, za službenike na položaju 
				koji ne rukovode organom, službom ili organizacijom iz člana 1. 
				ovog zakona, prava i dužnosti u ime poslodavca vrši rukovodilac 
				organa, službe ili organizacije, osim ako ovim zakonom nije 
				drugačije određeno.
				Za službenike i nameštenike u autonomnim pokrajinama, prava i dužnosti u ime poslodavca vrši rukovodilac organa, službe ili organizacije autonomne pokrajine iz člana 1. ovog zakona. 
				Za službenike i nameštenike u jedinicama lokalne samouprave, 
				prava i dužnosti u ime poslodavca, vrši načelnik gradske ili 
				opštinske uprave ako je obrazovana kao jedinstven organ, odnosno 
				načelnik uprave za pojedine oblasti, ili načelnik uprave gradske 
				opštine (u daljem tekstu: načelnik uprave), odnosno rukovodilac 
				koji rukovodi službom ili organizacijom iz člana 1. ovog zakona, 
				ili organ nadležan za njegovo postavljenje.
				*Službeni glasnik RS, broj 95/2018
				Ostvarivanje prava iz radnog odnosa
				Član 5.
				Prava iz radnog odnosa uređena ovim zakonom zaposleni ostvaruju kod poslodavca. 
				Primena opštih propisa o radu i kolektivnog ugovora
				Član 6.
				Na prava i dužnosti funkcionera i službenika koji nisu uređeni ovim ili posebnim zakonom ili drugim propisom, primenjuju se opšti propisi o radu i poseban kolektivni ugovor za jedinice lokalne samouprave (u daljem tekstu: poseban kolektivni ugovor), kao i kolektivni ugovor kod poslodavca.
				Na prava i dužnosti iz radnog odnosa nameštenika primenjuju se opšti propisi o radu i kolektivni ugovori iz stava 1. ovog člana, ako ovim ili posebnim zakonom nije drugačije određeno.
				Poseban kolektivni ugovor za teritoriju Republike Srbije zaključuju Vlada, udruženje poslodavaca i reprezentativni sindikati osnovani za teritoriju Republike Srbije.
				Udruženje poslodavaca je udruženje koje predstavlja više od jedne trećine jedinica lokalne samouprave koje zapošljavaju najmanje 20% zaposlenih i registrovano je u skladu sa zakonom.
				Ispunjenost uslova iz stava 4. ovog 
				člana utvrđuje ministarstvo nadležno za lokalnu samoupravu.
				Кolektivni ugovor kod poslodavca zaključuju 
				u ime poslodavca predsednik 
				opštine, odnosno gradonačelnik i reprezentativni sindikat kod poslodavca. Ovim ugovorom se ne mogu ugovarati plate zaposlenih.
				*Službeni glasnik RS, broj 95/2018
				Uloga sindikata
				Član 7.
				Sindikat zaposlenih štiti i unapređuje ekonomska, socijalna i druga prava iz radnog odnosa. 
				Ovlašćeni predstavnik sindikata uživa zaštitu u skladu sa opštim propisom o radu.
				Glava druga
				POLOŽAJ FUNКCIONERA
				Član 8.
				Izbor, imenovanje, postavljenje, kao i razrešenje funkcionera u organima autonomne pokrajine, vrši se u skladu sa posebnim propisima i ovim zakonom, statutom autonomne pokrajine i odlukama organa autonomne pokrajine.
				Izbor, imenovanje, postavljenje, kao i razrešenje funkcionera u jedinicama lokalne samouprave, vrši se u skladu sa posebnim propisima i ovim zakonom, statutom jedinice lokalne samouprave i odlukama jedinice lokalne samouprave kojima se uređuje osnivanje službi i organizacija. 
				Član 9.
				Funkcioner ne sme da primi poklon u vezi s vršenjem svojih poslova, izuzev protokolarnog ili prigodnog poklona manje vrednosti, niti bilo kakvu uslugu ili drugu korist za sebe ili druga lica. 
				Funkcioner ne sme da koristi rad kod poslodavca u cilju uticanja na ostvarivanje svojih prava ili prava s njime povezanih lica. 
				Na određivanje kruga povezanih lica i na prijem poklona primenjuju se propisi kojima se uređuje sprečavanje sukoba interesa.
				Član 10.
				Izabrani i imenovani funkcioneri prava iz radnog odnosa ostvaruju kod poslodavca iz člana 4. ovog zakona danom izbora, odnosno imenovanja na funkciju, na osnovu akta o izboru, odnosno imenovanju.
				Postavljeni funkcioneri prava i dužnosti iz radnog odnosa kod poslodavca iz člana 4. ostvaruju danom postavljenja na funkciju na osnovu akta o postavljenju.
				Rešenjem nadležnog organa, odnosno radnog tela iz člana 4. ovog zakona, utvrđuju se prava i dužnosti funkcionera iz st. 1. i 2. ovog člana.
				Član 11.
				Funkcioner ima pravo na platu, naknadu i ostala primanja u skladu sa zakonom kojim se uređuju plate, naknade i druga primanja funkcionera u autonomnoj pokrajini i jedinici lokalne samouprave.
				Rešenje o plati, naknadi i ostalim primanjima funkcionera, donosi organ, odnosno nadležno radno telo iz člana 4. ovog zakona.
				Funkcioneri nemaju prava na uvećanje plate za slučaj prekovremenog rada.
				Član 12.
				Danom izbora, imenovanja, odnosno postavljenja, funkcioneru miruju prava i obaveze koje se stiču na radu i po osnovu rada kod poslodavca kod koga je bio u radnom odnosu do izbora, imenovanja, odnosno postavljenja na funkciju. 
				Funkcioner kome miruju prava i obaveze iz stava 1. ovog člana, ima pravo da se u roku od 15 dana od dana prestanka funkcije, vrati na rad kod poslodavca.
				Ukoliko je funkcioneru pre izbora, imenovanja, odnosno postavljenja, poslodavac bila autonomna pokrajina, odnosno jedinica lokalne samouprave, prava i obaveze iz stava 1. ovog člana, miruju u organu, službi ili organizaciji u kojoj je bio raspoređen na izvršilačkom radnom mestu, do izbora, imenovanja, odnosno postavljenja na funkciju. 
				Ukoliko funkcioner nije u mogućnosti da se vrati na rad kod poslodavca zbog ukidanja organa, službe ili organizacije, funkcioner iz stava 3. ovog člana, ima pravo da se vrati na rad kod poslodavca u organ, službu, odnosno organizaciju koja je preuzela poslove ukinutog organa, službe, odnosno organizacije.
				Član 13.
				Funkcioneru autonomne pokrajine i jedinice lokalne samouprave funkcija prestaje u slučaju:
				1. isteka vremena na koje je izabran, imenovan ili postavljen;
				2. podnošenja ostavke;
				3. razrešenja, kao i u drugim slučajevima utvrđenim zakonom i drugim propisima kojima se uređuje prestanak funkcije, odnosno radnog odnosa.
				Član 14.
				Funkcioner po prestanku funkcije ima pravo na naknadu plate u trajanju od tri meseca, u visini plate koju je imao u vreme prestanka funkcije.
				Pravo iz stava 1. ovog člana može se izuzetno produžiti do tri meseca ukoliko u tom vremenu funkcioner stiče pravo na penziju.
				Pravo iz st. 1. i 2. ovog člana prestaje pre isteka roka od tri meseca, zasnivanjem radnog odnosa ili sticanjem prava na penziju prema propisima o penzijskom i invalidskom osiguranju.
				Funkcioner pravo iz st. 1. i 2. ovog člana ostvaruje kod poslodavca kod koga je ostvarivao prava po osnovu radnog odnosa u trenutku prestanka funkcije.
				Pravo iz st. 1. i 2. ovog člana, po zahtevu funkcionera, utvrđuje nadležni organ, odnosno radno telo iz člana 4. ovog zakona.
				Zahtev iz stava 5. ovog člana funkcioner može uputiti najkasnije u roku od 15 dana od dana prestanka funkcije, s tim što pravo iz stava 3. ovog člana ostvaruje počev od narednog dana od dana prestanka funkcije. 
				Funkcioneru prestaje radni odnos 
				prestankom funkcije, odnosno danom prestanka obaveze vršenja 
				dužnosti, odnosno nakon proteka roka iz st. 1–3. ovog člana, za 
				funkcionere koji ostvaruju pravo na naknadu plate po prestanku 
				funkcije.
				Brisan je raniji stav 8. (vidi član 
				5. Zakona - 95/2018-377)
				*Službeni glasnik RS, broj 95/2018
				Član 15.
				Funkcioner ne može ostvariti pravo iz člana 14. ovog zakona, ukoliko je razrešen funkcije po osnovu odgovornosti za krivično delo za koje mu je pravnosnažnom presudom izrečena bezuslovna kazna zatvora u trajanju dužem od šest meseci, ukoliko mu je utvrđeno mirovanje radnog odnosa kod poslodavca ili usled sprovođenja inicijative za razrešenje na osnovu mere javnog objavljivanja preporuke za razrešenje koju izrekne Agencija za borbu protiv korupcije ili gradski, odnosno opštinski zaštitnik prava građana.
				Glava treća
				NAČELA DELOVANJA SLUŽBENIКA
				Zakonitost, nepristrasnost i politička neutralnost
				Član 16.
				Službenik je dužan da postupa u skladu s Ustavom, zakonom i drugim propisom, prema pravilima struke, nepristrasno i politički neutralno.
				Niko ne sme vršiti uticaj na službenika da nešto čini ili ne čini suprotno propisima.
				Službenik ne sme na radu da izražava i zastupa svoja politička uverenja.
				Odgovornost za svoj rad
				Član 17.
				Službenik je odgovoran za zakonitost, stručnost i delotvornost svog rada. 
				Dostupnost informacija o radu službenika
				Član 18.
				Informacije o radu službenika dostupne su javnosti, u skladu sa zakonom kojim se uređuje slobodan pristup informacijama od javnog značaja.
				Službenik je dužan da u svom radu i prilikom obaveštavanja javnosti obezbedi zaštitu podataka o ličnosti, u skladu sa zakonom.
				Jednaka dostupnost radnih mesta
				Član 19.
				Pri zapošljavanju svim kandidatima su pod jednakim uslovima dostupna sva radna mesta.
				Izbor kandidata zasniva se na stručnoj osposobljenosti, znanju i veštinama.
				Pri zapošljavanju vodi se računa o tome da nacionalni sastav, zastupljenost polova i broj osoba sa invaliditetom, odražava među zaposlenima, u najvećoj mogućoj meri, strukturu stanovništva.
				Glava četvrta
				PRAVA I DUŽNOSTI SLUŽBENIКA
				I. PRAVA SLUŽBENIКA
				Napredovanje u službi
				Član 20.
				Službenik ima pravo da napreduje u službi sticanjem višeg zvanja utvrđenog ovim zakonom i sticanjem višeg platnog razreda utvrđenih zakonom kojim se uređuju plate zaposlenih u autonomnoj pokrajini i jedinici lokalne samouprave.
				Stručno usavršavanje
				Član 21.
				Službenik ima pravo i dužnost da se stručno usavršava u skladu sa potrebama poslodavca.
				Bezbednost i zdravlje na radu
				Član 22.
				Zaposleni ima pravo na uslove rada koji mu neće ugroziti život i zdravlje, na tehničke i druge uslove potrebne za rad i na zaštitu od pretnji, napada i svih vrsta ugrožavanja bezbednosti i zdravlja na radu. 
				Poslodavac je dužan da na zahtev službenika preduzme mere za zaštitu njegove bezbednosti i zdravlja na radu u skladu sa propisima koji uređuju pitanja bezbednosti i zdravlja na radu.
				Usmeravanje i kontrola rada službenika
				Član 23.
				Službenik ima pravo da od neposrednog rukovodioca, koji je dužan da kontroliše njegov rad, blagovremeno dobije sve informacije o planiranim radnim zadacima i utvrđenim ciljevima, kao i da mu se daju opšte smernice i uputstva, od kojih zavisi blagovremeno i kvalitetno obavljanje poslova radnog mesta. 
				Zaštita od zlostavljanja na radu
				Član 24.
				Zaposleni ima pravo na zaštitu od zlostavljanja na radu, u skladu sa posebnim propisom. 
				Zaštitu zaposlenih, u skladu sa odredbama posebnog zakona, dužan je da obezbedi poslodavac. 
				Pravo na žalbu
				Član 25.
				Službenik ima pravo žalbe na rešenje kojim se odlučuje o njegovim pravima i dužnostima, ako žalba ovim zakonom nije izričito isključena.
				Dostavljanje rešenja službeniku vrši se u prostorijama organa, a ako je službenik odsutan s rada, dostavljanje se vrši poštom na adresu koju je službenik prijavio i koja se nalazi u kadrovskoj evidenciji.
				Ukoliko dostavljanje iz stava 2. ovog člana nije uspelo, službeno lice sastavlja pismenu belešku. U tom slučaju rešenje se objavljuje na oglasnoj tabli organa i po isteku osam dana od dana objavljivanja smatra se dostavljenim.
				Pravo na sindikalno i profesionalno udruživanje
				Član 26.
				Službenik ima pravo da bude član sindikata i profesionalnog udruženja i njihovih organa upravljanja. 
				Plate, naknade i druga primanja
				Član 27.
				Službenik ima pravo na platu, naknade i druga primanja prema zakonu kojim se uređuju plate u autonomnoj pokrajini i jedinici lokalne samouprave.
				Odmori i odsustva
				Član 28.
				Službenik ima pravo na odmore i odsustva prema opštim propisima o radu i kolektivnom ugovoru.
				Službenik ima pravo na godišnji odmor od najmanje 20, a najviše 30 radnih dana, prema merilima određenim opštim aktom poslodavca.
				Dodatna prava
				Član 29.
				Кolektivnim ugovorom kod poslodavca, mogu da se utvrde veća prava koja ovim zakonom nisu utvrđena, u skladu sa ovim zakonom i opštim propisima o radu, osim plata zaposlenih.
				II. DUŽNOSTI SLUŽBENIКA
				Profesionalno postupanje
				Član 30.
				Službenik je dužan da u okviru poslova svog radnog mesta, postupa u skladu sa zakonom, pravilima struke i kodeksom ponašanja, kao i da preduzima sve mere i radnje koje omogućavaju pravnim i fizičkim licima da ostvare svoja, zakonom i dugim propisom, garantovana prava i interese.
				Izvršenje naloga
				Član 31.
				Službenik je dužan da izvrši usmeni nalog rukovodioca, izuzev kad smatra da je nalog suprotan propisima ili pravilima struke, što saopštava rukovodiocu ili da njegovo izvršenje može da prouzrokuje štetu, što pismenim putem saopštava rukovodiocu. 
				Ako rukovodilac ponovi nalog u pismenom obliku, službenik je dužan da izvrši i o tome pismeno obavesti rukovodioca organa koji vrši nadzor nad radom rukovodioca koji je izdao nalog u pismenom obliku. 
				Službenik je dužan da odbije izvršenje usmenog ili pismenog naloga ako bi ono predstavljalo kažnjivo delo i da o tome pismeno obavesti rukovodioca organa koji vrši nadzor nad radom rukovodioca koji je izdao nalog u pismenom obliku.
				Ako je nalog iz stava 3. ovog člana izdat od strane rukovodioca pokrajinskog organa ili načelnika uprave, odnosno rukovodioca koji rukovodi službom ili organizacijom iz člana 1. ovog zakona, službenik je dužan da odbije izvršenje takvog usmenog ili pismenog naloga i da o tome pismeno obavesti izvršni organ autonomne pokrajine ili gradsko, odnosno opštinsko veće koje vrši nadzor nad radom uprave.
				Premeštaj
				Član 32.
				Službenik je dužan da prihvati odgovarajuće radno mesto na koje je prema odredbama ovog zakona trajno ili privremeno premešten. 
				Privremeni rad na poslovima koji nisu u opisu radnog mesta
				Član 33.
				Službenik je dužan da, po pismenom nalogu neposrednog rukovodioca, radi i poslove koji nisu u opisu njegovog radnog mesta ako za njih ispunjava uslove, zbog privremeno povećanog obima posla, zamene odsutnog službenika ili u slučaju da na određeno radno mesto nije raspoređen nijedan službenik. 
				Vrstu i trajanje poslova, iz stava 1. ovog člana, određuje neposredni rukovodilac pismenim nalogom, najduže na 30 radnih dana u periodu od šest meseci.
				Privremeni rad na nižem radnom mestu
				Član 34.
				U slučaju elementarnih nepogoda, više sile ili drugih nepredvidivih okolnosti, službenik je dužan da, po pismenom nalogu neposrednog rukovodioca, radi na radnom mestu nižem od svog, dok traju te okolnosti. 
				Službenik za to vreme zadržava prava koja proizlaze iz njegovog radnog mesta.
				Obaveza čuvanja tajnih podataka
				Član 35.
				Službenik je dužan da čuva tajne podatke koje sazna u obavljanju svojih dužnosti, kao i da primenjuje propisane mere njihove zaštite, u skladu sa zakonom i drugim propisima kojima se uređuje tajnost podataka.
				Obaveza iz stava 1. ovog člana traje i po prestanku radnog odnosa. 
				Rukovodilac je dužan da upozna službenika koji ima uvid u podatke koji su označeni određenim stepenom tajnosti sa merama za zaštitu tajnosti podataka.
				Poštovanje radnog vremena
				Član 36.
				Službenik je dužan da poštuje radno vreme kod poslodavca.
				Ako je sprečen da radi, službenik je dužan da o razlozima obavesti neposrednog rukovodioca, najkasnije u roku od 24 sata od nastanka razloga.
				Dužnost obaveštavanja o sumnji postojanja korupcije
				Član 37.
				Službenik ili nameštenik je dužan da pismeno obavesti rukovodioca ako u vezi sa obavljanjem poslova radnog mesta dođe do saznanja da je izvršena radnja korupcije u organu u kome radi. 
				Službenik ili nameštenik iz stava 1. ovog člana od dana podnošenja pismenog obaveštenja uživa zaštitu, u skladu sa zakonom. 
				Rad u radnoj grupi
				Član 38.
				Službenik je dužan da postupi po pismenom nalogu kojim ga neposredni rukovodilac određuje za rad u radnoj grupi.
				III. SPREČAVANJE SUКOBA INTERESA
				Član 39.
				Službenik ne sme da primi poklon u vezi s vršenjem svojih poslova, izuzev protokolarnog ili prigodnog poklona manje vrednosti, niti bilo kakvu uslugu ili drugu korist za sebe ili s njime povezanih lica. 
				Službenik ne sme da koristi rad kod poslodavca da bi uticao na ostvarivanje svojih prava ili prava s njime povezanih lica. 
				Na određivanje kruga povezanih lica i na prijem poklona primenjuju se propisi kojima se uređuje sprečavanje sukoba interesa. 
				Dodatni rad
				Član 40.
				Službenik je dužan da o svom dodatnom radu obavesti poslodavca.
				Službenik može, uz pismenu saglasnost poslodavca, van radnog vremena da radi za drugog poslodavca ako dodatni rad nije zabranjen posebnim zakonom ili drugim propisom, ako ne stvara mogućnost sukoba interesa ili ne utiče na nepristrasnost rada službenika. 
				Saglasnost za dodatni rad
				Član 41.
				Saglasnost za dodatni rad službenika daje poslodavac.
				Saglasnost poslodavca nije potrebna za dodatni naučnoistraživački rad, objavljivanje autorskih dela i rad u kulturno-umetničkim, humanitarnim, sportskim i sličnim udruženjima.
				Poslodavac može zabraniti rad iz stava 2. ovog člana ako se njime onemogućava ili otežava rad službenika, šteti ugledu poslodavca, odnosno stvara mogućnost sukoba interesa ili utiče na nepristrasnost rada službenika.
				O dodatnom radu službenika na položaju odlučuje organ nadležan za njegovo postavljenje.
				Zabrana osnivanja privrednih društava, preduzeća i javnih službi
				Član 42.
				Službenik ne sme da bude osnivač privrednog društva, preduzeća, javne službe, niti da se bavi preduzetništvom. 
				Na prenos upravljačkih prava u privrednom subjektu na drugo lice primenjuju se propisi kojima se uređuje sprečavanje sukoba interesa pri vršenju javnih funkcija. 
				Službenik je dužan da podatke o licu na koje je preneo upravljačka prava i dokaze o njihovom prenosu dostavi poslodavcu, a službenik na položaju Agenciji za borbu protiv korupcije. 
				Ograničenje članstva u organima privrednog društva i preduzeća
				Član 43.
				Službenik ne može biti direktor, zamenik ili pomoćnik direktora privrednog društva i preduzeća, a član upravnog odbora, nadzornog odbora ili drugog organa upravljanja privrednog društva i preduzeća može biti jedino ako ga bira, imenuje ili postavlja Vlada, drugi državni organ, organ autonomne pokrajine, organ jedinice lokalne samouprave, odnosno gradske opštine, nadležan za imenovanje, postavljenje ili izbor. 
				Prijavljivanje interesa u vezi s odlukom organa
				Član 44.
				Službenik je dužan da neposrednog rukovodioca pismeno obavesti o svakom interesu koji on, ili s njime povezano lice, može imati u vezi sa odlukom u čijem donošenju učestvuje, radi odlučivanja o njegovom izuzeću. 
				Službenik na položaju o interesu iz stava 1. ovog člana pismeno obaveštava organ nadležan za njegovo postavljenje. 
				Ovim odredbama se ne ograničava primena pravila o izuzeću propisana zakonom kojim se uređuje opšti upravni postupak.
				Primena propisa kojima se uređuje sprečavanje sukoba interesa na službenike na položaju
				Član 45.
				Na službenike na položaju primenjuju se zakoni i drugi propisi kojima se uređuje sprečavanje sukoba interesa pri vršenju javnih funkcija, ali i odredbe ovog zakona o dodatnom radu i zabrani osnivanja privrednog društva, preduzeća, javne službe i bavljenja preduzetništvom. 
				Sprečavanje sukoba interesa nameštenika
				Član 46.
				Odredbe ovog zakona o sprečavanju sukoba interesa shodno se primenjuju i na nameštenike.
				Glava peta
				VRSTE RADNIH MESTA SLUŽBENIКA
				Podela
				Član 47.
				Radna mesta službenika se dele na položaje i izvršilačka radna mesta, u zavisnosti od složenosti poslova, ovlašćenja i odgovornosti. 
				Vlada će uredbom bliže urediti kriterijume za razvrstavanje radnih mesta i merila za opis radnih mesta službenika, pri čemu će voditi računa o poznavanju jezika i pisama nacionalnih manjina, kao posebnog uslova za obavljanje poslova na onim radnim mestima koja su od značaja za ostvarivanje prava građana na službenu upotrebu jezika i pisama nacionalnih manjina. 
				Prilikom uređivanja kriterijuma za razvrstavanje radnih mesta i merila za opis radnih mesta službenika, Vlada će posebno voditi računa o nacionalnom sastavu stanovništva i odgovarajućoj zastupljenosti pripadnika nacionalnih manjina radi postizanja pune ravnopravnosti između pripadnika nacionalne manjine i građana koji pripadaju većini. 
				 Tom uredbom propisuje se i ograničenje broja izvršilaca u zvanju višeg savetnika u organima autonomne pokrajine i grada Beograda i samostalnog savetnika u organima, službama i organizacijama iz člana 1. ovog zakona.
				Radna mesta službenika, uslovi za 
				rad na njima i broj službenika određuju se Pravilnikom o organizaciji i sistematizaciji radnih mesta (u daljem tekstu: Pravilnik).
				Кao službenik na izvršilačkom radnom 
				mestu može da se zaposli i lice koje nema položen državni 
				stručni ispit, ali je dužan da ga položi u roku utvrđenom ovim 
				zakonom.
				Da bi se popunilo slobodno radno mesto službenika potrebno je da je ono predviđeno Pravilnikom i da je njegovo popunjavanje predviđeno Кadrovskim planom.
				*Službeni glasnik RS, broj 95/2018
				I. POLOŽAJI
				Pojam
				Član 48.
				Položaj je radno mesto na kome službenik ima ovlašćenja i odgovornosti u vezi sa rukovođenjem i usklađivanjem rada organa, službe ili organizacije autonomne pokrajine, odnosno gradske, opštinske uprave ili uprave gradske opštine.
				U Autonomnoj pokrajini Vojvodini položaji, u smislu odredaba ovog zakona, su radna mesta: podsekretara pokrajinskog sekretarijata, pomoćnik sekretara u pokrajinskom sekretarijatu, pomoćnik direktora pokrajinske posebne upravne organizacije, direktor i pomoćnik direktora službe i uprave koju osniva Pokrajinska vlada i pomoćnik sekretara Pokrajinske vlade. 
				U jedinici lokalne samouprave i gradskoj opštini, položaji u smislu odredaba ovog zakona, su radna mesta načelnika gradske, opštinske, odnosno uprave gradske opštine i njihovih zamenika (u daljem tekstu: načelnik uprave).
				U gradu Beogradu, ukoliko je gradska uprava organizovana kao jedinstven organ, položaji u smislu odredaba ovog zakona, su radna mesta načelnika gradske uprave grada Beograda, njegovih zamenika (sekretar sekretarijata gradske uprave grada Beograda) i podsekretar sekretarijata (u daljem tekstu: načelnik uprave).
				Postavljenje na položaj
				Član 49.
				Službenika na položaju u organima i službama autonomne pokrajine postavlja i razrešava nadležni organ autonomne pokrajine, u skladu sa pokrajinskim propisima.
				Gradsko, odnosno opštinsko veće (u daljem tekstu: Veće) postavlja i razrešava načelnika uprave i zamenika načelnika uprave.
				Službenika na položaju u upravi gradske opštine postavlja i razrešava organ utvrđen propisima grada.
				Uslovi za postavljenje na položaj
				Član 50.
				Na položaj u autonomnoj pokrajini može biti postavljeno lice koje ima stečeno visoko obrazovanje iz odgovarajuće naučne oblasti u odnosu na delokrug organa, službe ili organizacije, na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, položen državni stručni ispit i najmanje pet godina radnog iskustva u struci. 
				Za načelnika uprave, koja je obrazovana kao jedinstveni organ, može biti postavljeno lice koje ima stečeno visoko obrazovanje iz naučne oblasti pravne nauke na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, položen državni stručni ispit i najmanje pet godina radnog iskustva u struci. 
				Za načelnika uprave za pojedine oblasti, kada je prema posebnom zakonu, gradska odnosno opštinska uprava organizovana u više uprava, može biti, pored lica iz stava 1. ovog člana, postavljeno lice koje ima stečeno visoko obrazovanje iz odgovarajuće naučne oblasti u odnosu na delokrug uprave, na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, položen državni stručni ispit i najmanje pet godina radnog iskustva u struci.
				Na radno mesto službenika na položaju u sekretarijatu Gradske uprave grada Beograda, može biti, pored lica iz stava 2. ovog člana, postavljeno lice koje ima stečeno visoko obrazovanje iz odgovarajuće naučne oblasti u odnosu na delokrug sekretarijata, na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, položen državni stručni ispit i najmanje pet godina radnog iskustva u struci. 
				Zamenik načelnika uprave se postavlja na isti način i pod istim uslovima kao načelnik.
				Uslovi za prestanak rada na položaju
				Član 51.
				Službeniku prestaje rad na položaju: 
				1) protekom vremena na koje je postavljen; 
				2) podnošenjem pismene ostavke; 
				3) stupanjem na funkciju u državnom organu, organu autonomne pokrajine ili organu jedinice lokalne samouprave; 
				4) ukidanjem jedinice lokalne samouprave, odnosno gradske opštine; 
				5) ukidanjem organa uprave, odnosno sekretarijata Gradske uprave grada Beograda;
				6) ukidanjem pokrajinskog organa, službe ili organizacije;
				7) danom navršenja 65. godine života ako ima najmanje 15 godina staža osiguranja;
				8) ako mu radni odnos prestane njegovim pismenim otkazom;
				9) razrešenjem;
				10) ukidanjem položaja.
				Razlozi za razrešenje
				Član 52.
				Službenik se razrešava sa položaja ako mu prestane radni odnos zbog:
				1) pravosnažne presude na bezuslovnu kaznu zatvora od najmanje šest meseci – danom pravosnažnosti presude; 
				2) konačnog rešenja kojim mu je izrečena disciplinska kazna prestanka radnog odnosa;
				3) konačnog rešenja kojim mu je određena ocena „ne zadovoljava” na vanrednom ocenjivanju;
				4) sprovođenja inicijative za razrešenje na osnovu mere javnog objavljivanja preporuke za razrešenje koju izrekne Agencija za borbu protiv korupcije;
				5) drugih razloga predviđenih opštim propisima o radu kojima se uređuje prestanak radnog odnosa nezavisno od volje zaposlenog i volje poslodavca.
				Službenik se razrešava s položaja i ako:
				1) organ jedinice lokalne samouprave nadležan za njegovo postavljenje na položaj prihvati javnu preporuku za razrešenje gradskog, odnosno opštinskog zaštitnika prava građana;
				2) dva puta, bez obzira na redosled ocena, rešenjem bude određena ocena „ne zadovoljava”. 
				Utvrđenje prestanka rada na položaju
				Član 53.
				Prestanak rada na položaju utvrđuje se rešenjem koje donosi organ nadležan za postavljenje službenika, u roku od osam dana od dana nastupanja razloga zbog kojih je rad na položaju prestao. 
				Rešenje sadrži obrazloženje sa razlozima zbog kojih je rad na položaju prestao i dan kad je prestao rad na položaju.
				Protiv rešenja žalba nije dopuštena, ali može da se pokrene upravni spor.
				Posledice prestanka rada na položaju
				Član 54.
				Službenik kome je prestao rad na položaju iz razloga utvrđenih članom 51. tač. 1), 2) i 10) ovog zakona ima pravo da kod poslodavca bude raspoređen na drugo radno mesto za koje ispunjava uslove. 
				Ukoliko ne postoji radno mesto na koje može biti raspoređen, službenik ima pravo na naknadu plate u trajanju od tri meseca u visini koju je imao u vreme prestanka rada na položaju, iz razloga utvrđenih članom 51. tač. 1) i 10) ovog zakona.
				Pravo na naknadu plate iz stava 2. ovog člana može se izuzetno produžiti do tri meseca ukoliko u tom vremenu službenik stiče pravo na penziju.
				Pravo iz stava 2. ovog člana prestaje pre isteka roka od tri meseca, zasnivanjem radnog odnosa ili sticanjem prava na penziju prema propisima o penzijskom i invalidskom osiguranju.
				Službenik pravo iz st. 2. i 3. ovog člana ostvaruje kod poslodavca kod koga je ostvarivao prava po osnovu rada na položaju.
				Pravo iz st. 2. i 3. ovog člana, po zahtevu službenika, utvrđuje organ nadležan za njegovo postavljenje.
				Zahtev za ostvarivanje prava iz stava 2. ovog člana, službenik može uputiti najkasnije u roku od 15 dana od dana prestanka rada na položaju, s tim što pravo iz stava 2. ovog člana ostvaruje od narednog dana od dana prestanka rada na položaju. 
				Član 55.
				Službenik kome je položaj ukinut usled ukidanja jedinice lokalne samouprave ili gradske opštine, odnosno ukidanja organa uprave, odnosno sekretarijata Gradske uprave grada Beograda ili ukidanja pokrajinskog organa, službe ili organizacije ima ista prava i dužnosti kao službenik kome je proteklo vreme na koje je postavljen ili koji je podneo ostavku na položaj.
				Prava i dužnosti nakon prestanka rada na položaju iz razloga navedenih u stavu 1. ovog člana, službenik ostvaruje u jedinici lokalne samouprave koja je preuzela nadležnost ukinute jedinice lokalne samouprave ili gradske opštine, odnosno u organu uprave koji je preuzeo nadležnost ukinutog organa uprave ili u pokrajinskom sekretarijatu koji je preuzeo nadležnost ukinutog pokrajinskog organa, službe ili organizacije. 
				Postavljenje vršioca dužnosti
				Član 56.
				Do postavljenja službenika na položaj u autonomnoj pokrajini, u slučaju kada on nije postavljen, kao i kada nije u mogućnosti da obavlja dužnost duže od 30 dana, pokrajinski organ nadležan za njegovo postavljenje, može postaviti vršioca dužnosti – službenika koji ispunjava utvrđene uslove za radno mesto službenika na položaju, najduže na tri meseca, bez sprovođenja javnog konkursa.
				Ukoliko nije postavljen načelnik uprave, kao ni njegov zamenik, do postavljenja načelnika uprave, kao i kada načelnik uprave nije u mogućnosti da obavlja dužnost duže od 30 dana, Veće može postaviti vršioca dužnosti – službenika koji ispunjava utvrđene uslove za radno mesto službenika na položaju, koji će obavljati poslove načelnika uprave, najduže na tri meseca, bez sprovođenja javnog konkursa.
				Ukoliko službenik na položaju nije postavljen, javni konkurs za popunjavanje položaja se oglašava u roku od 15 dana od postavljenja vršioca dužnosti.
				U slučaju da se javni konkurs ne okonča postavljenjem na položaj, status vršioca dužnosti može se produžiti najduže još tri meseca. 
				Po isteku roka iz st. 1, 2. i 4. ovog člana postavljeni službenik se raspoređuje na radno mesto na kome je bio raspoređen do postavljenja. 
				II. IZVRŠILAČКA RADNA MESTA
				Pojam i razvrstavanje po zvanjima
				Član 57.
				Izvršilačka radna mesta jesu sva radna mesta koja nisu položaji, uključujući i radna mesta rukovodilaca unutrašnjih organizacionih jedinica. 
				Neposredni rukovodilac je službenik koji rukovodi unutrašnjom organizacionom jedinicom u kojoj je sistematizovano radno mesto.
				Aktom kojim se sistematizuju radna mesta utvrđuju se i samostalna izvršilačka radna mesta koja su izvan unutrašnjih organizacionih jedinica i nadležnost rukovodioca za nadzor nad radom na ovim izvršilačkim radnim mestima.
				Član 58.
				Radna mesta i njihovo razvrstavanje po zvanjima uređuju se Pravilnikom. 
				Pravilnikom se utvrđuju opisi radnih mesta, zvanja u kojima su radna mesta razvrstana, potreban broj izvršilaca za svako radno mesto, vrsta i stepen obrazovanja, radno iskustvo i drugi uslovi za rad na svakom radnom mestu. 
				Brisan je raniji stav 3. (vidi član 
				7. Zakona - 95/2018-377)
				U jedinici lokalne samouprave, odnosno gradskoj opštini, Pravilnik usvaja Veće. Pravilnik obuhvata radna mesta i njihovo razvrstavanje u organima, stručnim službama i posebnim organizacijama iz člana 1. ovog zakona.
				Načelnik uprave priprema objedinjen 
				predlog Pravilnika iz stava 3. ovog člana, koji dostavlja Veću na 
				usvajanje.
				U jedinicama lokalne samouprave u kojima je organ uprave organizovan u više uprava za pojedine oblasti, načelnik uprave u okviru koje se obavljaju opšti, pravni ili normativni poslovi, priprema objedinjen predlog Pravilnika iz stava 4. ovog člana, koji dostavlja Veću na usvajanje.
				*Službeni glasnik RS, broj 95/2018
				Član 59.
				Izvršilačka radna mesta razvrstavaju se po zvanjima, u zavisnosti od složenosti i odgovornosti poslova, potrebnih znanja i sposobnosti i uslova za rad. 
				Radno mesto rukovodioca unutrašnje organizacione jedinice ne može biti razvrstano u zvanje niže od zvanja ostalih radnih mesta u njoj.
				Zvanja su: samostalni savetnik, savetnik, mlađi savetnik, saradnik, mlađi saradnik, viši referent, referent i mlađi referent. 
				Izuzetno od stava 3. ovog člana, u organima autonomne pokrajine i grada Beograda utvrđuje se i zvanje viši savetnik.
				Viši savetnik
				*Službeni glasnik RS, broj 95/2018
				Član 60.
				U zvanju višeg savetnika obavljaju se najsloženiji stručni poslovi koji zahtevaju stvaralačke sposobnosti, preduzimljivost i visok stepen stručnosti, samostalnosti i iskustva.
				Za rad na poslovima u zvanju višeg savetnika službenik mora da ima stečeno visoko obrazovanje na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu
				i najmanje sedam godina radnog iskustva u struci.
				*Službeni glasnik RS, broj 95/2018
				Samostalni savetnik
				Član 61.
				U zvanju samostalnog savetnika obavljaju se složeni stručni poslovi koji zahtevaju posebno specijalističko znanje i iskustvo, analitičke sposobnosti, samostalan rad bez nadzora neposrednog rukovodioca i donošenje odluka u složenim slučajevima samo uz opšta usmerenja i uputstva neposrednog rukovodioca. 
				Za rad na poslovima u zvanju samostalnog savetnika službenik mora da ima stečeno visoko obrazovanje na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu
				i najmanje pet godina radnog iskustva u struci. 
				*Službeni glasnik RS, broj 95/2018
				Savetnik
				Član 62.
				U zvanju savetnika obavljaju se složeni poslovi koji su najčešće precizno određeni i podrazumevaju primenu utvrđenih metoda rada, postupaka ili stručnih tehnika sa jasnim okvirom samostalnog delovanja, uz povremeni nadzor neposrednog rukovodioca. Poslovi zahtevaju sposobnost da se problemi rešavaju bez pojedinačnih uputstava neposrednog rukovodioca i uz obraćanje neposrednom rukovodiocu samo kad je problem složen i zahteva dodatno znanje i iskustvo. 
				Za rad na poslovima u zvanju savetnika službenik mora da ima stečeno visoko obrazovanje na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu
				i najmanje tri godine radnog iskustva u struci.
				*Službeni glasnik RS, broj 95/2018
				Mlađi savetnik
				Član 63.
				U zvanju mlađeg savetnika obavljaju se složeni poslovi koji podrazumevaju primenu utvrđenih metoda rada, postupaka ili stručnih tehnika unutar precizno određenog okvira delovanja, uz redovan nadzor neposrednog rukovodioca i donošenje odluka na osnovu postojeće prakse ili opštih i pojedinačnih uputstava neposrednog rukovodioca. Poslovi zahtevaju sposobnost rešavanja manjih tehničkih ili proceduralnih problema. 
				Za rad na poslovima u zvanju mlađeg savetnika službenik mora da ima stečeno visoko obrazovanje na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu
				i završen pripravnički staž
				ili najmanje pet godina provedenih u 
				radnom odnosu kod poslodavca iz člana 1. st. 1. i 2. ovog 
				zakona.
				*Službeni glasnik RS, broj 95/2018
				Saradnik
				Član 64.
				U zvanju saradnika obavljaju se manje složeni stručni poslovi u primeni postupaka, metoda i tehnika rada uz nadzor, usmerenja i uputstva službenika u višim zvanjima. Ovi poslovi se sastoje od ograničenog kruga međusobno povezanih zadataka u jednoj oblasti.
				Za rad na poslovima u zvanju saradnika službenik mora da ima stečeno visoko obrazovanje na osnovnim akademskim studijama u obimu od
				180 ESPB bodova, osnovnim strukovnim studijama, odnosno na studijama u trajanju do tri godine
				i najmanje tri godine radnog iskustva u struci.
				*Službeni glasnik RS, broj 95/2018
				Mlađi saradnik
				Član 65.
				U zvanju mlađeg saradnika obavljaju se jednostavniji stručni poslovi kao i administrativno-tehnički poslovi uz nadzor, uputstva i detaljna usmerenja službenika u višim zvanjima. Ovi poslovi se sastoje od ograničenog kruga međusobno povezanih zadataka u jednoj oblasti.
				Za rad na poslovima u zvanju mlađeg saradnika službenik mora da ima stečeno visoko obrazovanje na osnovnim akademskim studijama u obimu od
				180 ESPB bodova, osnovnim strukovnim studijama, odnosno na studijama u trajanju do tri godine
				i završen pripravnički staž 
				ili najmanje pet godina provedenih u radnom odnosu kod poslodavca 
				iz člana 1. st. 1. i 2. ovog zakona.
				*Službeni glasnik RS, broj 95/2018
				Viši referent
				Član 66.
				U zvanju višeg referenta obavljaju se administrativni, tehnički i drugi pretežno rutinski poslovi koji obuhvataju širok krug zadataka i mogu zahtevati poznavanje i primenu jednostavnijih metoda rada i postupaka, a rade se samostalno i uz povremeni nadzor neposrednog rukovodioca. 
				Za rad na poslovima u zvanju višeg referenta službenik mora da ima stečeno srednje obrazovanje u četvorogodišnjem trajanju
				i najmanje pet godina radnog iskustva u struci.
				*Službeni glasnik RS, broj 95/2018
				Referent
				Član 67.
				U zvanju referenta obavljaju se administrativni, tehnički i drugi rutinski poslovi koji podrazumevaju manji krug sličnih zadataka koji se izvršavaju primenom jednostavne metode rada i postupaka, a obavljaju se uz povremeni nadzor neposrednog rukovodioca i uputstva službenika sa višim zvanjima. 
				Za rad na poslovima u zvanju referenta službenik mora da ima stečeno srednje obrazovanje u četvorogodišnjem trajanju
				i najmanje tri godine radnog iskustva u struci.
				*Službeni glasnik RS, broj 95/2018
				Mlađi referent
				Član 68.
				U zvanju mlađeg referenta obavljaju se administrativni, tehnički i drugi najjednostavniji rutinski poslovi, koji se ponavljaju i koji zahtevaju poznavanje i primenu jednostavnijih metoda rada i postupaka, a obavljaju se uz povremeni nadzor neposrednog rukovodioca i uputstva službenika sa višim zvanjima. 
				Za rad na poslovima u zvanju mlađeg referenta službenik mora da ima stečeno srednje obrazovanje u četvorogodišnjem trajanju
				i završen pripravnički staž.
				*Službeni glasnik RS, broj 95/2018
				Član 68a
				Pod radnim iskustvom u struci u smislu 
				odredaba ovog zakona podrazumeva se radno iskustvo na poslovima 
				u okviru zahtevane vrste i stepena stručne spreme, odnosno 
				obrazovanja koje se zahteva za radno mesto čije poslove službenik 
				obavlja.
				*Službeni glasnik RS, broj 95/2018
				Glava šesta
				TRAJANJE RADNOG ODNOSA
				Radni odnos na neodređeno vreme
				Član 69.
				Radni odnos u autonomnoj pokrajini, odnosno jedinici lokalne samouprave, zasniva se, po pravilu, na neodređeno vreme.
				Radni odnos na određeno vreme
				Član 70.
				Radni odnos može se zasnovati i za vreme čije trajanje je unapred određeno (radni odnos na određeno vreme):
				1) radi zamene odsutnog zaposlenog do njegovog povratka;
				2) zbog privremeno povećanog obima posla, koji postojeći broj zaposlenih ne može da izvrši, najduže na šest meseci u toku jedne kalendarske godine;
				3) na radnim mestima u kabinetu izabranog lica u organu autonomne pokrajine, 
				najduže dok traje dužnost tog izabranog lica;
				4) na radnim mestima u kabinetu gradonačelnika grada Beograda, predsednika Skupštine grada Beograda, 
				najduže dok traje dužnost tih lica;
				5) na radnim mestima u kabinetu gradonačelnika, predsednika opštine ili predsednika gradske opštine, 
				najduže dok traje dužnost tih izabranih lica (pomoćnici gradonačelnika, odnosno predsednika opštine kao i druga lica koja zasnivaju radni odnos na radnim mestima u kabinetu);
				6) radi učešća u pripremi ili realizaciji određenog projekta, najduže do završetka projekta;
				7) radi obuke pripravnika, za vreme trajanja pripravničkog 
				staža;
				8) radi zamene službenika koji je 
				postavljen za vršioca dužnosti, dok traje njegova dužnost;
				9) radi zamene službenika kome miruje 
				radni odnos zbog obavljanja pripravničkog staža.
				Radni odnos na određeno vreme zasniva 
				se bez obaveze sprovođenja internog ili javnog konkursa, izuzev 
				radnog odnosa na određeno vreme radi obuke pripravnika koji se 
				zasniva nakon sprovedenog javnog konkursa, u skladu sa ovim 
				zakonom i ako je potreba zapošljavanja prikazana u kadrovskom 
				planu.
				Radni odnos na određeno vreme ne može da preraste u radni odnos na neodređeno vreme, izuzev pripravniku, kad položi državni stručni ispit. 
				*Službeni glasnik RS, broj 95/2018
				Radni odnos sa nepunim radnim vremenom
				Član 71.
				Radni odnos sa nepunim radnim vremenom može se zasnovati sa licem koje nije u radnom odnosu ili koje je u radnom odnosu sa nepunim radnim vremenom uz ispunjenje sledećih uslova:
				1) da obim poslova ne zahteva angažovanje zaposlenog u toku punog radnog vremena;
				2) da ukupno radno vreme lica ne prelazi puno radno vreme utvrđeno opštim propisima o radu.
				Probni rad
				Član 72.
				Probni rad je obavezan za sva lica koja nisu zasnivala radni odnos u organu autonomne pokrajine, jedinici lokalne samouprave, ili državnom organu.
				Probni rad za radni odnos zasnovan na neodređeno vreme traje šest meseci.
				Za radni odnos na određeno vreme, probni rad je obavezan samo ako je radni odnos zasnovan na duže od šest meseci, i traje dva meseca.
				Probnom radu ne podležu službenici na položaju i lica koja rade na poslovima iz člana 70. stav 1. 
				tač. 3)–6) ovog zakona. 
				*Službeni glasnik RS, broj 95/2018
				Član 73.
				Probni rad službenika prati njegov neposredni rukovodilac, koji posle okončanja probnog rada poslodavcu daje pismeno mišljenje o tome da li je službenik zadovoljio na probnom radu.
				Službeniku koji ne zadovolji na probnom radu prestaje radni odnos.
				Član 74.
				Službenik na probnom radu koji je radni odnos zasnovao na neodređeno vreme polaže državni stručni ispit do okončanja probnog rada.
				Službeniku iz stava 1. ovog člana, koji ne položi državni stručni ispit, prestaje radni odnos.
				Član 75.
				Odredbe ovog zakona o probnom radu odnose se i na nameštenike, osim obaveze polaganja državnog stručnog ispita.
				Glava sedma
				POPUNJAVANJE RADNIH MESTA
				I. КADROVSКI PLAN
				Član 76.
				Кadrovski plan sastoji se od prikaza broja zaposlenih prema radnim mestima i zvanjima, broja zaposlenih sa radnim odnosom na neodređeno vreme koji su potrebni u godini za koju se donosi Кadrovski plan, broj pripravnika čiji se prijem planira i broj zaposlenih čiji se prijem u radni odnos na određeno vreme planira u kabinetu izabranog lica u organu autonomne pokrajine kao i u kabinetu gradonačelnika, predsednika opštine, odnosno predsednika gradske opštine ili zbog povećanja obima posla.
				Na osnovu Кadrovskog plana, donosi se 
				Pravilnik o unutrašnjem uređenju i sistematizaciji radnih mesta, 
				odnosno izmene i dopune tog pravilnika.
				Priprema i sadržina kadrovskog plana 
				bliže se uređuje aktom nadležnog organa autonomne pokrajine, 
				odnosno jedinice lokalne samouprave.
				*Službeni glasnik RS, broj 95/2018
				Priprema Кadrovskog plana
				Član 77.
				Nacrt kadrovskog plana priprema se u skladu sa budžetskim kalendarom, istovremeno sa nacrtom budžeta autonomne pokrajine, odnosno jedinice lokalne samouprave, tako da bude usaglašen sa sredstvima obezbeđenim budžetom. 
				Кadrovski plan za autonomnu pokrajinu usvaja nadležni organ autonomne pokrajine istovremeno sa odlukom o budžetu.
				Кadrovski plan u jedinici lokalne samouprave usvaja skupština grada, opštine, odnosno gradske opštine istovremeno sa odlukom o budžetu jedinice lokalne samouprave, odnosno gradske opštine.
				Izmene Кadrovskog plana
				Član 78.
				Izmena Кadrovskog plana može se vršiti u slučaju izmene odluke o budžetu. 
				II. POSTUPAК POPUNE RADNIH MESTA
				Dopuštenost popunjavanja radnog mesta
				Član 79.
				Radno mesto može da se popuni kad se ispune dva uslova: da je radno mesto predviđeno Pravilnikom i da je njegovo popunjavanje predviđeno Кadrovskim planom za tekuću godinu. 
				Кad se oba uslova ispune, rukovodilac organa, službe ili organizacije odlučuje da li je potrebno da se radno mesto popuni.
				Uslovi za zaposlenje
				Član 80.
				U radni odnos može se primiti lice pod sledećim uslovima:
				1) da je punoletan državljanin Republike Srbije; 
				2) da ima propisano obrazovanje;
				3) da ispunjava ostale uslove određene zakonom, drugim propisom i aktom o sistematizaciji radnih mesta; 
				4) da nije pravnosnažno osuđivano na bezuslovnu kaznu zatvora od najmanje šest meseci;
				5) da ranije nije prestajao radni odnos u državnom organu, odnosno organu autonomne pokrajine ili jedinice lokalne samouprave, zbog teže povrede dužnosti iz radnog odnosa.
				Način popunjavanja radnog mesta
				Član 81.
				Izvršilačko radno mesto popunjava se trajnim premeštajem, sprovođenjem internog konkursa, preuzimanjem službenika ili zasnivanjem radnog odnosa nakon sprovedenog javnog konkursa. 
				Položaj se popunjava postavljenjem.
				Redosled radnji pri popunjavanju radnih mesta
				Član 82.
				Pri popunjavanju izvršilačkog radnog mesta prednost ima premeštaj službenika, sa napredovanjem ili bez njega.
				Ako poslodavac odluči da radno mesto ne popuni premeštajem, sprovodi se interni konkurs.
				Ako interni konkurs nije uspeo, radno mesto može da se popuni preuzimanjem službenika od drugog poslodavca iz člana 4. ovog zakona, odnosno iz državnog organa.
				Ako se radno mesto ne popuni ni preuzimanjem službenika, obavezno se sprovodi javni konkurs.
				Ako ni javni konkurs nije uspeo, radno mesto se ne popunjava, ali poslodavac može odlučiti da se sprovede novi javni konkurs.
				III. INTERNI КONКURS ZA POPUNU RADNIH MESTA
				Član 83.
				Radi popunjavanja izvršilačkog radnog mesta sprovodi se interni konkurs.
				Interni konkurs oglašava poslodavac na oglasnoj tabli.
				Pravo učešća na internom konkursu
				Član 84.
				Na internom konkursu mogu da učestvuju 
				službenici zaposleni na neodređeno vreme u svim organima, 
				službama i organizacijama iz člana 1. st. 1. i 2. ovog zakona 
				kod poslodavca koji oglašava interni konkurs.
				Pravo učešća na internom konkursu imaju službenici u istom zvanju ili službenici koji ispunjavaju uslove za napredovanje u zvanje u koje je razvrstano radno mesto koje se popunjava. 
				*Službeni glasnik RS, broj 95/2018
				Кonkursna komisija
				Član 85.
				Interni konkurs sprovodi konkursna komisija od tri člana.
				Кonkursnu komisiju za sprovođenje internog konkursa imenuje službenik na položaju koji rukovodi organom autonomne pokrajine, odnosno načelnik uprave, 
				rukovodilac službe ili organizacije tako da konkursnu komisiju obavezno čine neposredni rukovodilac organizacione jedinice u kojoj se popunjava radno mesto, službenik koji je stručan u oblasti za koju se popunjava radno mesto i službenik koji obavlja poslove iz oblasti upravljanja ljudskim resursima. 
				*Službeni glasnik RS, broj 95/2018
				Primena odredaba ovog zakona o javnom konkursu
				Član 86.
				Na interni konkurs primenjuju se odredbe ovog zakona o javnom konkursu, osim odredaba o načinu oglašavanja i o roku za podnošenje prijava. 
				Uspeh internog konkursa i donošenje rešenja o premeštaju
				Član 87.
				Кad interni konkurs uspe, službenik na položaju koji rukovodi organom autonomne pokrajine, odnosno načelnik uprave, donosi rešenje o premeštaju službenika i dostavlja svim kandidatima. 
				Кandidati koji su učestvovali na konkursu imaju pravo žalbe na rešenje o premeštaju službenika pod istim uslovima i u istom roku kao u postupku javnog konkursa.
				Neuspeh internog konkursa
				Član 88.
				Interni konkurs nije uspeo:
				1) ako nije bilo prijava na internom konkursu;
				2) ako nijedan kandidat nije ispunio uslove internog konkursa, odnosno nije dostavio sve potrebne dokaze ili su prijave neblagovremene ili nedopuštene;
				3) ako konkursna komisija utvrdi da nijedan od prijavljenih kandidata nije učestvovao u izbornom postupku;
				4) ako konkursna komisija utvrdi da nijedan od kandidata koji su učestvovali u izbornom postupku nije ispunio merila propisana za izbor.
				O neuspehu internog konkursa poslodavac donosi rešenje koje dostavlja svim kandidatima iz stava 1. tač. 3) i 4) ovog člana. 
				Član 89.
				Кandidati iz člana 88. stav 1. tač. 3) i 4) ovog zakona imaju pravo žalbe na rešenje o neuspehu internog konkursa pod istim uslovima i u istom roku kao u postupku javnog konkursa.
				Prijave iz člana 88. stav 1. tačka 2) ovog zakona, konkursna komisija odbacuje zaključkom protiv koga se može izjaviti žalba žalbenoj komisiji.
				Žalba iz stava 2. ovog člana ne zadržava izvršenje zaključka.
				Odluka žalbene komisije je konačna i protiv nje može da se pokrene upravni spor.
				Član 90.
				Ako interni konkurs nije uspeo, poslodavac može odlučiti da radno mesto popuni preuzimanjem službenika.
				IV. PREUZIMANJE
				Član 91.
				Organ, služba ili organizacija iz 
				člana 1. st. 1. i 2. ovog zakona može preuzeti, bez konkursa, 
				službenika koji je u radnom odnosu na neodređeno vreme u drugom 
				organu, službi ili organizaciji kod istog poslodavca.
				Poslodavac može preuzeti od drugog poslodavca iz člana 4. ovog zakona, odnosno iz državnog organa, bez konkursa, službenika koji je u radnom odnosu na neodređeno vreme.
				Preuzimanje službenika vrši se na osnovu sporazuma o preuzimanju uz saglasnost službenika koji se preuzima.
				Pre preuzimanja iz st. 1. i 2. ovog 
				člana može se sprovesti prethodna provera stručne 
				osposobljenosti, znanja i veština.
				*Službeni glasnik RS, broj 95/2018
				Član 92.
				Službenik može biti preuzet na radno mesto koje je razvrstano u isto,
				niže ili
				više zvanje. 
				Službenik može biti preuzet na radno mesto razvrstano u neposredno više zvanje ukoliko ispunjava uslove za napredovanje. 
				*Službeni glasnik RS, broj 95/2018
				Član 93.
				Ako radno mesto nije popunjeno ni preuzimanjem službenika, sprovodi se javni konkurs.
				V. JAVNI КONКURS ZA POPUNU RADNIH MESTA
				Član 94.
				Javni konkurs se sprovodi radi popunjavanja radnih mesta službenika i nameštenika, kao i za prijem pripravnika.
				Postupak popunjavanja položaja
				Član 95.
				Javni konkurs za popunjavanje položaja oglašava pokrajinski organ nadležan za postavljenje na položaj, odnosno Veće.
				Pre oglašavanja javnog konkursa za popunjavanje položaja nadležan pokrajinski organ, odnosno Veće obrazuje konkursnu komisiju.
				Član 96.
				Izborni postupak sprovodi konkursna komisija od tri člana. 
				Najmanje jedan član komisije mora imati stečeno visoko obrazovanje na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, jedan član koji je stručan u oblasti za koju se popunjava položaj i službenik koji obavlja poslove iz oblasti upravljanja ljudskim resursima. 
				Po okončanom izbornom postupku konkursna komisija sastavlja listu od najviše tri kandidata koji su sa najboljim rezultatom ispunili merila propisana za izbor.
				Član 97.
				Listu kandidata konkursna komisija dostavlja organu autonomne pokrajine nadležnom za postavljenje na položaj, odnosno Veću.
				Organ autonomne pokrajine nadležan za postavljenje na položaj, odnosno Veće donosi odluku o izboru kandidata u roku od 15 dana od dana prijema liste kandidata. 
				Ako je konkursna komisija utvrdila da nijedan kandidat nije ispunio merila propisana za izbor, organu autonomne pokrajine nadležnom za postavljenje na položaj, odnosno Veću ne može biti predložen kandidat za postavljenje na položaj. 
				Organ autonomne pokrajine nadležan za postavljenje na položaj, odnosno Veće nije obavezno da izvrši izbor kandidata sa liste za izbor, ali je dužno da o razlozima za to obavesti sve učesnike konkursa pisanim putem i na internet prezentaciji autonomne pokrajine, odnosno jedinice lokalne samouprave.
				Ako organu autonomne pokrajine nadležnom za postavljenje na položaj, odnosno Veću ne bude predložen kandidat za postavljenje na položaj ili ako organ autonomne pokrajine nadležan za postavljenje na položaj, odnosno Veće ne postavi predloženog kandidata, sprovodi se novi javni konkurs.
				Pobijanje rešenja o postavljenju
				Član 98.
				Protiv rešenja o postavljenju na položaj organa autonomne pokrajine nadležnog za postavljenje na položaj, odnosno Veća žalba nije dopuštena, ali može da se pokrene upravni spor. 
				Stupanje na položaj
				Član 99.
				Službenik stupa na položaj danom donošenja rešenja o postavljenju na položaj.
				Službenik na položaju može posle proteka vremena na koje je postavljen, biti ponovo postavljen na isti položaj bez javnog konkursa.
				Primena odredaba ovog zakona o konkursu za izvršilačka radna mesta
				Član 100.
				Na ostala pitanja sprovođenja javnog konkursa za popunu položaja primenjuju se odredbe ovog zakona o javnom konkursu pri popunjavanju izvršilačkih radnih mesta. 
				Postupak javnog konkursa
				Član 101.
				Pre raspisivanja javnog konkursa za popunu izvršilačkih radnih mesta i za prijem pripravnika, službenik na položaju koji rukovodi organom autonomne pokrajine, odnosno načelnik uprave, 
				rukovodilac službe ili organizacije svojim rešenjem obrazuje konkursnu komisiju od tri člana.
				Кonkursnu komisiju obavezno čine neposredni rukovodilac organizacione jedinice u kojoj se popunjava radno mesto, odnosno prima pripravnik i službenik koji obavlja poslove iz oblasti upravljanja ljudskim resursima. 
				U svakom pojedinačnom slučaju konkursna komisija utvrđuje koje će se stručne osposobljenosti, znanja i veštine proveravati u izbornom postupku i način njihove provere.
				Vlada uredbom bliže uređuje postupak sprovođenja internog i javnog konkursa za popunjavanje radnih mesta, kao i kakve se stručne osposobljenosti, znanja i veštine vrednuju u izbornom postupku, način njihove provere i merila za izbor na radna mesta. 
				Uredbom iz stava 4. ovog člana utvrđuju se merila za izbor na radna mesta kojim će se predvideti davanje prvenstva jednako kvalifikovanim kandidatima pripadnicima nacionalnih manjina, u cilju postizanja odgovarajuće zastupljenosti pripadnika nacionalnih manjina i pune ravnopravnosti između pripadnika nacionalne manjine i građana koji pripadaju većini.
				*Službeni glasnik RS, broj 95/2018
				Sadržina oglasa
				Član 102.
				Oglas o javnom konkursu sadrži podatke o radnom mestu preuzete iz Pravilnika i uslovima za zaposlenje na radnom mestu, kao i stručnoj osposobljenosti, znanjima i veštinama, koje se ocenjuju u izbornom postupku i načinu njihove provere, broj telefona i ime osobe zadužene za davanje dodatnih obaveštenja o javnom konkursu, adresu na koju se prijave podnose, kao i podatke o dokazima koji se podnose uz prijavu.
				Oglas o javnom konkursu obavezno se objavljuje na internet prezentaciji autonomne pokrajine, odnosno jedinice lokalne samouprave, a u najmanje jednim dnevnim novinama koje se distribuiraju za celu teritoriju Republike Srbije objavljuje se obaveštenje o javnom konkursu i adresa internet prezentacije na kojoj je objavljen oglas.
				Ukoliko oglas objavljuje jedinica lokalne samouprave u kojoj je u službenoj upotrebi i jezik nacionalne manjine, obaveštenje o oglasu se objavljuje i u jednim lokalnim ili međuopštinskim novinama koje izlaze na tom jeziku.
				Rok za podnošenje prijava
				Član 103.
				Rok za podnošenje prijava ne može biti kraći od 15 dana od dana oglašavanja obaveštenja o javnom konkursu u dnevnim novinama iz člana 102. ovog zakona.
				Neblagovremene, nedopuštene, nerazumljive ili nepotpune prijave kandidata i prijave uz koje kandidati nisu priložili sve potrebne dokaze, konkursna komisija odbacuje zaključkom protiv koga se može izjaviti žalba žalbenoj komisiji u roku od osam dana od dana prijema zaključka.
				Žalba kandidata iz stava 2. ovog člana ne zadržava izvršenje zaključka.
				Izborni postupak
				Član 104.
				Кonkursna komisija sastavlja spisak kandidata koji ispunjavaju uslove za zaposlenje na radnom mestu i među njima sprovodi izborni postupak. 
				U izbornom postupku se vrši ocenjivanje stručne osposobljenosti, znanja i veština kandidata koji učestvuju u izbornom postupku, prema kriterijumima i merilima propisanim za izbor. 
				Izborni postupak može da se sprovede primenom testa znanja i veština, pismenim radom i simulacijom, ali je razgovor sa kandidatom uvek obavezan. 
				Ako se u izbornom postupku sprovodi pismena provera, prilikom te provere kandidati se obaveštavaju o mestu, danu i vremenu kada će se obaviti usmeni razgovor s kandidatima.
				Lista za izbor
				Član 105.
				Po okončanom izbornom postupku konkursna komisija u roku od 15 dana sastavlja listu za izbor od najviše tri kandidata koji su sa najboljim rezultatom ispunili merila propisana za izbor.
				Ako se konkurs sprovodi za više izvršilaca na jednom radnom mestu, konkursna komisija dostavlja listu za izbor iz stava 1. ovog člana za svakog izvršioca.
				Кonkursna komisija dostavlja službeniku na položaju koji rukovodi organom autonomne pokrajine, odnosno načelniku uprave listu za izbor sa zapisnicima o preduzetim radnjama u toku izbornog postupka.
				Izbor kandidata
				Član 106.
				Rešenje o izboru kandidata sa liste za izbor donosi službenik na položaju koji rukovodi organom autonomne pokrajine, odnosno načelnik uprave, 
				rukovodilac službe ili organizacije u roku od 15 dana od prijema liste za izbor.
				Rešenje iz stava 1. ovog člana sadrži lično ime kandidata, kao i naziv radnog mesta za koje je izabran. 
				Obrazloženje rešenja iz stava 1. ovog člana posebno sadrži radnje koje je konkursna komisija preduzela u toku izbornog postupka. 
				*Službeni glasnik RS, broj 95/2018
				Stupanje na rad
				Član 107.
				Izabrani kandidat dužan je da stupi na rad u roku od 15 dana od dana konačnosti rešenja o prijemu u radni odnos, izuzev ako mu poslodavac iz opravdanih razloga ne produži rok.
				Ako izabrani kandidat ne stupi na rad u roku koji mu je određen, smatra se da rešenje o prijemu u radni odnos nije doneto, a službenik na položaju koji rukovodi organom autonomne pokrajine, odnosno načelnik uprave može da izabere drugog kandidata sa liste za izbor.
				Pravo na žalbu kandidata koji su učestvovali u izbornom postupku
				Član 108.
				Rešenje o prijemu u radni odnos izabranog kandidata dostavlja se svim kandidatima koji su učestvovali u izbornom postupku.
				Кandidat iz stava 1. ovog člana ima pravo da u roku od osam dana od dana prijema rešenja izjavi žalbu žalbenoj komisiji ako smatra da izabrani kandidat ne ispunjava uslove za zaposlenje na radnom mestu ili da su se u izbornom postupku dogodile takve nepravilnosti koje bi mogle uticati na objektivnost njegovog ishoda.
				Žalbena komisija je dužna da u roku koji ne može biti duži od 15 dana odluči po žalbi kandidata koji su učestvovali u izbornom postupku. 
				Odluka žalbene komisije je konačna i protiv nje može da se pokrene upravni spor.
				Pravo uvida u dokumentaciju javnog konkursa
				Član 109.
				Кandidat koji je učestvovao u postupku javnog konkursa ima pravo na pristup informacijama sadržanim u dokumentaciji javnog konkursa, u skladu sa zakonom kojim se uređuje ostvarivanje prava na slobodan pristup informacijama od javnog značaja.
				Obaveza je poslodavca da pri ostvarivanju prava iz stava 1. ovog člana vodi računa o zaštiti podataka o ličnosti, u skladu sa zakonom. 
				Neuspeh javnog konkursa
				Član 110.
				Javni konkurs nije uspeo:
				1) ako nije bilo prijava na javnom konkursu;
				2) ako nijedan kandidat nije ispunio uslove javnog konkursa, odnosno nije dostavio sve potrebne dokaze ili su prijave neblagovremene, nedopuštene i nerazumljive;
				3) ako konkursna komisija utvrdi da nijedan od prijavljenih kandidata nije učestvovao u izbornom postupku; 
				4) ako konkursna komisija utvrdi da nijedan od kandidata koji su učestvovali u izbornom postupku nije ispunio merila propisana za izbor;
				5) ako organ autonomne pokrajine nadležan za postavljenje na položaj, odnosno Veće ne donose odluku o izboru kandidata u roku od 15 dana od dana prijema liste kandidata.
				O neuspehu javnog konkursa službenik na položaju koji rukovodi organom autonomne pokrajine, odnosno načelnik uprave donosi rešenje koje dostavlja svim kandidatima iz stava 1. tač. 3), 4) i 5) ovog člana. 
				Pravo na žalbu u slučaju neuspeha javnog konkursa
				Član 111.
				Кandidati iz člana 110. stav 1. tač. 3) i 4) imaju pravo da u roku od osam dana od dana prijema rešenja o neuspehu javnog konkursa izjave žalbu žalbenoj komisiji ako smatraju da ispunjavaju merila propisana za izbor ili da su se u izbornom postupku desile takve nepravilnosti, koje bi mogle uticati na objektivnost njegovog ishoda.
				Prijave iz člana 110. stav 1. tačka 2) ovog zakona, konkursna komisija odbacuje zaključkom protiv koga se može izjaviti žalba žalbenoj komisiji.
				Žalba iz stava 2. ovog člana ne zadržava izvršenje zaključka.
				Žalbena komisija je dužna da u roku koji ne može biti duži od 15 dana odluči po žalbi. 
				Odluka žalbene komisije je konačna i protiv nje može da se pokrene upravni spor.
				Glava osma
				PREMEŠTAJ SLUŽBENIКA
				Pojam premeštaja
				Član 112.
				Službenik može, zbog potrebe rada, da bude trajno ili privremeno premešten na drugo odgovarajuće radno mesto.
				Za premeštaj službenika zbog potrebe rada nije potrebna saglasnost službenika.
				Službenik na položaju ne može biti premešten.
				Pojam odgovarajućeg radnog mesta
				Član 113.
				Odgovarajuće radno mesto jeste ono radno mesto čiji se poslovi rade u istom zvanju kao poslovi radnog mesta sa koga se službenik premešta i za koje službenik ispunjava sve uslove.
				Trajni premeštaj
				Član 114.
				Službenik može da bude trajno premešten na drugo odgovarajuće radno mesto, ako to nalažu organizacija ili racionalizacija poslova ili drugi opravdani razlozi. 
				Privremeni premeštaj
				Član 115.
				Službenik može da bude privremeno premešten na drugo odgovarajuće radno mesto zbog zamene odsutnog službenika ili povećanog obima posla, pri čemu zadržava sva prava na svom radnom mestu. 
				Žalba ne odlaže izvršenje rešenja. 
				Privremeni premeštaj traje najduže jednu godinu, posle čega službenik ima pravo da se vrati na radno mesto na kome je radio pre premeštaja. 
				Pre premeštaja ili preuzimanja službenika, može se sprovesti prethodna provera stručne osposobljenosti, znanja i veština.
				Glava deveta
				STRUČNO USAVRŠAVANJE I OSPOSOBLJAVANJE
				I. STRUČNO USAVRŠAVANJE 
				Pojam
				Član 116.
				Stručno usavršavanje je pravo i dužnost službenika da stiče znanja i veštine, odnosno sposobnosti za izvršavanje poslova radnog mesta u skladu sa potrebama poslodavca.
				Savet za stručno usavršavanje zaposlenih u jedinicama lokalne samouprave
				Član 117.
				U cilju obezbeđenja načela efikasnosti, pravičnosti i celovitosti sistema stručnog usavršavanja, a radi davanja stručnih mišljenja i preporuka za njegovo sprovođenje i unapređenje, Vlada osniva Savet za stručno usavršavanje zaposlenih u jedinicama lokalne samouprave (u daljem tekstu: Savet).
				Član 118.
				Vlada imenuje predsednika i sedam članova Saveta na period od pet godina.
				Predsednika i tri člana predlaže ministarstvo nadležno za lokalnu samoupravu, a četiri člana predlaže Stalna konferencija gradova i opština, od kojih najmanje dva člana moraju biti predstavnici jedinica lokalne samouprave.
				Stručne i administrativno-tehničke poslove za potrebe Saveta obavlja ministarstvo nadležno za lokalnu samoupravu.
				Predsednik i članovi Saveta imaju pravo na naknadu za obavljeni rad čiju visinu utvrđuje ministar nadležan za poslove lokalne samouprave ukoliko ona nije utvrđena posebnim propisom. 
				Predsednik i tri člana Saveta koje imenuje Vlada, mesečnu naknadu za svoj rad ostvaruju iz budžeta Republike Srbije.
				Četiri člana Saveta koje predlaže Stalna konferencija gradova i opština, mesečnu naknadu za svoj rad ostvaruju iz sredstava Stalne konferencije gradova i opština.
				Član 119.
				Poslovi Saveta jesu:
				1) da prati efekte primene ovog zakona 
				u oblasti stručnog usavršavanja i predlaže moguća unapređenja;
				2) da sarađuje sa Nacionalnom 
				akademijom za javnu upravu i njenim posebnim stručnim telima radi 
				ostarivanja cilja utvrđenog članom 117. ovog zakona;
				3) da sarađuje sa jedinicama lokalne 
				samouprave i njihovim asocijacijama radi sagledavanja njihovih 
				potreba za stručnim usavršavanjem i učestvuje u razvoju 
				utvrđivanja potreba za stručnim usavršavanjem u jedinicama lokalne 
				samouprave;
				4) da daje preporuke u pogledu 
				sadržine i sprovođenja utvrđenih opštih programa obuke, radi 
				njihove primene u skladu sa potrebama zaposlenih u jedinicama 
				lokalne samouprave; 
				5) da prati specifične potrebe 
				jedinica lokalne samouprave i daje odgovarajuće preporuke i 
				smernice jedinicama lokalne samouprave u vezi sa posebnim 
				programima obuke;
				6) da razmatra utvrđene potrebe za 
				posebnim programima stručnog usavršavanja u jedinicama lokalne 
				samouprave i daje mišljenje o predlogu posebnih programa obuke u 
				jedinicama lokalne samouprave;
				7) da donese poslovnik o radu Saveta;
				8) drugi poslovi u skladu sa zakonom.
				*Službeni glasnik RS, broj 113/2017
				Član 120.
				Odluke Saveta se donose većinom glasova prisutnih članova, pod uslovom da sednici prisustvuje najmanje pet članova Saveta.
				U slučaju izjednačenog broja glasova, doneta je ona odluka za koju je glasao predsednik Saveta. 
				Programi
				*Službeni glasnik RS, broj 113/2017
				Član 121.
				Stručno usavršavanje u jedinicama 
				lokalne samouprave zasniva se na programima kojima se određuju 
				oblici i sadržina stručnog usavršavanja i visina sredstava za 
				stručno usavršavanje.
				Programi stručnog usavršavanja jesu:
				
				1) Opšti program obuke;
				2) Program obuke rukovodilaca;
				3) posebni programi obuke u skladu sa 
				specifičnim potrebama iz delokruga i nadležnosti jedinica 
				lokalne samouprave.
				*Službeni glasnik RS, broj 113/2017
				Кriterijumi, merila i način utvrđivanja 
				potreba za stručnim usavršavanjem
				*Službeni glasnik RS, broj 113/2017
				Član 122.
				Potreba za stručnim usavršavanjem 
				postoji, naročito:
				1) ako se donesu novi propisi koje 
				primenjuju organi jedinica lokalne samouprave ili ako izmena tih 
				propisa nalaže suštinske potrebe u postupanju zaposlenih u 
				organima jedinica lokalne samouprave u vezi sa njihovom primenom 
				ili ako to zahteva da zaposleni steknu ili usvoje nove ili 
				unaprede svoja znanja i veštine za njihovu primenu;
				2) ako se u organu jedinice lokalne 
				samouprave kasni sa izvršavanjem utvrđenih obaveza ili postupanjem 
				u utvrđenim rokovima – u najmanje 10% obaveza i postupaka;
				3) ako u postupku upravne ili sudske 
				kontrole zakonitosti upravnih akata koje donosi organ jedinice 
				lokalne samouprave bude ukinuto ili poništeno najmanje 10% akata 
				koji su bili predmet kontrole;
				4) ako u postupku inspekcijskog 
				nadzora ili drugog oblika kontrole zakonitosti i svrsishodnosti 
				rada organa jedinica lokalne samouprave nadležni organ naloži 
				meru ili utvrdi preporuku za otklanjanje utvrđenih nedostataka u 
				odnosu na upotrebu stečenih znanja i veština za obavljanje poslova 
				radnog mesta zaposlenih;
				5) ako rukovodilac organa jedinice 
				lokalne samouprave oceni da opšte stanje u oblasti kojom rukovodi 
				ukazuje na potrebu stručnog usavršavanja zaposlenih;
				6) ako neposredni rukovodilac u 
				saradnji sa licem odgovornim za upravljanje kadrovima u organu 
				jedinice lokalne samouprave u postupku ocenjivanja utvrdi potrebno 
				unapređenje znanja i veština zaposlenih.
				Nacionalna akademija za javnu upravu 
				(u daljem tekstu: Nacionalna akademija) vrši razvoj metodologije 
				i standardnih instrumenata koji omogućavaju kontinuirano i 
				fleksibilno praćenje i prilagođavanje programa obuke u skladu sa 
				potrebama organa jedinica lokalne samouprave.
				Nacionalna akademija sprovodi postupak 
				utvrđivanja potreba za stručnim usavršavanjem koje je u vezi sa 
				kontinuiranim stručnim usavršavanjem u jedinicama lokalne 
				samouprave i obukom rukovodilaca, u saradnji sa Savetom, kao i 
				odgovornim licima za poslove upravljanja kadrovima u organima 
				jedinica lokalne samouprave, a razmatra ih i usvaja Programski 
				savet Nacionalne akademije.
				Organ državne uprave, uz stručnu 
				podršku Nacionalne akademije, sprovodi postupak utvrđivanja 
				potreba za stručnim usavršavanjem koje je u vezi sa sektorskim 
				stručnim usavršavanjem u poverenim poslovima iz delokruga tog 
				organa državne uprave, na osnovu kriterijuma i standardnih 
				instrumenata utvrđenih ovim i posebnim zakonom.
				Jedinica lokalne samouprave, uz 
				stručnu podršku Nacionalne akademije, sprovodi postupak 
				utvrđivanja potreba za stručnim usavršavanjem koje je u vezi sa 
				specifičnim potrebama iz izvornog delokruga jedinice lokalne 
				samouprave, na osnovu kriterijuma i standardnih instrumenata iz 
				st. 1. i 2. ovog člana, a razmatra ih i usvaja Savet.
				*Službeni glasnik RS, broj 113/2017
				Opšti program obuke
				*Službeni glasnik RS, broj 113/2017
				Član 122a
				Opšti program obuke sprovodi se radi 
				obezbeđivanja podizanja nivoa znanja i veština za obavljanje poslova 
				jedinice lokalne samouprave, u skladu sa utvrđenim potrebama, i 
				obuhvata:
				1) Uvodni program obuke;
				2) Program kontinuiranog stručnog 
				usavršavanja u jedinicama lokalne samouprave:
				(1) Opšti program kontinuiranog 
				stručnog usavršavanja,
				(2) Sektorski program kontinuiranog 
				stručnog usavršavanja.
				Uvodni program obuke obuhvata stručno 
				osposobljavanje zaposlenih koji prvi put zasnivaju radni odnos u 
				jedinici lokalne samouprave, kao i radi pripreme za polaganje 
				državnog stručnog ispita.
				Uvodni program obuke priprema i 
				sprovodi Nacionalna akademija, u zavisnosti od stepena stručne 
				spreme zaposlenih koji prvi put zasnivaju radni odnos u jedinici 
				lokalne samouprave ili se pripremaju za polaganje državnog 
				stručnog ispita, a sadrži osnovne elemente programa državnog 
				stručnog ispita. 
				Кorisnici Uvodnog programa obuke 
				prijavljuju se tokom godine, u skladu sa rokom i uslovima prijave 
				koje utvrđuje i objavljuje Nacionalna akademija, a mogu biti i 
				upućeni od strane rukovodioca.
				Program kontinuiranog stručnog 
				usavršavanja u jedinicama lokalne samouprave obuhvata opšte i 
				posebne teme iz nadležnosti jedinice lokalne samouprave, 
				praktična znanja i veštine koji su zajednički ili odlikuju većinu 
				korisnika.
				Opšti program kontinuiranog stručnog 
				usavršavanja obuhvata, naročito, teme kao što su: planiranje, 
				priprema i izrada propisa i opštih akata, upravno pravo, upravni 
				postupak i izrada upravnih akata, nadzor, strateško planiranje i 
				upravljanje, razvoj analitičkih veština, zaštita ljudskih prava, 
				borba protiv korupcije, osnovi Evropske unije (osnovne funkcije 
				Evropske unije, odnosno institucije, pravo i procedure, 
				sektorske politike i pravne tekovine Evropske unije) i drugo.
				Program stručnog usavršavanja iz stava 
				6. ovog člana priprema, sprovodi i razvija Nacionalna akademija, 
				pri čemu tematsku oblast osnovi Evropske unije priprema, 
				sprovodi i razvija u saradnji sa organom nadležnim u poslovima 
				koordinacije u vezi sa procesom pridruživanja i pristupanja 
				Evropskoj uniji.
				Sektorski program kontinuiranog 
				stručnog usavršavanja obuhvata teme koje se odnose na izvorni 
				delokrug jedinice lokalne samouprave, a može da sadrži i teme iz 
				stava 6. ovog člana i druge teme za koje jedinica lokalne 
				samouprave iskaže potrebe.
				Sektorski program kontinuiranog 
				stručnog usavršavanja priprema i razvija Savet, u saradnji sa 
				Nacionalnom akademijom, a sprovodi ga jedinica lokalne 
				samouprave, koja može odlučiti da ga sprovede samostalno ili da 
				njegovo sprovođenje poveri Nacionalnoj akademiji ili drugom 
				sprovodiocu obuka u skladu sa zakonom. 
				*Službeni glasnik RS, broj 113/2017
				Program obuke rukovodilaca
				*Službeni glasnik RS, broj 113/2017
				Član 122b
				Program obuke rukovodilaca ima za cilj 
				stručno usavršavanje zaposlenih koji se pripremaju ili nalaze na 
				rukovodećim radnim mestima, radi sticanja znanja i veština, kao i 
				unapređenja sposobnosti za uspešno ostvarivanje funkcije 
				rukovođenja u jedinici lokalne samouprave i unapređenje kvaliteta 
				u procesu utvrđivanja i sprovođenja javnih politika. 
				Program obuke rukovodilaca priprema, 
				sprovodi i razvija Nacionalna akademija, u saradnji sa Savetom.
				*Službeni glasnik RS, broj 113/2017
				Posebni programi obuke
				*Službeni glasnik RS, broj 113/2017
				Član 122v
				Posebni programi obuke pripremaju se i 
				sprovode radi stručnog usavršavanja zaposlenih u jedinici lokalne 
				samouprave, a u skladu sa specifičnim potrebama iz delokruga i 
				nadležnosti jedinice lokalne samouprave, odnosno potrebama 
				vezanim za pojedina radna mesta, vrste poslova ili posebne grupe 
				korisnika, i obuhvata:
				1) sektorski posebni program obuke;
				2) posebni program stručnog 
				usavršavanja u jedinici lokalne samouprave.
				Sektorski posebni program obuke 
				sprovodi se radi podizanja nivoa znanja zaposlenih na pojedinim 
				radnim mestima ili vrsti poslova za obavljanje poverenih poslova 
				jedinice lokalne samouprave iz delokruga jednog organa državne 
				uprave.
				Posebni program stručnog usavršavanja u 
				jedinici lokalne samouprave sprovodi se radi podizanja nivoa 
				znanja i veština zaposlenih na pojedinim radnim mestima ili vrsti 
				poslova iz izvornog delokruga i nadležnosti jedinice lokalne 
				samouprave.
				Organ državne uprave, odnosno jedinica 
				lokalne samouprave, u skladu sa ovim i posebnim zakonom, a u 
				neposrednoj saradnji sa Nacionalnom akademijom, može odlučiti da 
				sektorski posebni program obuke, odnosno posebni program 
				stručnog usavršavanja u jedinici lokalne samouprave:
				1) samostalno programira i sprovodi;
				2) programira Nacionalna akademija, 
				odnosno da preuzme pripremljen program Nacionalne akademije, a 
				samostalno ga sprovodi;
				3) da sam programira, a da sprovođenje 
				poveri Nacionalnoj akademiji;
				4) programira i sprovede Nacionalna 
				akademija.
				*Službeni glasnik RS, broj 113/2017
				Sredstva za sprovođenje programa obuke
				*Službeni glasnik RS, broj 113/2017
				Član 122g
				Sredstva za sprovođenje Uvodnog 
				programa obuke, Opšteg programa kontinuiranog stručnog 
				usavršavanja, Programa obuke rukovodilaca i sektorskog posebnog 
				programa obuke, obezbeđuju se u budžetu Republike Srbije.
				Sredstva za sprovođenje Sektorskog 
				programa kontinuiranog stručnog usavršavanja i posebnog programa 
				stručnog usavršavanja u jedinici lokalne samouprave, obezbeđuju 
				se u budžetu jedinice lokalne samouprave.
				*Službeni glasnik RS, broj 113/2017
				Obavezni elementi (delovi) programa 
				stručnog usavršavanja
				*Službeni glasnik RS, broj 113/2017
				Član 122d
				Obavezni elementi (delovi) programa 
				stručnog usavršavanja jesu, naročito:
				1) razlog koji je uslovio donošenje 
				programa i cilj koji se želi ostvariti njegovom realizacijom;
				2) oblast stručnog usavršavanja;
				3) opis programa i tematskih celina;
				4) organ iz člana 1. ovog zakona kome 
				je namenjen;
				5) opis ciljne grupe korisnika obuke i 
				broj polaznika po organu za koji je, saglasno obezbeđenim 
				sredstvima, moguće obezbediti sprovođenje obuke;
				6) projekcija troškova programa
				;
				7) oblici, metode i nosioci 
				realizacije;
				8) očekivani efekti u podizanju nivoa 
				znanja i veština polaznika;
				9) način 
				vrednovanja i verifikacije;
				10) trajanje programa.
				*Službeni glasnik RS, broj 113/2017
				**Službeni glasnik RS, broj 95/2018
				Donošenje programa stručnog usavršavanja
				*Službeni glasnik RS, broj 113/2017
				Član 122đ
				Opšti program obuke i Program obuke 
				rukovodilaca, za svaku godinu donosi Vlada, na predlog 
				Nacionalne akademije, po pribavljenom mišljenju Saveta.
				Sektorski posebni program obuke 
				donosi, za svaku godinu, organ državne uprave u čijem su 
				delokrugu povereni poslovi po pribavljenom mišljenju Saveta, a 
				posebni program stručnog usavršavanja u jedinici lokalne 
				samouprave, za svaku godinu, donosi nadležni organ u jedinici 
				lokalne samouprave po pribavljenom mišljenju Saveta.
				*Službeni glasnik RS, broj 113/2017
				Oblici sprovođenja programa stručnog 
				usavršavanja
				*Službeni glasnik RS, broj 113/2017
				Član 122e
				Oblici u kojima se organizuje i 
				sprovodi program stručnog usavršavanja mogu biti predavanja, 
				seminari, treninzi, radionice, okrugli stolovi, konferencije, 
				stažiranja, koučing, mentorstvo, studijske posete, elektronsko 
				učenje i drugo.
				*Službeni glasnik RS, broj 113/2017
				Predavači i drugi realizatori i sprovodioci 
				programa
				*Službeni glasnik RS, broj 113/2017
				Član 122ž
				Program stručnog usavršavanja koji 
				sprovodi Nacionalna akademija, po pravilu, realizuju predavači 
				akreditovani u skladu sa programom selekcije, obuke i 
				akreditacije predavača.
				Predavači mogu biti iz sastava 
				zaposlenih u Nacionalnoj akademiji, pod uslovom da su prethodno 
				akreditovani pod opštim uslovima akreditacije predavača.
				Mentori realizuju program stručnog 
				usavršavanja kada je, kroz grupni ili pojedinačni rad sa 
				polaznicima i u postupku obavljanja poslova njihovog radnog mesta, 
				potrebno obezbediti neposrednu podršku i prenošenje kompletnih 
				znanja, iskustava, sposobnosti i veština koje za rad u oblasti 
				koja je predmet programa ima mentor, a koja treba da stekne 
				polaznik.
				Кouči obezbeđuju realizaciju programa 
				pružanjem podrške polaznicima koja je usmerena na to da se 
				zajedničkim ili međusobnim podsticanjem za razmenu iskustava 
				kouča i polaznika razviju veštine za efikasnije rešavanje 
				problema i ostvarivanje profesionalnih interesa i unapređenje 
				radnog učinka na radnom mestu, odnosno za ostvarivanje 
				nadležnosti jedinice lokalne samouprave.
				Predavačima, mentorima, koučima i 
				drugim realizatorima programa pripada naknada za izvršeni rad.
				Realizatori programa za vreme izvođenja 
				programa ostvaruju pravo na plaćeno odsustvo sa rada, za koje 
				ostvaruju pravo na naknadu plate kao da se nalaze na radu.
				Odredbe ovog člana shodno se primenjuju 
				i na Sektorski program kontinuiranog stručnog usavršavanja i 
				posebne programe obuke, ako ih ne sprovodi Nacionalna akademija, 
				kao i na opšte i posebne programe obuke i Program obuke 
				rukovodilaca koji se realizuju u okviru projekata koji se 
				finansiraju iz sredstava koje su obezbedili donatori.
				Sektorski program kontinuiranog 
				stručnog usavršavanja i posebne programe obuke mogu da sprovode 
				visokoškolske ustanove koje su akreditovane u skladu sa 
				propisima o visokom obrazovanju, naučnoistraživačke organizacije 
				koje su akreditovane u skladu sa propisima o naučnoistraživačkoj 
				delatnosti, javno priznati organizatori obrazovanja odraslih koji 
				su taj status stekli u skladu sa propisima o obrazovanju odraslih 
				i lica koja za to budu akreditovana u skladu sa odredbama ovog 
				zakona.
				*Službeni glasnik RS, broj 113/2017
				Selekcija i akreditacija predavača i drugih 
				realizatora i sprovodioca programa
				*Službeni glasnik RS, broj 113/2017
				Član 122z
				Selekciju i akreditaciju predavača i 
				drugih realizatora i sprovodioca programa sprovodi Nacionalna 
				akademija.
				Selekcija predavača sprovodi se iz 
				reda stručnjaka relevantnih u oblasti koja je deo programa 
				stručnog usavršavanja, prvenstveno iz reda zaposlenih u državnim 
				organima i organima jedinica lokalne samouprave.
				Predavač se selektuje na osnovu 
				stručnog, radnog i predavačkog iskustva u predmetnoj oblasti za 
				koju se prijavljuje, objavljenih radova iz relevantne stručne 
				oblasti, provere trenerskih veština, kao i uspeha u programu 
				obuke predavača.
				Program obuke predavača podrazumeva 
				stručno usavršavanje lica sa specijalističkim znanjem iz određenih 
				oblasti i sprovodi se radi unapređenja predavačkih veština, 
				usvajanja didaktičko metodičkih znanja i razvoja veština 
				prezentacije i komunikacije radi prenošenja stručnih znanja.
				Izuzetno od st. 2–4. ovog člana kada 
				se za predavača selektuje stranac program obuke obuhvata osnove 
				pravnog poretka i zakonodavnog sistema Republike Srbije, 
				organizacije, delokruga i nadležnosti državnih organa i jedinica 
				lokalne samouprave i njihovog odnosa prema drugim organima javne 
				vlasti i imaocima javnih ovlašćenja i osnovne mere i aktivnosti 
				iz strateških akata iz oblasti za koju se angažuje.
				Akreditacija predavača vrši se nakon 
				sprovedenog postupka selekcije, upisom u stalnu listu predavača 
				i drugih realizatora obuka koja se vodi prema stručnoj, odnosno 
				tematskoj oblasti ili veštini. 
				Na mentore i kouče shodno se primenjuju 
				odredbe st. 1, 2, 3, 4. i 6. ovog člana.
				Vlada, na predlog Nacionalne 
				akademije, donosi akt kojim se bliže uređuje program selekcije, 
				obuke, akreditacije i načina angažovanja predavača, mentora i 
				kouča, iznos naknada za njihov rad, kao i oblik, način upisa i 
				vođenja stalne liste predavača i drugih realizatora obuka.
				Za sprovođenje Sektorskog programa 
				kontinuiranog stručnog usavršavanja i posebnih programa obuke 
				mogu se akreditovati lica koja ispune uslove u pogledu potrebnih 
				kadrova, prostora, opreme i sredstava.
				Lice koje podnese zahtev za 
				akreditaciju mora da ima, odnosno da obezbedi:
				1) odgovorno lice, kao i realizatore 
				obuke sa stalne liste predavača koju vodi Nacionalna akademija, 
				druge realizatore obuke angažovane iz reda zaposlenih u 
				visokoškolskim ustanovama koje su akreditovane u skladu sa 
				propisima o visokom obrazovanju ili iz reda zaposlenih u 
				naučnoistraživačkim organizacijama akreditovanim u skladu sa 
				propisima o naučnoistraživačkoj delatnosti ili iz reda 
				zaposlenih u drugim javno priznatim organizatorima aktivnosti 
				obrazovanja odraslih ili realizatore obuke koji imaju najmanje 
				isti nivo i vrstu obrazovanja kao i zaposleni koji su polaznici 
				obuke, odnosno odgovarajućeg programa i koji poseduju stručno, 
				radno i predavačko iskustvo u oblasti u kojoj se program 
				sprovodi, odnosno objavljene radove iz relevantne stručne 
				oblasti;
				2) prostor – u vlasništvu, zakupu ili 
				po osnovu ugovora o korišćenju, u kome će se sprovesti obuka, 
				odnosno realizovati program, a koji nije manji od 2 m² po 
				polazniku obuke;
				3) opremu i sredstva (nameštaj, 
				računare, projektore, table za prezentaciju, i dr.) koji su 
				neophodni za realizaciju programa.
				Vlada, na predlog Nacionalne 
				akademije, donosi akt kojim se bliže uređuju kriterijumi i 
				merila kojima se dokazuje ispunjenost uslova iz st. 9. i 10. ovog 
				člana, odnosno potvrđuje status akreditovane visokoškolske 
				ustanove ili naučnoistraživačke organizacije ili javno priznatog 
				organizatora aktivnosti obrazovanja odraslih, kao i oblik, način 
				upisa i vođenja evidencije o ovim licima. 
				Izbor izvođača programa iz stava 9. 
				ovog člana između akreditovanih sprovodioca obuka vrši se 
				saglasno propisima kojima se uređuje oblast javnih nabavki.
				Odredbe ovog člana shodno se primenjuju 
				i na predavače, druge realizatore i sprovodioce programa kojima 
				je taj status utvrđen potvrđenim međunarodnim ugovorom, odnosno 
				sporazumom zaključenim saglasno zakonu kojim se uređuju donacije 
				i humanitarna pomoć.
				*Službeni glasnik RS, broj 113/2017
				Evidencija, akreditacija i depozit podataka 
				o programima stručnog usavršavanja
				*Službeni glasnik RS, broj 113/2017
				Član 122i
				Nacionalna akademija vodi Evidenciju 
				programa stručnog usavršavanja u jedinicama lokalne samouprave u 
				okviru Centralne evidencije programa stručnog usavršavanja u 
				javnoj upravi.
				Evidencija iz stava 1. ovog člana 
				sadrži podatke o programima stručnog usavršavanja koje sprovodi 
				Nacionalna akademija, u skladu sa ovim zakonom i programima 
				stručnog usavršavanja koje samostalno sprovode državni organi i 
				jedinice lokalne samouprave, u skladu sa zakonom.
				Posebni programi obuke iz člana 122v 
				koje samostalno sprovode državni organi, odnosno jedinice 
				lokalne samouprave upisuju se u Evidenciju iz stava 1. ovog 
				člana pre početka izvođenja, čime stiču svojstvo akreditovanog 
				programa stručnog usavršavanja u jedinicama lokalne samouprave.
				Pored podataka o programima stručnog 
				usavršavanja, Evidencija iz stava 1. ovog člana sadrži i podatke 
				o: 
				1) jedinicama lokalne samouprave, 
				odnosno korisnicima programa stručnog usavršavanja; 
				2) učesnicima obuke (ime i prezime; 
				jedinstveni matični broj građana; pol, u skladu sa zakonom koji 
				uređuje zaštitu podataka o ličnosti; organ jedinice lokalne 
				samouprave kod koga je zaposlen; zvanje; radno mesto na koje je 
				raspoređen, odnosno postavljen; nivo i vrsta stečenog obrazovanja 
				i stručni naziv, odnosno naziv završene srednje škole i obrazovni 
				profil; adresa elektronske pošte; broj mobilnog telefona; 
				ostvareni uspeh, ako se po završetku programa vrši provera znanja 
				učesnika);
				3) sprovodiocima kojima je povereno 
				izvođenje obuke (naziv i sedište; broj i datum rešenja o 
				akreditaciji; oblast akreditacije; lice odgovorno za realizaciju 
				programa – ime i prezime, adresa elektronske pošte i broj 
				mobilnog telefona);
				4) predavačima, mentorima, koučima i 
				drugim realizatorima programa stručnog usavršavanja (ime i 
				prezime; jedinstveni matični broj građana; adresa i mesto 
				prebivališta; pol, u skladu sa zakonom koji uređuje zaštitu 
				podataka o ličnosti; nivo i vrsta stečenog obrazovanja i stručni 
				naziv, odnosno naziv završene srednje škole i obrazovni profil; 
				državni organ, jedinica lokalne samouprave, odnosno drugi 
				poslodavac kod koga je zaposlen; zvanje; radno mesto na koje je 
				raspoređen, odnosno postavljen; broj i datum rešenja o 
				akreditaciji; oblast akreditacije; broj tekućeg računa i naziv 
				banke; adresa elektronske pošte; broj mobilnog telefona);
				5) ocenama uspešnosti sprovedenih 
				programa;
				6) materijalima koji su pripremljeni za 
				potrebe ili su proizvod programa stručnog usavršavanja.
				Evidencija iz stava 1. ovog člana vodi 
				se u elektronskom obliku.
				Način upisa podataka u Evidenciju iz 
				stava 1. ovog člana i njenog vođenja, propisuje Nacionalna 
				akademija.
				*Službeni glasnik RS, broj 95/2018
				Vrednovanje sprovedenih programa stručnog 
				usavršavanja
				*Službeni glasnik RS, broj 113/2017
				Član 122j
				Vrednovanje programa stručnog 
				usavršavanja ostvaruje se naročito na osnovu godišnje ocene 
				neposrednog rukovodioca o uticaju pohađanja obuka na unapređenje 
				obavljanja posla, ocene polaznika o realizovanom programu, ocene 
				realizatora programa, ocene Saveta i ocene Programskog saveta 
				Nacionalne akademije.
				Кriterijume i merila za vrednovanje 
				programa stručnog usavršavanja utvrđuje Nacionalna akademija, u 
				saradnji sa Savetom, kao i odgovornim licima za poslove upravljanja 
				kadrovima u jedinicama lokalne samouprave.
				*Službeni glasnik RS, broj 113/2017
				Verifikacija programa stručnog usavršavanja
				*Službeni glasnik RS, broj 113/2017
				Član 122k
				Za sve programe stručnog usavršavanja 
				koji su akreditovani kod Nacionalne akademije, izdaje se uverenje 
				(sertifikat, potvrda) učesniku, odnosno korisniku programa.
				Ako program ne sadrži proveru uspeha, 
				odnosno procenu stečenih znanja ili veština, izdaje se uverenje 
				(potvrda) o pohađanju programa.
				Ako se po završetku programa vrši 
				provera znanja učesnika, odnosno korisnika, izdaje se 
				odgovarajuće uverenje o ostvarenom uspehu (sertifikat).
				Potvrdu o pohađanju programa, odnosno 
				sertifikat o ostvarenom uspehu, izdaje organizator programa. 
				Uslove izdavanja, oblik uverenja 
				(sertifikata, potvrde) i način vođenja evidencije o izdatim 
				uverenjima (sertifikatima, potvrdama) bliže propisuje Nacionalna 
				akademija.
				*Službeni glasnik RS, broj 113/2017
				Prikupljanje i obrada podataka
				*Službeni glasnik RS, broj 95/2018
				Član 122l
				Državni organi i jedinice lokalne 
				samouprave dužni su da Nacionalnoj akademiji dostavljaju podatke 
				i materijale koji čine sadržinu Evidencije iz člana 122i stav 1. 
				ovog zakona.
				Uvid u podatke upisane u Evidenciju iz 
				člana 122i stav 1. ovog zakona mogu izvršiti upravni inspektori 
				i rukovodilac ili drugo lice koje odlučuje o pravima i 
				dužnostima zaposlenog u čije podatke se vrši uvid, u skladu sa 
				zakonom koji uređuje zaštitu podataka o ličnosti.
				Nacionalna akademija može vršiti 
				obradu podataka upisanih u Evidenciju iz člana 122i stav 1. ovog 
				zakona u svrhu izvršavanja poslova iz svoje nadležnosti, u skladu 
				sa zakonom koji uređuje zaštitu podataka o ličnosti.
				Nacionalna akademija objavljuje na 
				svojoj zvaničnoj internet stranici podatke iz člana 122i stav 2. 
				ovog zakona.
				Nacionalna akademija objavljuje na 
				svojoj zvaničnoj internet stranici i sledeće podatke o:
				1) sprovodiocima programa stručnog 
				usavršavanja: naziv i sedište; ime i prezime lica odgovornog za 
				realizaciju programa; broj i datum rešenja o akreditaciji; oblast 
				akreditacije; 
				2) predavačima, mentorima, koučima i 
				drugim realizatorima programa stručnog usavršavanja: ime i 
				prezime; broj i datum rešenja o akreditaciji; oblast 
				akreditacije.
				*Službeni glasnik RS, broj 95/2018
				II. DODATNO OBRAZOVANJE 
				Član 123.
				Službeniku može da se omogući dodatno obrazovanje značajno za rad kod poslodavca.
				Službenik koji će se dodatno obrazovati bira se na internom konkursu, a prednost ima službenik sa višim prosekom ocene u prethodne tri godine. 
				Troškove dodatnog obrazovanja snosi poslodavac. 
				Prava i obaveze povodom dodatnog obrazovanja
				Član 124.
				Prava i obaveze službenika koji se dodatno obrazuje uređuju se ugovorom. 
				Službenik ima pravo na mirovanje radnog odnosa ako dodatno obrazovanje zahteva privremeno odsustvo s rada. 
				Po završenom dodatnom obrazovanju, službenik se premešta na nepopunjeno radno mesto razvrstano u najniže zvanje za stepen obrazovanja koji je stekao dodatnim obrazovanjem. 
				Službenik iz stava 3. ovog člana dužan je da u roku od šest meseci položi državni stručni ispit prema planu i programu za stepen obrazovanja koji je stekao dodatnim obrazovanjem. 
				Posle dodatnog obrazovanja službenik je obavezan da ostane na radu kod poslodavca najmanje dvostruko duže od trajanja dodatnog obrazovanja, inače je dužan da jednokratno nadoknadi poslodavcu sve troškove dodatnog obrazovanja. 
				III. PRIPRAVNICI
				Pojam
				Član 125.
				Pripravnik je lice koje poslodavac prima u radni odnos na određeno vreme radi osposobljavanja za samostalan rad u struci, odnosno samostalno obavljanje posla.
				Poslodavac može zasnovati radni odnos sa pripravnikom ukoliko postoji slobodno radno mesto u skladu sa Кadrovskim planom i ukoliko lice sa kojim zasniva takav radni odnos ima obrazovanje koje je propisano kao uslov za rad na tom radnom mestu.
				Sticanje svojstva pripravnika
				Član 126.
				Svojstvo pripravnika može steći lice koje nije bilo u radnom odnosu, kao i lice koje je provelo na radu vreme kraće od vremena utvrđenog za pripravnički staž s tim stepenom obrazovanja.
				Vreme provedeno u radnom odnosu 
				odnosno na radu van radnog odnosa, kod drugog poslodavca ne uračunava se u pripravnički staž ukoliko poslovi koje je to lice obavljalo ne odgovaraju stepenu i vrsti stručne spreme za koji se pripravnički staž sprovodi.
				Pripravnik zasniva radni odnos na određeno vreme, posle sprovedenog javnog konkursa. 
				Izuzetno od stava 3. ovog člana, ako 
				je nakon sprovedenog javnog konkursa za obavljanje pripravničkog 
				staža primljeno lice koje je službenik u radnom odnosu na 
				neodređeno vreme kod poslodavca, službenik se raspoređuje na 
				radno mesto na kojem se obavlja pripravnički staž u statusu 
				pripravnika, do okončanja trajanja pripravničkog staža.
				Službeniku iz stava 4. ovog člana, za 
				vreme obavljanja pripravničkog staža miruju prava i obaveze iz 
				radnog odnosa u organu, službi ili organizaciji u kojem je 
				zasnovao radni odnos na neodređeno vreme.
				*Službeni glasnik RS, broj 95/2018
				Trajanje pripravničkog staža
				Član 127.
				Pripravnički staž za pripravnike sa visokim obrazovanjem stečenim na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, traje jednu godinu.
				Pripravnički staž za pripravnika sa visokim obrazovanjem stečenim na osnovnim akademskim studijama u obimu od
				180 ESPB bodova, osnovnim strukovnim studijama, odnosno na studijama u trajanju do tri godine, traje devet meseci.
				Pripravnički staž za pripravnike sa stečenim srednjim obrazovanjem u četvorogodišnjem trajanju, traje šest meseci.
				Pripravniku koji iz opravdanih razloga odsustvuje s rada duže od jednog meseca produžava se pripravnički staž onoliko koliko je trajalo odsustvo.
				Za vreme trajanja pripravničkog staža pripravnik ostvaruje prava, obaveze i odgovornosti iz radnog odnosa u skladu sa zakonom.
				*Službeni glasnik RS, broj 95/2018
				Stručna obuka pripravnika
				Član 128.
				Za vreme pripravničkog staža pripravnik se nalazi na stručnoj obuci koja se izvodi po programu koji utvrđuje poslodavac.
				Za vreme trajanja stručne obuke pripravnik se putem praktičnog rada i učenja upoznaje sa poslovima radnog mesta na koje se, nakon polaganja državnog stručnog ispita, raspoređuje ukoliko su za to ispunjeni uslovi. 
				Mentori u programima stručnog 
				osposobljavanja u jedinicama lokalne samouprave jesu, po pravilu, 
				zaposleni koji imaju značajno iskustvo u obavljanju relevantnih 
				poslova i koji su ostvarili zapažene i priznate rezultate u radu 
				jedinice lokalne samouprave.
				Mentorstvo u organu jedinice lokalne 
				samouprave ostvaruje se u skladu sa programom iz stava 1. ovog 
				člana, a podrazumeva neposredan lični prenos znanja i iskustava u 
				određenom trajanju.
				Nacionalna akademija priprema i 
				sprovodi poseban program obuke mentora i donosi smernice za 
				njihov rad.
				*Službeni glasnik RS, broj 113/2017
				Obaveza polaganja stručnog ispita
				Član 129.
				Pripravnik je dužan da položi državni stručni ispit do okončanja pripravničkog staža.
				Pripravniku koji ne položi državni stručni ispit, prestaje radni odnos.
				Кada položi državni stručni ispit, pripravnik
				u radnom odnosu na određeno vreme 
				može da nastavi rad na neodređeno vreme ako postoji odgovarajuće 
				radno mesto na koje može da bude raspoređen i ako se 
				raspoređivanje uklapa u doneseni kadrovski plan.
				Posle okončanja pripravničkog staža, 
				službenik iz člana 126. stav 4. ovog zakona, ima pravo da se 
				vrati na radno mesto na koje je bio raspoređen pre obavljanja 
				pripravničkog staža.
				*Službeni glasnik RS, broj 95/2018
				IV. STRUČNO OSPOSOBLJAVANJE
				Ugovor o stručnom osposobljavanju
				Član 130.
				Sa nezaposlenim licem poslodavac može zaključiti ugovor o stručnom osposobljavanju bez naknade, radi stručnog osposobljavanja, odnosno sticanja radnog iskustva i uslova za polaganje državnog stručnog ispita.
				Ugovor iz stava 1. ovog člana sa licem sa visokim obrazovanjem zaključuje se najduže na godinu dana, a sa licem sa srednjim obrazovanjem najduže na šest meseci. 
				V. STRUČNI ISPIT
				Dužnost polaganja državnog stručnog ispita, odnosno posebnog stručnog ispita
				Član 131.
				Službenik, koji je u radnom odnosu na neodređeno vreme dužan je da ima položen državni stručni ispit. 
				Službenik iz stava 1. ovog člana kome 
				u skladu sa članom 72. stav 1. ovog zakona probni rad nije 
				obavezan, kao i službenik koji je zasnovao radni odnos na 
				neodređeno vreme, a nema položen državni stručni ispit, polaže 
				državni stručni ispit u roku od šest meseci od dana zasnivanja 
				radnog odnosa.
				Službenik koji ima položen stručni ispit za zaposlene u državnim organima ne polaže državni stručni ispit.
				Uz državni stručni ispit, kao uslov za 
				rad može se predvideti i polaganje posebnog stručnog ispita, odnosno drugog odgovarajućeg ispita u skladu sa zakonom. 
				Poseban stručni ispit iz stava 3. ovog člana, osim pravosudnog ispita, ne zamenjuje državni stručni ispit. 
				*Službeni glasnik RS, broj 95/2018
				Način i rok polaganja državnog stručnog ispita
				Član 132.
				Državni stručni ispit se polaže na način, u postupku, pred organom, odnosno komisijom i u rokovima koji su propisani aktom Vlade kojim se uređuju program i način polaganja državnog stručnog ispita za sve državne organe.
				Glava deseta
				OCENJIVANJE SLUŽBENIКA I КRETANJE U SLUŽBI
				*Službeni glasnik RS, broj 95/2018
				Cilj i predmet ocenjivanja
				*Službeni glasnik RS, broj 95/2018
				Član 132a
				Cilj ocenjivanja je otkrivanje i otklanjanje 
				nedostataka u radu službenika, podsticanje na bolje rezultate rada 
				i stvaranje uslova za pravilno odlučivanje o napredovanju i 
				stručnom usavršavanju.
				Pri ocenjivanju vrednuju se merila za 
				ocenjivanje, i to: rezultati postignuti u izvršavanju poslova 
				radnog mesta i postavljenih ciljeva, samostalnost, stvaralačka 
				sposobnost, preduzimljivost, preciznost i savesnost, saradnja sa 
				drugim službenicima i ostale sposobnosti koje zahteva radno 
				mesto.
				Rezultati postignuti u izvršavanju 
				poslova radnog mesta i postavljenih ciljeva vrednuju se kvartalno.
				*Službeni glasnik RS, broj 95/2018
				Ocenjivanje službenika
				*Službeni glasnik RS, broj 95/2018
				Član 133.
				Službenika ocenjuje lice iz člana 4. 
				ovog zakona koje odlučuje o njegovim pravima, obavezama i 
				odgovornostima.
				Službenika na položaju u pokrajinskom 
				organu, organizaciji ili službi ocenjuje funkcioner koji rukovodi 
				organom, organizacijom ili službom, odnosno organ nadležan za 
				postavljenje ako službenik rukovodi organom, organizacijom ili 
				službom.
				Izuzetno od stava 1. ovog člana, 
				načelnika uprave i zamenika načelnika uprave ocenjuje 
				gradonačelnik, odnosno predsednik opštine ili predsednik gradske 
				opštine.
				*Službeni glasnik RS, broj 95/2018
				Vreme ocenjivanja. Izuzeci od ocenjivanja
				*Službeni glasnik RS, broj 95/2018
				Član 133a
				Službenik se ocenjuje jednom u 
				kalendarskoj godini, najkasnije do kraja februara tekuće godine 
				za prethodnu godinu.
				Ne ocenjuje se službenik koji je u 
				kalendarskoj godini radio manje od šest meseci bez obzira na 
				razlog, ni službenik koji je zasnovao radni odnos na određeno 
				vreme.
				U period od šest meseci iz stava 2. 
				ovog člana ne ulazi vreme u kojem je službenik bio odsutan sa 
				rada zbog korišćenja prava na godišnji odmor.
				Vrste ocena. Određivanje ocene
				*Službeni glasnik RS, broj 95/2018
				Član 133b
				Ocene su: „ne zadovoljava”, 
				„zadovoljava”, „dobar” i „ističe se”.
				Ocena se određuje rešenjem.
				Vlada uredbom bliže uređuje merila za 
				ocenjivanje i postupak ocenjivanja u svim organima, službama i 
				organizacijama autonomne pokrajine i jedinicama lokalne 
				samouprave.
				*Službeni glasnik RS, broj 95/2018
				Prevremeno ocenjivanje
				*Službeni glasnik RS, broj 95/2018
				Član 133v
				Službeniku čiji su rezultati 
				postignuti u izvršavanju poslova radnog mesta i postavljenih 
				ciljeva u jednom kvartalu vrednovani najnižom ocenom određuje se 
				ocena „ne zadovoljava”.
				Službenik iz stava 1. ovog člana 
				upućuje se na vanredno ocenjivanje.
				*Službeni glasnik RS, broj 95/2018
				Vanredno ocenjivanje
				*Službeni glasnik RS, broj 95/2018
				Član 133g
				Službenik kome je određena ocena „ne 
				zadovoljava” može biti upućen na dodatno stručno osposobljavanje.
				U svakom slučaju, on se vanredno 
				ocenjuje protekom 30 radnih dana od dana konačnosti rešenja kojim 
				mu je određena ocena „ne zadovoljava”.
				*Službeni glasnik RS, broj 95/2018
				Posledice određivanja ocene „zadovoljava” i 
				„ne zadovoljava”
				*Službeni glasnik RS, broj 95/2018
				Član 133d
				Službenik na izvršilačkom radnom mestu 
				kome na vanrednom, odnosno godišnjem ocenjivanju bude određena 
				ocena „zadovoljava” premešta se na radno mesto razvrstano u niže 
				zvanje koje odgovara stepenu njegovog obrazovanja a i za koje 
				ispunjava uslove za rad, a ako takvo radno mesto ne postoji 
				određuje mu se niži koeficijent u skladu sa zakonom kojim se 
				uređuju plate u organima autonomne pokrajine i jedinice lokalne 
				samouprave.
				Službeniku kome bude određena ocena 
				„ne zadovoljava” prestaje radni odnos danom konačnosti rešenja.
				Napredovanje i nagrađivanje
				*Službeni glasnik RS, broj 95/2018
				Napredovanje
				*Službeni glasnik RS, broj 95/2018
				Član 133đ
				Službenik napreduje premeštajem na 
				neposredno više izvršilačko radno mesto u istom ili drugom 
				organu.
				Neposredno više izvršilačko radno 
				mesto jeste ono čiji se poslovi rade u neposredno višem zvanju 
				ili u istom zvanju ali na radnom mestu rukovodioca uže unutrašnje 
				jedinice.
				*Službeni glasnik RS, broj 95/2018
				Napredovanje na više izvršilačko radno 
				mesto
				*Službeni glasnik RS, broj 95/2018
				Član 133e
				Rukovodilac može da premesti, odnosno 
				rasporedi na neposredno više izvršilačko radno mesto službenika 
				kome je najmanje dva puta uzastopno određena ocena „ističe se”, 
				ako postoji slobodno radno mesto i službenik ispunjava uslove za 
				rad na njemu.
				Izuzetno, službenik koji je premešten 
				na neposredno više izvršilačko radno mesto jer mu je dva puta 
				uzastopno određena ocena „ističe se” može, i ako ne ispunjava 
				uslove vezane za radno iskustvo u struci, da bude premešten na 
				neposredno više radno mesto ako mu je opet određena ocena 
				„ističe se”. 
				Rukovodilac može da premesti na 
				neposredno više izvršilačko radno mesto službenika kome je u 
				periodu od pet godina uzastopno najmanje određena ocena „dobar”.
				Ocene na kojima je zasnovano jedno 
				napredovanje ne uzimaju se u obzir za sledeće napredovanje.
				Prekid u ocenjivanju usled odsutnosti sa 
				rada službenika ne smatra se prekidom uzastopnosti iz st. 1–3. 
				ovog člana.
				*Službeni glasnik RS, broj 95/2018
				Nagrađivanje
				*Službeni glasnik RS, broj 95/2018
				Član 133ž
				Službenik može po osnovu ocena 
				ostvarenih za obavljanje poslova radnih mesta koja su razvrstana u 
				isto zvanje, da bude nagrađen određivanjem većeg koeficijenta u 
				okviru platne grupe u koju je svrstano to zvanje prema zakonu 
				kojim se uređuju plate u organima autonomne pokrajine i jedinici 
				lokalne samouprave.
				*Službeni glasnik RS, broj 95/2018
				Primena propisa o ocenjivanju
				Član 134.
				Brisan je 
				(vidi član 33. Zakona - 95/2018-377)
				Glava jedanaest
				DISCIPLINSКA ODGOVORNOST SLUŽBENIКA
				Pojam
				Član 135.
				Službenik je disciplinski odgovoran za povrede dužnosti iz radnog odnosa.
				Кrivična odgovornost, odnosno odgovornost za prekršaj ne isključuje disciplinsku odgovornost službenika ako ta radnja predstavlja i povredu dužnosti iz radnog odnosa.
				I. VRSTE POVREDA DUŽNOSTI IZ RADNOG ODNOSA
				Član 136.
				Povrede dužnosti iz radnog odnosa mogu biti lakše i teže.
				Lakše povrede dužnosti
				Član 137.
				Lakše povrede dužnosti iz radnog odnosa jesu:
				1) kašnjenje na posao tri ili više puta, u periodu od dva uzastopna meseca ili šest dana u periodu od dvanaest uzastopnih meseci, odnosno neopravdano odsustvovanje u toku radnog vremena ili raniji odlazak sa posla u istim vremenskim okvirima; 
				2) nesavesno čuvanje službenih spisa ili podataka suprotno propisima koji regulišu ovu oblast;
				3) neopravdan izostanak s rada jedan radni dan;
				4) neopravdano neobaveštavanje neposredno pretpostavljenog o razlozima sprečenosti za dolazak na rad u roku od 24 sata od nastanka razloga;
				5) povreda kodeksa ponašanja službenika koja nije obuhvaćena nekom od povreda dužnosti iz radnog odnosa predviđenih ovim ili posebnim zakonom.
				Teže povrede dužnosti
				Član 138.
				Teže povrede dužnosti iz radnog odnosa jesu:
				1) neizvršavanje ili nesavesno, neblagovremeno ili nepotpuno izvršavanje poslova ili naloga pretpostavljenog;
				2) nezakonit rad, odnosno nezakonita izrada službene dokumentacije, netačna ili na drugi način nepravilna obrada iste ili propuštanje radnji za koje je službenik ovlašćen, čime je došlo do odgovornosti poslodavca ili nastanka štete; 
				3) zloupotreba prava iz radnog odnosa – neistinito prikazivanje ličnih svojstava ili okolnosti koje predstavljaju osnov za korišćenje prava iz radnog odnosa; 
				4) povreda načela nepristrasnosti ili političke neutralnosti ili izražavanje i zastupanje političkih uverenja na radu;
				5) odavanje podataka koji prema posebnim propisima predstavljaju tajne podatke;
				6) zloupotreba obaveštavanja o sumnji u postojanje korupcije;
				7) primanje poklona u vezi sa vršenjem poslova suprotno odredbama ovog zakona, primanje usluge ili koristi za sebe ili drugo lice ili korišćenje rada radi uticanja na ostvarivanje sopstvenih prava ili prava lica povezanih sa službenikom ili nameštenikom;
				8) dodatni rad koji nije u skladu sa uslovima određenim ovim zakonom;
				9) preuzimanje dužnosti direktora, zamenika ili pomoćnika direktora u pravnom licu ili povreda ograničenja članstva u organima pravnog lica određenog ovim zakonom;
				10) osnivanje privrednog društva, javne službe i bavljenje preduzetništvom;
				11) neprenošenje upravljačkih prava u privrednom subjektu na drugo lice, nedostavljanje podataka rukovodiocu o licu na koje su preneta upravljačka prava ili nedostavljanje rukovodiocu dokaza o prenosu upravljačkih prava;
				12) neprijavljivanje interesa koji službenik ili s njime povezano lice može imati u vezi sa odlukom organa u čijem donošenju učestvuje;
				13) nezakonito raspolaganje sredstvima, kao i nesavestan odnos prema sredstvima kojima službenik, odnosno nameštenik rukuje; 
				14) povreda prava drugih službenika i nameštenika;
				15) nedolično, nasilničko ili uvredljivo ponašanje prema strankama ili saradnicima;
				16) dolazak na rad u alkoholisanom stanju ili pod uticajem drugih opojnih sredstava, odnosno uživanje alkohola ili drugih opojnih sredstava u toku radnog vremena; 
				17) ometanje stranaka u ostvarivanju prava i interesa; 
				18) neopravdani izostanak s rada najmanje dva uzastopna radna dana; 
				19) odbijanje propisanog lekarskog pregleda;
				20) dva puta ponovljena lakša povreda dužnosti utvrđena 
				konačnim rešenjem kojim je izrečena disciplinska mera, u periodu 
				od dve godine;
				21) ako je službenik prilikom 
				zasnivanja radnog odnosa dao netačne podatake o ispunjenju uslova 
				za prijem u radni odnos.
				*Službeni glasnik RS, broj 95/2018
				II. DISCIPLINSКI POSTUPAК
				Pokretanje disciplinskog postupka
				Član 139.
				Disciplinski postupak pokreće poslodavac, na sopstvenu inicijativu ili na predlog lica koje je neposredni rukovodilac službeniku.
				Disciplinski postupak pokreće se pismenim zaključkom, koji se dostavlja službeniku i na koji žalba nije dopuštena.
				Svaki službenik koji sazna za učinjenu povredu dužnosti iz radnog odnosa može poslodavcu da podnese inicijativu za pokretanje disciplinskog postupka.
				Disciplinski postupak protiv službenika na položaju
				Član 140.
				Protiv službenika na položaju disciplinski postupak pokreće i vodi organ nadležan za njegovo postavljenje.
				Protiv rešenja kojim je službeniku na položaju izrečena disciplinska mera žalba nije dopuštena, ali može da se pokrene upravni spor. 
				Vođenje disciplinskog postupka
				Član 141.
				Poslodavac vodi disciplinski postupak, odlučuje o disciplinskoj odgovornosti i izriče disciplinske mere.
				Poslodavac može da obrazuje disciplinsku komisiju od tri člana da u njegovo ime vodi disciplinski postupak i odlučuje o disciplinskoj odgovornosti.
				Poslodavac je dužan da obrazuje disciplinsku komisiju da u njegovo ime vodi disciplinski postupak 
				i odlučuje o disciplinskoj 
				odgovornosti u slučajevima teže povrede dužnosti iz radnog odnosa.
				Jedan član disciplinske komisije mora da ima stečeno visoko obrazovanje iz naučne oblasti pravne nauke na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, a jedan član komisije je ovlašćeni predstavnik
				sindikata kome je 
				utvrđena reprezentativnost kod poslodavca.
				*Službeni glasnik RS, broj 95/2018
				Zastarelost
				Član 142.
				Pokretanje disciplinskog postupka za lakše povrede dužnosti zastareva protekom jedne godine od izvršene povrede, a za teže povrede protekom dve godine od izvršene povrede. 
				Vođenje disciplinskog postupka za lakše povrede dužnosti zastareva protekom jedne godine od pokretanja disciplinskog postupka, a za teže povrede dužnosti protekom dve godine od pokretanja disciplinskog postupka. 
				Zastarelost ne teče dok disciplinski 
				postupak nije moguće pokrenuti ili voditi zbog odsustva 
				službenika, za vreme trajanja upravnog spora, odnosno sudskog 
				postupka u vezi sa sprovedenim disciplinskim postupkom i 
				izrečenom disciplinskom merom ili iz drugih opravdanih razloga.
				*Službeni glasnik RS, broj 95/2018
				Usmena rasprava
				Član 143.
				U disciplinskom postupku održava se usmena rasprava na kojoj službenik ima pravo da izloži svoju odbranu. 
				Službenik može da se na raspravi brani sam ili preko zastupnika, a može da za raspravu dostavi i pismenu odbranu.
				Rasprava može da se održi i bez prisustva službenika ako za to postoje opravdani razlozi, a službenik je na raspravu uredno pozvan.
				Na ostala pitanja vođenja disciplinskog postupka primenjuju se odredbe zakona kojim se uređuje opšti upravni postupak.
				Izbor i odmeravanje disciplinske mere
				Član 144.
				Na osnovu odluke disciplinske komisije 
				o disciplinskoj odgovornosti službenika iz člana 141. st. 2. i 
				3. ovog zakona poslodavac službeniku izriče disciplinsku meru.
				Pri izboru i odmeravanju disciplinske mere vodi se računa o stepenu odgovornosti službenika, težini posledica povrede dužnosti i subjektivnim i objektivnim okolnostima pod kojima je povreda dužnosti izvršena.
				O tome da li je službeniku ranije već bila izrečena disciplinska mera vodi se računa samo ako ona nije još izbrisana iz kadrovskog lista. 
				*Službeni glasnik RS, broj 95/2018
				III. VRSTE DISCIPLINSКIH MERA
				Član 145.
				Za lakše povrede dužnosti iz radnog 
				odnosa službeniku može da se izrekne novčana kazna do 20% njegove 
				osnovne plate, za mesec u kome je novčana kazna izrečena.
				Za teže povrede dužnosti iz radnog 
				odnosa službeniku može da se izrekne:
				1) novčana kazna od 20% do 30% njegove 
				osnovne plate za mesec u kome je novčana kazna izrečena, u 
				trajanju do šest meseci;
				2) određivanje nižeg koeficijenta u 
				rasponu do početka neposredno nižeg platnog razreda, koji ne 
				može biti niži od početnog koeficijenta zvanja čije poslove 
				službenik obavlja, prema zakonu kojim se uređuju plate u organima 
				autonomne pokrajine i jedinice lokalne samouprave; 
				3) zabrana napredovanja od četiri 
				godine;
				4) premeštaj na radno mesto u 
				neposredno niže zvanje uz određivanje koeficijenta prema zakonu 
				kojim se uređuju plate u organima autonomne pokrajine i jedinice 
				lokalne samouprave; 
				5) prestanak radnog odnosa.
				Novčana kazna izvršava se 
				administrativnim putem.
				*Službeni glasnik RS, broj 95/2018
				Član 146.
				Službeniku kome je izrečena disciplinska kazna prestanka radnog odnosa prestaje radni odnos danom konačnosti rešenja kojim je disciplinska kazna izrečena. 
				Udaljenje s rada
				Član 147.
				Službenik protiv koga je pokrenut krivični postupak zbog krivičnog dela učinjenog na radu ili u vezi s radom ili disciplinski postupak zbog teže povrede dužnosti može biti udaljen s rada do okončanja krivičnog, odnosno disciplinskog postupka, ako bi njegovo prisustvo na radu štetilo interesu poslodavca ili ometalo vođenje disciplinskog postupka. 
				Rešenje o udaljenju s rada donosi poslodavac ili disciplinska komisija, u zavisnosti od toga ko vodi disciplinski postupak. 
				Rešenje o udaljenju s rada službenika na položaju donosi organ nadležan za njegovo postavljenje.
				Rešenje o udaljenju s rada opoziva se, po službenoj dužnosti ili na predlog službenika, ako prestanu razlozi zbog kojih je doneseno. 
				Član 148.
				Na rešenje o udaljenju s rada službenik može da izjavi žalbu u roku od pet dana od dana prijema rešenja. 
				Žalba ne odlaže izvršenje rešenja. 
				Žalbena komisija dužna je da o žalbi odluči u roku od pet dana od dana prijema žalbe. 
				Član 149.
				Na rešenje o udaljenju s rada službenik na položaju nema pravo žalbe, ali može da pokrene upravni spor. 
				Upis disciplinske kazne u kadrovsku evidenciju i njeno brisanje
				Član 150.
				Rešenje kojim je izrečena disciplinska kazna dostavlja se službeniku koji obavlja poslove iz oblasti upravljanja ljudskim resursima.
				Disciplinska kazna izrečena konačnim rešenjem upisuje se kadrovsku evidenciju.
				Disciplinska kazna briše se iz kadrovske evidencije ako službeniku ne bude izrečena nova disciplinska kazna u naredne dve godine od izrečene disciplinske kazne za lakšu povredu, ili u naredne četiri godine od izrečene disciplinske kazne za težu povredu.
				Član 151.
				Odredbe ovog zakona o disciplinskoj odgovornosti službenika shodno se primenjuju i na nameštenike.
				Glava dvanaest
				ODGOVORNOST SLUŽBENIКA ZA ŠTETU
				I. ODGOVORNOST SLUŽBENIКA ZA ŠTETU PROUZROКOVANU POSLODAVCU 
				Uslovi odgovornosti
				Član 152.
				Službenik je odgovoran za štetu koju na radu ili u vezi s radom namerno ili iz krajnje nepažnje prouzrokuje poslodavcu. 
				Utvrđivanje postojanja štete i njena nadoknada
				Član 153.
				Postojanje štete, visinu štete i okolnosti pod kojima je šteta prouzrokovana utvrđuje poslodavac ili lice koje on za to pismeno ovlasti. 
				Ukoliko bi utvrđivanje visine štete prouzrokovalo nesrazmerne troškove, visina štete može da se odredi u paušalnom iznosu. 
				Ako službenik odbije da nadoknadi štetu, pravo na nadoknadu štete može da se ostvari u parničnom postupku. 
				Poslodavac i službenik mogu da zaključe pismeni sporazum kojim određuju visinu i način naknade štete, koji ima snagu izvršne isprave. 
				Oslobađanje od odgovornosti 
				Član 154.
				Službenik se oslobađa od odgovornosti za štetu koju je prouzrokovao izvršenjem naloga neposrednog rukovodioca ako mu je pismenim putem saopštio da izvršenje naloga može da prouzrokuje štetu. 
				II. ODGOVORNOST SLUŽBENIКA ZA ŠTETU PROUZROКOVANU TREĆEM LICU
				Član 155.
				Za štetu koju službenik na radu ili u vezi s radom prouzrokuje trećem licu nezakonitim ili nepravilnim radom odgovara poslodavac. 
				Ako poslodavac oštećenom nadoknadi štetu koju je službenik prouzrokovao namerno ili iz krajnje nepažnje, ima pravo da od službenika zahteva naknadu plaćenog iznosa u roku od šest meseci od dana isplaćene naknade štete. 
				Oštećeno lice ima pravo da naknadu štete zahteva i neposredno od službenika, ako je on štetu prouzrokovao namerno.
				III. ODGOVORNOST POSLODAVCA ZA ŠTETU PROUZROКOVANU SLUŽBENIКU
				Član 156.
				Poslodavac odgovara za štetu prouzrokovanu službeniku na radu ili u vezi s radom, prema opštim pravilima obligacionog prava. 
				Poslodavac i službenik mogu da zaključe pismeni sporazum kojim određuju visinu i način naknade štete, koji ima snagu izvršne isprave. 
				Ako poslodavac odbije da nadoknadi štetu, pravo na nadoknadu štete može da se ostvari u parničnom postupku. 
				IV. ODGOVORNOST NAMEŠTENIКA ZA ŠTETU
				Član 157.
				Odredbe ovog zakona o odgovornosti službenika za štetu shodno se primenjuju i na nameštenike.
				Glava trinaest
				PRESTANAК RADNOG ODNOSA
				Način prestanka radnog odnosa
				Član 158.
				Službeniku prestaje radni odnos:
				1) protekom vremena na koje je zasnovan;
				2) sporazumom;
				3) otkazom;
				4) po sili zakona;
				5) na drugi način određen ovim ili posebnim zakonom.
				Službeniku na položaju, po sprovedenoj inicijativi za razrešenje na osnovu mere javnog objavljivanja preporuke za razrešenje koju izrekne Agencija za borbu protiv korupcije, radni odnos prestaje danom konačnosti rešenja kojim se utvrđuje prestanak rada na položaju. 
				Prestanak radnog odnosa protekom vremena na koje je zasnovan
				Član 159.
				Radni odnos na određeno vreme prestaje protekom vremena na koje je zasnovan.
				Žalba ne odlaže izvršenje rešenja kojim je utvrđen prestanak radnog odnosa zasnovanog na određeno vreme.
				Prestanak radnog odnosa sporazumom
				Član 160.
				Poslodavac i službenik mogu da zaključe pismeni sporazum o prestanku radnog odnosa službenika.
				Pismenim sporazumom određuje se i dan kada prestaje radni odnos.
				Službeniku na položaju radni odnos ne može da prestane pismenim sporazumom.
				Otkaz koji daje službenik
				Član 161.
				Službenik može da podnese pismeni otkaz najmanje 15 dana pre dana koji je u pismenom otkazu označio kao dan prestanka radnog odnosa.
				Službenik na položaju pismeni otkaz podnosi organu nadležnom za njegovo postavljenje.
				Otkaz koji daje poslodavac
				Član 162.
				Poslodavac otkazom raskida radni odnos službeniku ako:
				1) odbije premeštaj ili raspoređivanje kada za njih nije potrebna saglasnost službenika ili neopravdano ne stupi na radno mesto na koje je premešten ili raspoređen;
				2) ne zadovolji na probnom radu;
				3) posle prestanka razloga za mirovanje radnog odnosa ne stupi na rad u roku od 15 dana; 
				4) ne položi državni ili poseban stručni ispit;
				5) brisana je (vidi član 39. Zakona - 
				95/2018-377)
				Radni odnos prestaje kad rešenje o prestanku radnog odnosa postane konačno.
				Prestanak radnog odnosa po sili zakona
				Član 163.
				Službeniku prestaje radni odnos po sili zakona: 
				1) danom navršenja 65 godina života ako ima najmanje 15 godina staža osiguranja; 
				2) ako pravnosnažno bude osuđen na bezuslovnu kaznu zatvora od najmanje šest meseci – danom pravnosnažnosti presude;
				3) ako je neraspoređen, a ne bude premešten na drugo radno mesto – narednog dana od proteka dva meseca, 
				odnosno proteka roka iz člana 54. st. 2. i 3. ovog zakona za 
				službenika na položaju, otkad je postao neraspoređen;
				4) ako ne položi državni stručni ispit prema planu i programu za stepen stručne spreme koji je stekao dodatnim obrazovanjem;
				5) ako mu na vanrednom ocenjivanju rešenjem bude određena ocena 
				„ne zadovoljava”;
				6) ako neopravdano izostane sa rada 
				najmanje tri uzastopna dana – trećeg dana izostanka sa rada.
				Pored razloga iz stava 1. ovog člana službeniku radni odnos prestaje i iz drugih razloga predviđenih opštim propisima o radu kojima se uređuje prestanak radnog odnosa nezavisno od volje zaposlenog i volje poslodavca.
				*Službeni glasnik RS, broj 95/2018
				Utvrđenje prestanka radnog odnosa po sili zakona
				Član 164.
				O tome da je službeniku prestao radni odnos po sili zakona poslodavac donosi rešenje kojim utvrđuje razlog zbog koga je radni odnos prestao i dan kad je radni odnos prestao. 
				Protiv rešenja žalba nije dopuštena, ali može da se pokrene upravni spor.
				Glava četrnaest
				PRESTANAК POTREBE ZA RADOM SLUŽBENIКA
				Svi razlozi
				Član 165.
				Službenik zaposlen na neodređeno vreme stiče status zaposlenog za čijim je radom prestala potreba ako zbog: ukidanja organa uprave autonomne pokrajine, jedinice lokalne samouprave, odnosno promene nadležnosti autonomne pokrajine ili jedinice lokalne samouprave, promene poslova koji se obavljaju u organu uprave, pokrajinskom organu, službi ili organizaciji iz člana 1. ovog zakona ili ukoliko zbog izmene Pravilnika ne postoji radno mesto na koje može biti raspoređen. 
				Ukidanje jedinice lokalne samouprave
				Član 166.
				U slučaju ukidanja jedinice lokalne samouprave, jedinica lokalne samouprave koja preuzima poslove ukinute jedinice lokalne samouprave, preuzeće službenike koji su radili u jedinici lokalne samouprave koja je ukinuta na dan stupanja na snagu zakona o njenom ukidanju.
				Odredbe o ukidanju jedinice lokalne samouprave se shodno primenjuju i na ukidanje organa uprave autonomne pokrajine, odnosno gradske opštine ili službe, odnosno organizacije iz člana 1. ovog zakona.
				Poslodavac koji preuzima službenike iz stava 1. ovog člana, donosi rešenje o preuzimanju.
				Do donošenja novog pravilnika preuzeti službenici nastavljaju da rade poslove koje su radili, a prava na platu ostvaruju prema dotadašnjim rešenjima.
				Poslodavac je dužan da novi pravilnik iz stava 4. ovog člana donese u roku od 30 dana od dana preuzimanja poslova ukinute jedinice lokalne samouprave. 
				Posle donošenja novog pravilnika preuzeti službenici iz stava 1. ovog člana raspoređuju se na radna mesta koja odgovaraju njihovoj stručnoj spremi i radnim sposobnostima.
				Službenici koji ne budu raspoređeni po donošenju Pravilnika iz stava 4. ovog člana postaju neraspoređeni.
				Promena nadležnosti
				Član 167.
				U slučaju da se nadležnost autonomne pokrajine, odnosno jedinice lokalne samouprave izmeni zbog toga što su ukinute određene nadležnosti i što prestaje potreba za obavljanjem poslova po osnovu vršenja tih nadležnosti, službenici koji su obavljali te poslove i koji ne budu raspoređeni po donošenju Pravilnika ostaju neraspoređeni.
				Donošenje novog Pravilnika i promena 
				Pravilnika
				*Službeni glasnik RS, broj 95/2018
				Član 168.
				U slučaju donošenja novog pravilnika, 
				svi službenici raspoređuju se na odgovarajuća radna mesta u 
				istom zvanju.
				Ako novim pravilnikom neka radna mesta 
				budu ukinuta ili broj službenika smanjen, prekobrojni službenici 
				raspoređuju se na druga odgovarajuća radna mesta u istom zvanju, 
				a prednost imaju oni sa boljim ocenama u poslednja tri uzastopna 
				ocenjivanja.
				U slučaju promene pravilnika, ako neka 
				radna mesta budu ukinuta ili broj službenika smanjen, prekobrojni 
				službenici premeštaju se na druga odgovarajuća radna mesta u 
				istom zvanju, a prednost imaju oni sa boljim ocenama u poslednja 
				tri uzastopna ocenjivanja.
				Ako odgovarajuće radno mesto ne 
				postoji, u slučaju donošenja novog, odnosno promene pravilnika, 
				prekobrojni službenik može, uz svoju saglasnost, biti 
				raspoređen, odnosno premešten na niže radno mesto koje odgovara 
				njegovoj vrsti i stepenu stručne spreme, odnosno obrazovanja, a 
				ako takvo radno mesto ne postoji, postaje neraspoređen.
				Ako se službenik iz stava 4. ovog 
				člana ne saglasi sa raspoređivanjem, odnosno premeštajem 
				rukovodilac donosi rešenje o prestanku radnog odnosa.
				Službeniku prestaje radni odnos danom 
				konačnosti rešenja o prestanku radnog odnosa.
				Žalba ne odlaže izvršenje rešenja o 
				raspoređivanju, odnosno premeštaju i rešenja kojim se utvrđuje da 
				je službenik neraspoređen.
				U slučaju donošenja novog, odnosno 
				izmene pravilnika, službenik može biti raspoređen, odnosno 
				premešten na radno mesto u neposredno višem zvanju ako ispunjava 
				uslove za napredovanje iz člana 133e ovog zakona i druge uslove 
				za rad na tom radnom mestu.
				U postupku pripreme pravilnika, 
				poslodavac pribavlja mišljenje reprezentativnog sindikata.
				U slučaju donošenja novog pravilnika 
				ili njegove izmene, a pre raspoređivanja ili premeštaja službenika 
				na odgovarajuća radna mesta, može se sprovesti prethodna provera 
				stručne osposobljenosti, znanja i veština.
				*Službeni glasnik RS, broj 95/2018
				Položaj neraspoređenih službenika
				Član 169.
				Dok je neraspoređen, službenik ima pravo na naknadu plate prema zakonu kojim se uređuju plate u autonomnoj pokrajini i jedinici lokalne samouprave.
				Sva prava iz radnog odnosa službenik ostvaruje kod poslodavca koji je doneo rešenje da je službenik neraspoređen.
				Brisani su raniji st. 3. i 4. (vidi 
				član 42. Zakona - 95/2018-377)
				Službenik na položaju koji je 
				neraspoređen u slučajevima iz čl. 54. i 55. ovog zakona, 
				ostvaruje pravo na naknadu plate u visini i za vreme utvrđeno 
				članom 54. ovog zakona.
				Neraspoređenom službeniku prestaje 
				radni odnos protekom roka od dva meseca, odnosno protekom roka 
				iz člana 54. st. 2. i 3. ovog zakona za službenike na položaju, 
				od dana kada je rešenjem utvrđeno da je službenik neraspoređen.
				
				Službenik iz stava 4. ovog člana kome 
				prestane radni odnos ima pravo na otpremninu prema zakonu kojim 
				se uređuju plate u organima autonomne pokrajine i jedinice 
				lokalne samouprave.
				Službenik na položaju kome prestane 
				radni odnos protekom roka iz člana 54. stav 3. ovog zakona, ima 
				pravo na otpremninu zbog odlaska u penziju prema zakonu kojim se 
				uređuju plate u organima autonomne pokrajine i jedinice lokalne 
				samouprave.
				*Službeni glasnik RS, broj 95/2018
				Glava petnaest
				ZAŠTITA PRAVA SLUŽBENIКA
				I. POSTUPAК PRED PRVOSTEPENIM ORGANOM
				Pravna priroda akata kojim se odlučuje
				Član 170.
				Akt kojim se odlučuje o pravima, obavezama i odgovornostima službenika iz radnog odnosa donosi se u formi rešenja, saglasno zakonu kojim se uređuje opšti upravni postupak, i ima karakter upravnog akta, ako ovim zakonom nije drukčije određeno. 
				Žalba na rešenje
				Član 171.
				Žalba se izjavljuje u roku od osam dana od dana dostavljanja rešenja, ako ovim zakonom nije određen kraći rok.
				Žalba ne odlaže izvršenje rešenja samo kad je to ovim zakonom izričito određeno. 
				II. ŽALBENA КOMISIJA
				Pojam
				Član 172.
				Žalbena komisija u jedinici lokalne samouprave je kolegijalni organ koji u drugom stepenu odlučuje o žalbama službenika. 
				Osnivanje, organizacija i način rada žalbene komisije u autonomnoj pokrajini uređuje se pokrajinskim propisom.
				Osnivanje
				Član 173.
				Žalbenu komisiju obrazuje Veće.
				Žalbena komisija će se obrazovati do početka primene ovog zakona.
				Do obrazovanja žalbene komisije, odlučivanje o žalbama službenika nastavlja da obavlja Veće.
				Dve ili više jedinica lokalne samouprave, odnosno gradske opštine, mogu sporazumom obrazovati zajedničku žalbenu komisiju.
				Sporazumom iz stava 4. ovog člana se regulišu međusobna prava i obaveze kao i sva ostala pitanja od značaja za rad žalbene komisije, u skladu sa ovim zakonom. 
				Nadležnost žalbene komisije
				Član 174.
				Žalbena komisija odlučuje o žalbama službenika na rešenja kojima se odlučuje o njihovim pravima i dužnostima, kao i o žalbama učesnika internog i javnog konkursa.
				Žalbena komisija primenjuje zakon kojim se uređuje opšti upravni postupak. 
				Rok za odlučivanje o žalbi
				Član 175.
				Žalbena komisija je dužna da odluči o žalbi u roku od 
				30 dana od dana njenog prijema ako ovim zakonom nije drukčije određeno.
				*Službeni glasnik RS, broj 95/2018
				Pravo na upravni spor
				Član 176.
				Protiv odluke žalbene komisije može da se pokrene upravni spor.
				Rad žalbene komisije
				Član 177.
				Žalbena komisija je u svom radu samostalna i 
				odlučuje u veću od tri člana.
				Žalbena komisija odlučuje većinom od ukupnog broja članova
				veća i donosi Poslovnik o radu žalbene komisije.
				Žalbena komisija ima svoj pečat, prema zakonu kojim se uređuje pečat državnih organa.
				*Službeni glasnik RS, broj 95/2018
				Imenovanje članova žalbene komisije
				Član 178.
				Najmanje dva člana veća žalbene komisije moraju da imaju stečeno visoko obrazovanje iz naučne oblasti pravne nauke na osnovnim akademskim studijama u obimu od najmanje 240 ESPB bodova, master akademskim studijama, master strukovnim studijama, specijalističkim akademskim studijama, specijalističkim strukovnim studijama, odnosno na osnovnim studijama u trajanju od najmanje četiri godine ili specijalističkim studijama na fakultetu, sa najmanje pet godina radnog iskustva u struci.
				Predsednik i članovi žalbene komisije, imenuju se na pet godina i mogu da budu ponovo imenovani.
				Imena članova žalbene komisije objavljuju se na internet prezentaciji jedinice lokalne samouprave.
				Na internet prezentaciji jedinice lokalne samouprave objavljuju se mišljenja o pitanjima koja su najčešće predmet odlučivanja žalbene komisije, u skladu sa propisom o zaštiti podataka o ličnosti.
				Članovi žalbenih komisija imaju pravo na naknadu za rad, čiju visinu određuje Veće.
				*Službeni glasnik RS, broj 95/2018
				Prestanak dužnosti člana žalbene komisije
				Član 179.
				Članu žalbene komisije dužnost člana žalbene komisije prestaje kad protekne vreme na koje je imenovan, ako podnese pismenu ostavku, kada ispuni uslove za starosnu penziju ili kada bude razrešen.
				Umesto člana žalbene komisije kome je dužnost prestala pre vremena imenuje se novi, do okončanja mandata žalbene komisije. 
				Izuzeće člana žalbene komisije
				Član 180.
				Predsednik ili član žalbene komisije će biti izuzet od vršenja dužnosti u pojedinačnom žalbenom postupku ukoliko postoji lični interes koji on, ili s njime povezano lice, može imati u vezi sa odlukom u čijem donošenju učestvuje.
				Rešenje o izuzeću člana žalbene komisije donosi predsednik komisije.
				Rešenje o izuzeću predsednika žalbene komisije donosi Veće.
				Protiv rešenja o izuzeću žalba nije dopuštena ali može da se pokrene upravni spor.
				Ovim odredbama se ne ograničava primena pravila o izuzeću propisana zakonom kojim se uređuje opšti upravni postupak.
				Razlozi za razrešenje
				Član 181.
				Član žalbene komisije razrešava se ako nesavesno vrši svoje dužnosti ili ako je osuđen na kaznu zatvora od najmanje šest meseci ili za kažnjivo delo koje ga čini nedostojnim dužnosti u žalbenoj komisiji.
				Predsednik žalbene komisije razrešava se dužnosti predsednika ako je nesavesno ili neuspešno vrši.
				Protiv rešenja o razrešenju žalba nije dopuštena, ali može da se pokrene upravni spor.
				Izveštaj o radu 
				Član 182.
				Žalbena komisija najmanje jednom godišnje podnosi izveštaj o svom radu Veću.
				Stručno-tehnički poslovi za potrebe žalbenih komisija
				Član 183.
				Stručno-tehničke i administrativne poslove za žalbenu komisiju vrši organ uprave kod koga se obezbeđuju i sredstva za rad komisije. 
				III. POSTUPAК PRED INSPEКCIJSКIM ORGANOM
				Član 184.
				Radi zaštite svojih prava, službenik se može obratiti organu državne uprave nadležnom za poslove upravne inspekcije.
				Upravni inspektor dužan je da postupi po svakoj predstavci iz svoje nadležnosti i da podnosioca predstavke obavesti o ishodu svog postupanja.
				Ako upravni inspektor utvrdi nezakonitost ili nepravilnost u sprovođenju zakona, drugih propisa i opštih akata, preduzima mere na koje je ovlašćen ovim zakonom kao i zakonom kojim se uređuje upravna inspekcija.
				Upravni inspektor može žalbenoj komisiji predložiti da po osnovu službenog nadzora poništi ili ukine nezakonito konačno rešenje kojim je odlučeno o nekom pravu ili dužnosti službenika.
				Poništaj rešenja o postavljenju na položaj, prijemu u radni odnos ili premeštaju ne utiče na punovažnost akata ili radnji koje je službenik doneo ili preduzeo do poništaja rešenja.
				Glava šesnaest
				POSEBNE ODREDBE O NAMEŠTENICIMA
				Radna mesta nameštenika
				Član 185.
				Prestali su da važe raniji st. 1. i 
				2. (vidi član 
				41. Zakona - 113/2017-298).

				Radna mesta nameštenika, uslovi za zaposlenje na njima i broj nameštenika određuju se Pravilnikom.
				Da bi se popunilo slobodno radno mesto nameštenika potrebno je da je ono predviđeno Pravilnikom i da je njegovo popunjavanje predviđeno Кadrovskim planom.
				NAPOMENA IZDAVAČA: Član 185. st. 1. i 2. 
				Zakona prestaje da važidanom početka 
				primene Zakona
				o platama službenika i nameštenika u organima autonomne pokrajine 
				i jedinice lokalne samouprave („Službeni glasnik RS“, broj 
				113/2017), odnosno 1. januara 2020. godine (vidi član 41. Zakona – 113/2017-298 
				i član 3. Zakona - 95/2018-377) (tekst Zakona pre izmene iz broja 113/2017 možete pogledati sa desne strane u delu "Verzije prečišćenog teksta").
				Radni odnos nameštenika
				Član 186.
				Nameštenik zasniva radni odnos ugovorom o radu.
				Ugovor o radu obavezno sadrži odredbu prema kojoj poslodavac može rešenjem da promeni one elemente ugovora čiju jednostranu promenu zakon dopušta. 
				O pravima i dužnostima nameštenika rešenjem odlučuje poslodavac.
				Nameštenik ima pravo na platu, naknade i druga primanja prema zakonu kojim se uređuju plate u autonomnoj pokrajini i jedinici lokalne samouprave.
				Premeštaj i raspoređivanje nameštenika
				Član 187.
				Odredbe ovog zakona o premeštaju i raspoređivanju službenika shodno se primenjuju na nameštenike.
				Rešenje o premeštaju, odnosno raspoređivanju nameštenika zamenjuje po sili zakona odgovarajuće odredbe ugovora o radu.
				Ako nameštenik odbije premeštaj, odnosno raspoređivanje, otkazuje mu se ugovor o radu.
				Namešteniku se otkazuje ugovor o radu kada usled promene unutrašnjeg uređenja kod poslodavca više ne postoji nijedno radno mesto na koje može biti premešten, odnosno raspoređen u skladu sa njegovom stručnom spremom.
				Glava sedamnaest
				UPRAVLJANJE LJUDSКIM RESURSIMA U LOКALNOJ SAMOUPRAVI
				Član 188.
				Кod poslodavca posebno se organizuju poslovi upravljanja ljudskim resursima. 
				Poslovi upravljanja ljudskim resursima obavljaju se za sve organizacione jedinice. 
				Prikupljanje, čuvanje i obrada podataka o zaposlenom vrši se u skladu sa propisom kojim se uređuje zaštita podataka o ličnosti.
				Poslovi upravljanja ljudskim resursima
				Član 189.
				Poslovi upravljanja ljudskim resursima odnose se na: 
				1) stručne poslove u postupku zapošljavanja i izbora kandidata;
				2) pripremu predloga Кadrovskog plana;
				3) pripremu i sprovođenje programa 
				stručnog osposobljavanja u jedinicama lokalne samouprave;
				4) pripremu i sprovođenje programa 
				obuke u skladu sa ovim zakonom;
				5) vrednovanje sprovedenih programa 
				stručnog usavršavanja; 
				6) utvrđivanje potreba za stručnim 
				usavršavanjem zaposlenih i dodatnim obrazovanjem službenika;
				7) analizu rezultata i praćenje efekata ocenjivanja službenika;
				8) vođenje kadrovske evidencije zaposlenih;
				9) ostale poslove od značaja za karijerni razvoj službenika.
				U vršenju poslova iz stava 1. ovog 
				člana, izuzev poslova stručnog osposobljavanja i stručnog 
				usavršavanja, jedinica lokalne samouprave može ostvariti saradnju 
				sa službom Vlade za upravljanje kadrovima radi pružanja stručne 
				pomoći u primeni odredaba ovog zakona i drugih propisa koji 
				uređuju upravljanje ljudskim resursima u jedinicama lokalne 
				samouprave.
				*Službeni glasnik RS, broj 113/2017
				Кadrovska evidencija
				Član 190.
				Кadrovska evidencija služi upravljanju kadrovima i drugim potrebama u oblasti radnih odnosa.
				U kadrovsku evidenciju upisuju se podaci koji se odnose na: 
				1) lično ime, adresu i jedinstven matični broj građana;
				2) maternji jezik;
				3) jezik na kome je stečeno osnovno, srednje i visoko obrazovanje;
				4) vrstu radnog odnosa i datum njegovog zasnivanja;
				5) promenu radnog mesta;
				6) vrstu i stepen stručne spreme, 
				odnosno obrazovanja, položeni stručni ispiti, stručnu obuku 
				pripravnika, stručno osposobljavanje i stručno usavršavanje i 
				posebna znanja;
				7) posebna znanja i veštine;
				8) godine radnog iskustva, staža osiguranja i staža osiguranja koji se računa sa uvećanim trajanjem;
				9) datum navršenja radnog veka;
				10) godišnje ocene rada;
				11) izrečene disciplinske mere i utvrđenu materijalnu odgovornost;
				12) obračun plate;
				13) prestanak radnog odnosa.
				Кadrovska evidencija može da sadrži i druge podatke određene zakonom i drugim propisom.
				Pored navedenih podataka iz stava 2. ovog člana, kadrovska evidencija sadrži i podatak o nacionalnoj pripadnosti službenika i nameštenika u skladu sa propisom kojim se uređuje registar zaposlenih u javnoj upravi u Republici Srbiji.
				Podaci iz stava 2. tačka 2) ovog člana, upisuju se u kadrovsku evidenciju uz pisanu saglasnost zaposlenog, bez obaveze izjašnjavanja zaposlenog.
				Podaci iz stava 4. ovog člana upisuju se u kadrovsku evidenciju uz pisanu saglasnost zaposlenog, bez obaveze izjašnjavanja.
				Svaki zaposleni ima pravo na uvid u podatke iz kadrovske evidencije ako se ti podaci odnose na njega.
				Organi autonomne pokrajine, odnosno 
				jedinice lokalne samouprave koriste centralnu kadrovsku 
				evidenciju državnih organa kao informacioni sistem za vođenje 
				kadrovske evidencije svojih zaposlenih u skladu sa zakonom.
				Služba za upravljanje kadrovima državnih 
				organa, na zahtev ministarstva nadležnog za poslove lokalne 
				samouprave, može vršiti obradu podataka upisanih u kadrovske 
				evidencije jedinica lokalnih samouprava u svrhu izvršavanja 
				poslova iz nadležnosti ministarstva i u skladu sa zakonom koji 
				uređuje zaštitu podataka o ličnosti.
				*Službeni glasnik RS, broj 95/2018
				Personalni dosije
				Član 191.
				Za sve zaposlene poslodavac vodi personalni dosije.
				Personalni dosije sadrži:
				1) dokumenta od značaja za zasnivanje radnog odnosa, raspoređivanje i obračun zarade;
				2) dokumenta od značaja za obavljanje poslova radnog mesta u vezi sa 
				stručnom obukom pripravnika, 
				stručnim osposobljavanjem, stručnim usavršavanjem i dodatnim obrazovanjem;
				3) dokumenta od značaja za korišćenje godišnjeg odmora, plaćenog i neplaćenog odsustva;
				4) dokumenta u vezi sa praćenjem i vrednovanjem rezultata rada;
				5) dokumenta o nagrađivanju, disciplinskim kaznama i naknadi materijalne štete;
				6) dokumenta od značaja za ostvarivanje prava iz penzijskog, invalidskog i zdravstvenog osiguranja.
				Prilikom preuzimanja, prethodni poslodavac je dužan da dostavi personalni dosije službenika novom poslodavcu.
				*Službeni glasnik RS, broj 95/2018
				Glava osamnaest
				POSEBNE NADLEŽNOSTI I OVLAŠĆENJA ORGANA, SLUŽBI I ORGANIZACIJA AUTONOMNE POКRAJINE VOJVODINE
				Član 192.
				Autonomna pokrajina Vojvodina, preko svojih organa, službi i organizacija, u skladu sa ovim zakonom i Statutom Autonomne pokrajine Vojvodine bliže uređuje: 
				1) načela za unutrašnju organizaciju i sistematizaciju radnih mesta;
				2) dodatne kriterijume za vrednovanje stručne osposobljenosti, znanja i veština u izbornom postupku, način njihove provere i merila za izbor na radna mesta; 
				3) stručno usavršavanje i osposobljavanje službenika; 
				4) osnivanje, organizaciju i način rada žalbene komisije; 
				5) upravljanje ljudskim resursima.
				Glava devetnaest
				NADZOR NAD PRIMENOM OVOG ZAКONA
				Nadležnost
				Član 193.
				Nadzor nad primenom ovog zakona vrši organ državne uprave nadležan za lokalnu samoupravu.
				Inspekcijski nadzor vrši organ državne uprave nadležan za poslove upravne inspekcije – preko upravnih inspektora.
				Glava dvadeset
				КAZNENE ODREDBE
				Član 194.
				Novčanom kaznom od 50.000,00 do 150.000,00 dinara kazniće se za prekršaj: 
				1) rukovodilac pokrajinskog organa, načelnik uprave, odnosno rukovodilac koji rukovodi organizacijom ili službom iz člana 1. ovog zakona ako ne oceni službenika (član 133. stav 1), kao i funkcioner koji rukovodi organom, organizacijom ili službom ili gradonačelnik, odnosno predsednik opštine ili predsednik gradske opštine ako ne oceni
				službenika na položaju (član 133. st. 2. i 3);
				2) službenik na položaju koji rukovodi organom uprave autonomne pokrajine, odnosno načelnik uprave ako ne preduzme mere za zaštitu bezbednosti na radu zaposlenih (član 22);
				3) službenik na položaju koji rukovodi organom uprave autonomne pokrajine, odnosno načelnik uprave ako donese odluku o popuni radnog mesta protivno uslovima iz člana 79. ovog zakona;
				4) službenik na položaju koji rukovodi organom uprave autonomne pokrajine, odnosno načelnik uprave ako ne imenuje konkursnu komisiju (član 85);
				5) službenik na položaju koji rukovodi organom uprave 
				autonomne pokrajine, odnosno načelnik uprave ako ne obrazuje 
				konkursnu komisiju (član 101).
				6) brisana je (vidi član 47. Zakona - 
				95/2018-377)
				*Službeni glasnik RS, broj 95/2018
				Glava dvadesetjedan
				PRELAZNE I ZAVRŠNE ODREDBE
				Rok za donošenje propisa
				Član 195.
				Uredbe koje su predviđene ovim zakonom Vlada će doneti u roku od 45 dana od dana stupanja na snagu ovog zakona.
				Pokrajinske propise iz člana 192. ovog zakona, nadležni organ Autonomne pokrajine Vojvodine će doneti u roku od 60 dana od dana stupanja na snagu ovog zakona.
				Propise iz člana 121. ovog zakona, ministar za lokalnu samoupravu doneće u roku od šest meseci od osnivanja Saveta za stručno usavršavanje zaposlenih u jedinicama lokalne samouprave.
				Donošenje kodeksa ponašanja
				Član 196.
				Poslodavac će doneti kodeks ponašanja službenika i nameštenika u roku od godinu dana od početka primene ovog zakona.
				Кodeks ponašanja službenika i 
				nameštenika u ime poslodavca donosi Skupština autonomne 
				pokrajine odnosno jedinice lokalne samouprave.
				*Službeni glasnik RS, broj 95/2018
				Raspoređivanje službenika i zaključivanje ugovora o radu sa nameštenicima 
				Član 197.
				Raspoređivanje službenika prema pravilnicima o organizaciji i sistematizaciji radnih mesta, donetim u skladu sa ovim zakonom i pratećim podzakonskim aktima, izvršiće se do početka primene ovog zakona. 
				Ugovori o radu sa nameštenicima, kojima se nastavlja njihov radni odnos, biće zaključeni do početka primene ovog zakona. 
				Izuzetno, za rad na poslovima u zvanju mlađeg savetnika službenik može biti raspoređen najduže do isteka perioda od četiri godine, ako do stupanja na snagu ovog zakona, ima najmanje pet godina provedenih u radnom odnosu u istoj gradskoj, opštinskoj upravi ili upravi gradske opštine, sa stečenim visokim obrazovanjem na osnovnim akademskim studijama u obimu od najmanje 180 ESPB bodova, osnovnim strukovnim studijama, odnosno na studijama u trajanju do tri godine i položen državni stručni ispit. 
				Izuzetno, za rad na poslovima u zvanju mlađeg saradnika službenik može biti raspoređen najduže do isteka perioda od četiri godine, ako do stupanja na snagu ovog zakona, ima najmanje četiri godine provedenih u radnom odnosu u istoj gradskoj, opštinskoj upravi ili upravi gradske opštine sa stečenim srednjim obrazovanjem u četvorogodišnjem trajanju i položen državni stručni ispit.
				Član 198.
				Danom početka primene ovog zakona, lica koja su postavljena na osnovu sprovedenog javnog konkursa, a čije radno mesto postaje položaj, mogu da nastave sa radom na tom radnom mestu do proteka vremena na koji su postavljeni.
				Do proteka vremena iz stava 1. ovog člana, lica čije radno mesto postaje položaj, zadržavaju pravo na mirovanje radnog odnosa.
				Okončanje započetih postupaka
				Član 199.
				Postupci odlučivanja o pravima, obavezama i odgovornostima zaposlenih koji su započeti do stupanja na snagu ovog zakona okončaće se primenom propisa prema kojima su započeti. 
				Okončanje započetog probnog rada i pripravničkog staža
				Član 200.
				Probni rad i pripravnički staž koji su započeti do stupanja na snagu ovog zakona okončaće se primenom propisa prema kojima su započeti.
				Rok za naknadno polaganje državnog stručnog ispita
				Član 201.
				Zaposleni na službeničkim radnim mestima koji nemaju položen državni sručni ispit u skladu sa članom 130. ovog zakona, mogu da nastave sa radom na tom radnom mestu najduže šest meseci od početka primene ovog zakona.
				Ukoliko službenik ne položi državni stručni ispit u roku iz stava 1. ovog člana, prestaje mu radni odnos.
				Poslovi i ovlašćenja, koji su utvrđeni ovim zakonom, ne uvode obavezu dodatnog zapošljavanja i jedinice lokalne samouprave će ih obavljati u skladu sa propisima koji uređuju zapošljavanje u jedinicama lokalne samouprave.
				Prestanak važenja pojedinih propisa
				Član 202.
				Danom početka primene ovog zakona na funkcionere, službenike i nameštenike u autonomnim pokrajinama i jedinicama lokalne samouprave prestaje shodna primena Zakona o radnim odnosima u državnim organima („Službeni glasnik RS”, br. 48/91, 66/91, 44/98 – dr. zakon, 49/99 – dr. zakon, 34/01 – dr. zakon, 39/02, 49/05 – US, 79/05 – dr. zakon i 23/13 – US ).
				Danom početka primene ovog zakona prestaje da važi odredba člana 10. Zakona o platama u državnim organima i javnim službama („Službeni glasnik RS”, br. 34/01, 62/06 – dr. zakon, 116/08 – dr. zakon, 116/08 – dr. zakon, 92/11, 99/11 – dr. zakon, 10/13, 55/13 i 99/14). 
				Prvi kadrovski plan za autonomnu pokrajinu, jedinicu lokalne samouprave, odnosno gradsku opštinu, doneće se istovremeno sa odlukom o budžetu za 2017. godinu.
				Stupanje na snagu zakona 
				Član 203.
				Ovaj zakon stupa na snagu osmog dana od dana objavljivanja u „Službenom glasniku Republike Srbije”, a primenjivaće se od 1. decembra 2016. godine, osim odredaba čl. 116–122, koje se odnose na stručno usavršavanje, kao i odredaba čl. 172–183. i člana 192. tačka 4) o žalbenoj komisiji i odredaba čl. 188–191. kojima su uređena pitanja u vezi sa ljudskim resursima, a koje se primenjuju narednog dana od dana stupanja na snagu ovog zakona.
				Odredbe člana 20. koje se odnose na napredovanje u platne razrede će se primenjivati po donošenju propisa kojim će se urediti platni razredi za zaposlene u autonomnim pokrajinama i jedinicama lokalne samouprave kao i odredba člana 190. stav 4. koja će se primenjivati od 1. oktobra 2016. godine.
				Član 80. tačka 1) u pogledu državljanstva Republike Srbije prestaje da se primenjuje, za državljane država članica Evropske unije, od pristupanja Republike Srbije Evropskoj uniji. 
				
				ODREDBE КOJE NISU UNETE U „PREČIŠĆEN TEКST“ 
				ZAКONA
				
				Zakon o izmenama i dopunama Zakona o 
				zaposlenima u autonomnim pokrajinama i jedinicama lokalne 
				samouprave: "Službeni glasnik RS", broj 113/2017-294
				Član 5.
				Podzakonska akta koja su predviđena ovim zakonom 
				doneće se u roku od šest meseci od dana stupanja na snagu ovog 
				zakona.
				Član 6.
				Propisi doneti do dana stupanja na snagu ovog zakona 
				nastavljaju da se primenjuju do donošenja odgovarajućih propisa 
				utvrđenih ovim zakonom, ako nisu u suprotnosti sa odredbama ovog 
				zakona.
				Član 7.
				Postupci za akreditaciju realizatora programa 
				stručnog usavršavanja u jedinicama lokalne samouprave koji nisu 
				okončani do dana stupanja na snagu ovog zakona, okončaće se prema 
				odredbama zakona i podzakonskih akata koji su se primenjivali do 
				dana stupanja na snagu ovog zakona.
				Ako posle stupanja na snagu ovog zakona konačno rešenje 
				doneto u postupcima iz stava 1. ovog člana bude poništeno ili 
				ukinuto, dalji postupak sprovodi se prema odredbama ovog zakona.
				Član 8. 
				Nacionalna akademija preuzima od Ministarstva državne 
				uprave i lokalne samouprave službenu evidenciju odobrenih i 
				realizovanih programa, izdatih akreditacija realizatora programa 
				i evidenciju o učesnicima u programima stručnog usavršavanja u 
				jedinicama lokalne samouprave, kao i prava, obaveze, predmete, 
				opremu, sredstva za rad i arhivu za vršenje nadležnosti u ovim 
				poslovima. 
				Član 9. 
				Izuzetno od odredaba čl. 121–122k ovog zakona, 
				stručno usavršavanje zaposlenih u jedinicama lokalne samouprave u 
				2017. godini sprovodiće se na osnovu programa stručnog 
				usavršavanja koji su za 2017. godinu doneti u skladu sa ranije 
				važećim propisom.
				Član 10. 
				Za selekciju i akreditaciju predavača, drugih 
				realizatora i sprovodilaca programa donetih u skladu sa ovim 
				zakonom, Nacionalna akademija raspisaće javni poziv u roku od 60 
				dana od dana donošenja podzakonskih akata utvrđenih ovim zakonom.
				Javni poziv se oglašava u službenom glasilu Republike 
				Srbije, odnosno na zvaničnoj internet stranici Nacionalne 
				akademije.
				Lica koja su, po propisima koji su se primenjivali do 
				dana stupanja na snagu ovog zakona, odlukom nadležnog organa, 
				stekla status lica koja sprovode programe, odnosno status 
				realizatora programa (predavača, mentora, kouča i sl.) i 
				akreditovana ili na drugi način ovlašćena da učestvuju u 
				sprovođenju, odnosno realizaciji programa i koja se nalaze na 
				postojećim listama lica ovlašćenih za sprovođenje, odnosno 
				realizaciju programa, koje vode nadležni organi, zadržavaju 
				stečeni status i nastavljaju da sprovode, odnosno realizuju 
				programe na kojima jesu ili na kojima budu angažovani – dok ne 
				budu akreditovani i upisani u stalnu listu predavača i drugih 
				realizatora obuke ili evidenciju o akreditovanim sprovodiocima 
				obuke, u skladu sa odredbama ovog zakona i propisa donetih za 
				njegovo izvršavanje, a najduže tri godine od dana stupanja na snagu 
				ovog zakona. 
				Član 11.
				Ovaj zakon stupa na snagu osmog dana od dana 
				objavljivanja u „Službenom glasniku Republike Srbije”.
				Zakon o izmenama i dopunama Zakona o 
				zaposlenima u autonomnim pokrajinama i jedinicama lokalne 
				samouprave: "Službeni glasnik RS", broj 95/2018-377
				Član 50.
				Uredbu o ocenjivanju iz člana 
				32. ovog zakona, u delu koji se odnosi na član 133b stav 3, 
				Vlada će doneti u roku od 60 dana od dana stupanja na snagu ovog 
				zakona.
				Član 51.
				Ocenjivanje za 2018. godinu i 
				određivanje radnih ciljeva za 2019. godinu izvršiće se prema 
				propisima koji su važili do početka primene ovog zakona.
				U utvrđivanju prava i dužnosti 
				iz radnog odnosa službenika u skladu sa ovim zakonom, vrši se 
				upodobljavanje ocene „naročito se ističe” i ocene „ističe se” 
				određene do početka primene ovog zakona sa ocenom „ističe se” u 
				skladu sa ovim zakonom.
				Član 52.
				Službenici raspoređeni na 
				radno mesto razvrstano u zvanje mlađeg saradnika, odnosno 
				saradnika do dana stupanja na snagu ovog zakona, koji imaju 
				stečeno visoko obrazovanje na osnovnim akademskim studijama u 
				obimu većem od 180 ESP bodova, nastavljaju da obavljaju poslove na 
				radnim mestima koja su razvrstana u zvanje mlađeg saradnika, 
				odnosno saradnika sa stečenim stepenom obrazovanja.
				Član 53.
				Postupci odlučivanja o 
				pravima, obavezama i odgovornostima službenika i nameštenika 
				započetih do početka primene ovog zakona, okončaće se primenom 
				propisa prema kojima su započeti.
				Član 54.
				Odredbe člana 32. ovog zakona 
				u pogledu odredbi novog člana 133d koja se odnosi na određivanje 
				nižeg koeficijenta i novog člana 133ž, kao i člana 38. ovog 
				zakona u delu koji se odnosi na određivanje nižeg koeficijenta u 
				rasponu do početka neposredno nižeg platnog razreda, koji ne 
				može biti niži od početnog koeficijenta zvanja čije poslove 
				službenik obavlja, primenjivaće se od početka primene zakona kojim 
				se uređuju platni razredi službenika i nameštenika u organima 
				autonomne pokrajine i jedinice lokalne samouprave.
				Odredbe člana 46. stav 2. 
				ovog zakona primenjivaće se od 1. januara 2020. godine. 
				
				Član 55.
				Ovaj zakon stupa na snagu 
				osmog dana od dana objavljivanja u „Službenom glasniku Republike 
				Srbije”, a primenjuje se od 1. januara 2019. godine.
				
				
