


Redakcijski prečišćen tekst

ZAКON

o zaštiti životne sredine
"Službeni glasnik RS", br. 135 od 21. decembra 2004, 36 od 15. 
maja 2009, 36 od 15. maja 2009 - dr. zakon,  72 od 3. septembra 2009 - dr. zakon, 
43 od 14. juna 2011 - US, 14 od 22. februara 2016,76 od 12. oktobra 2018, 95 od 8. decembra 2018 
		- dr. zakon

I. OSNOVNE ODREDBE 
Predmet zakona 
Član 1.
Ovim zakonom uređuje se integralni sistem zaštite 
životne sredine kojim se obezbeđuje ostvarivanje prava čoveka na život i razvoj u 
zdravoj životnoj sredini i uravnotežen odnos privrednog razvoja i životne 
sredine u Republici Srbiji. 
*Službeni glasnik RS, broj 36/2009
Sistem zaštite životne sredine 
Član 2.
Sistem zaštite životne sredine čine mere, uslovi i 
instrumenti za: 
1) održivo upravljanje, očuvanje prirodne ravnoteže, 
celovitosti, raznovrsnosti i kvaliteta prirodnih vrednosti i uslova za opstanak 
svih živih bića; 
2) sprečavanje, kontrolu, smanjivanje i sanaciju svih 
oblika zagađivanja životne sredine. 
Održivo upravljanje prirodnim vrednostima i zaštita 
životne sredine ostvaruju se u skladu sa ovim zakonom i posebnim zakonom. 

Značenje izraza 
Član 3.
Pojedini izrazi upotrebljeni u ovom zakonu imaju 
sledeće značenje: 
1) životna sredina jeste skup prirodnih i stvorenih 
vrednosti čiji kompleksni međusobni odnosi čine okruženje, odnosno prostor i 
uslove za život; 
2) kvalitet životne sredine jeste stanje životne 
sredine koje se iskazuje fizičkim, hemijskim, biološkim, estetskim i drugim 
indikatorima; 
3) prirodne vrednosti jesu prirodna bogatstva koja 
čine: vazduh, voda, zemljište, šume, geološki resursi, biljni i životinjski svet; 

4) zaštićeno prirodno dobro jeste očuvani deo prirode 
posebnih vrednosti i odlika (geodiverziteta, biodiverziteta, predela, pejzaža i 
dr), koji ima trajni ekološki, naučni, kulturni, obrazovni, 
zdravstveno-rekreativni, turistički i drugi značaj, zbog čega kao dobro od 
opšteg interesa uživa posebnu zaštitu; 
5) javno prirodno dobro jeste uređeni ili neuređeni 
deo prirodnog bogatstva, odnosno vazduha, vodnih dobara, priobalja, podzemnih 
dobara, šumskih dobara, predela ili prostora, jednako dostupan svima; 

6) geodiverzitet (geološka raznovrsnost) jeste 
prisustvo ili rasprostranjenost raznovrsnih elemenata i oblika geološke građe, 
geoloških struktura i procesa, geohronoloških jedinica, stena i minerala 
različitog sastava i načina postanka i raznovrsnih paleoekosistema menjanih u 
prostoru pod uticajima unutrašnjih i spoljašnjih geodinamičkih činilaca tokom 
geološkog vremena; 
7) biodiverzitet (biološka raznovrsnost) jeste 
raznovrsnost organizama u okviru vrste, među vrstama i među ekosistemima i 
obuhvata ukupnu raznovrsnost gena, vrsta i ekosistema na lokalnom, nacionalnom, 
regionalnom i globalnom nivou; 
8) registar izvora zagađivanja životne sredine 
jeste skup sistematizovanih podataka i informacija o vrstama, količinama, načinu 
i mestu unošenja, ispuštanja ili odlaganja zagađujućih materija u gasovitom, tečnom 
i čvrstom agregatnom stanju ili ispuštanja energije (buke, vibracija, toplote, 
jonizujućeg i nejonizujućeg zračenja) iz tačkastih, linijskih i površinskih 
izvora zagađivanja u životnu sredinu;
9) aktivnost koja utiče na životnu sredinu (u daljem 
tekstu: aktivnost) jeste svaki zahvat (stalni ili privremeni) kojim se menjaju 
i/ili mogu promeniti stanja i uslovi u životnoj sredini, a odnosi se na: 
korišćenje resursa i prirodnih dobara; procese proizvodnje i prometa; distribuciju 
i upotrebu materijala; ispuštanje (emisiju) zagađujućih materija u vodu, vazduh 
ili zemljište; upravljanje otpadom i otpadnim vodama, hemikalijama i štetnim 
materijama; buku i vibracije; jonizujuće i nejonizujuće zračenje; udese; 

10) postrojenje jeste stacionarna tehnička jedinica u 
kojoj se izvodi jedna ili više aktivnosti koje su utvrđene posebnim propisom i 
za čiji rad se izdaje dozvola, kao i svaka druga aktivnost kod koje postoji 
tehnička povezanost sa aktivnostima koje se izvode na tom mestu i koja može 
proizvesti emisije i zagađenja; 
11) zagađivanje životne sredine jeste unošenje 
zagađujućih materija ili energije u životnu sredinu, izazvano ljudskom delatnošću 
ili prirodnim procesima koje ima ili može imati štetne posledice na kvalitet 
životne sredine i zdravlje ljudi; 
12) kapacitet životne sredine jeste sposobnost 
životne sredine da prihvati određenu količinu zagađujućih materija po jedinici 
vremena i prostora tako da ne nastupi nepovratna šteta u životnoj sredini; 

13) ugrožena životna sredina jeste određeni deo 
prostora gde zagađenje ili rizik od zagađenja prevazilazi kapacitet životne 
sredine; 
14) zagađivač jeste pravno ili fizičko lice koje 
svojom aktivnošću ili neaktivnošću zagađuje životnu sredinu; 

15) zagađujuće materije jesu materije čije ispuštanje 
u životnu sredinu utiče ili može uticati na njen prirodni sastav, osobine i 
integritet; 
16) opterećenje životne sredine jeste pojedinačni ili 
zbirni uticaj aktivnosti na životnu sredinu koje se može izraziti kao ukupno 
(više srodnih komponenti), zajedničko (više raznorodnih komponenti), dozvoljeno 
(u okviru graničnih vrednosti) i prekomerno (preko dozvoljenih graničnih 
vrednosti) opterećenje; 
17) degradacija životne sredine jeste proces 
narušavanja kvaliteta životne sredine koji nastaje prirodnom ili ljudskom 
aktivnošću ili je posledica nepreduzimanja mera radi otklanjanja uzroka narušavanja 
kvaliteta ili štete po životnu sredinu, prirodne ili radom stvorene vrednosti; 

18) emisija jeste ispuštanje i isticanje 
zagađujućih materija u gasovitom, tečnom i čvrstom agregatnom stanju ili emisije 
energije iz izvora zagađivanja u životnu sredinu;
19) nivo zagađujuće materije jeste 
koncentracija zagađujuće materije u životnoj sredini, kojom se izražava kvalitet 
životne sredine u određenom vremenu i prostoru;
20) otpad jeste svaka materija ili predmet 
definisan zakonom kojim se uređuje upravljanje otpadom;
21) opasne materije jesu hemikalije i druge materije 
koje imaju štetne i opasne karakteristike; 
22) opasna supstanca jeste supstanca 
definisana propisom Evropske unije kojim se uređuje kontrola opasnosti od 
velikog udesa koji uključuje opasne supstance;
23) rizik jeste određeni nivo verovatnoće da neka 
aktivnost, direktno ili indirektno, izazove opasnost po životnu sredinu, život i 
zdravlje ljudi; 
24) udes jeste iznenadni i nekontrolisani 
događaj koji nastaje oslobađanjem, izlivanjem ili rasipanjem opasnih materija, 
obavljanjem aktivnosti pri proizvodnji, upotrebi, preradi, skladištenju, odlaganju 
ili dugotrajnom neadekvatnom čuvanju (u daljem tekstu: hemijski udes);
25) sanacija, odnosno remedijacija jeste proces 
preduzimanja mera za zaustavljanje zagađenja i dalje degradacije životne sredine do 
nivoa koji je bezbedan za buduće korišćenje lokacije uključujući uređenje prostora, 
revitalizaciju i rekultivaciju;

26) javnost jeste jedno ili više fizičkih ili 
pravnih lica, njihova udruženja, organizacije ili grupe;
27) izvori zagađivanja životne sredine jesu 
lokacijski određeni i prostorno ograničeni tačkasti, linijski i površinski 
izvori zagađujućih materija i energije u životnu sredinu;
28) zainteresovana javnost jeste javnost na 
koju utiče ili na koju može uticati donošenje odluke nadležnog organa ili koja 
ima interesa u tome, uključujući i udruženja građana i društvene organizacije koje 
se bave zaštitom životne sredine i koje su evidentirane kod nadležnog organa;
29) nadležni organ jeste organ odgovoran za 
sprovođenje obaveza u okviru ovlašćenja utvrđenih ovim zakonom, i to:
– ministarstvo nadležno za poslove životne sredine;
– pokrajinski organ nadležan za poslove životne 
sredine;
– nadležni organ jedinice lokalne samouprave;
29a) organ javne vlasti jeste organ odgovoran 
za sprovođenje obaveza u okviru ovlašćenja utvrđenih ovim zakonom, i to:
– ministarstvo nadležno za poslove životne sredine;
– pokrajinski organ nadležan za poslove životne 
sredine;
– nadležni organ jedinice lokalne samouprave;
– drugi državni organ, organ teritorijalne autonomije, 
organ lokalne samouprave kao i organizacija kojoj je povereno vršenje javnih 
ovlašćenja;
– fizička i pravna lica koja obavljaju javne funkcije 
ili vrše javna ovlašćenja, uključujući posebne dužnosti, aktivnosti ili usluge u 
vezi sa životnom sredinom, kao i sva druga fizička ili pravna lica koja vrše 
javna ovlašćenja, ili pružaju javne usluge u vezi sa životnom sredinom, a nalaze 
se pod njihovom kontrolom;
– pravno lice koje je osnovano od strane državnog 
organa, organa teritorijalne autonomije, organa lokalne samouprave, kao i 
organizacije kojoj je povereno vršenje javnih ovlašćenja, ili koje je finansirano 
u celini, odnosno u pretežnom delu iz budžetskih sredstava;
30) operater jeste svako fizičko ili pravno 
lice koje, u skladu sa propisima, upravlja postrojenjem, odnosno kompleksom ili ga 
kontroliše ili je ovlašćen za donošenje ekonomskih odluka u oblasti tehničkog 
funkcionisanja postrojenja;
31) seveso postrojenje, odnosno postrojenje u kojem 
se obavljaju aktivnosti u kojima je prisutna ili može biti prisutna opasna 
materija u jednakim ili većim količinama od propisanih (u daljem tekstu: seveso 
postrojenje) jeste tehnička jedinica unutar kompleksa gde se opasne materije 
proizvode, koriste, skladište ili se njima rukuje. Postrojenje uključuje svu 
opremu, zgrade, cevovode, mašine, alate, interne koloseke i depoe, dokove, 
istovarna pristaništa za postrojenja, pristane, skladišta ili slične građevine, 
na vodi ili kopnu, a koje su nužne za funkcionisanje postrojenja;
32) kompleks podrazumeva prostornu celinu pod 
kontrolom operatera, gde su opasne materije prisutne u jednom ili više 
postrojenja, uključujući pojedinačnu ili zajedničku infrastrukturu, odnosno 
pojedinačne ili zajedničke aktivnosti;
33) zahtevi u pogledu kvaliteta životne sredine jesu 
skup uslova i zahteva koji moraju biti ispunjeni u određeno vreme i na određenom 
prostoru ili u pojedinim medijumima životne sredine, u skladu sa posebnim 
propisima;
33a) informacija o životnoj sredini jeste 
svaka informacija u pismenom, vizuelnom, zvučnom, elektronskom ili drugom 
materijalnom obliku, kojom raspolaže organ javne vlasti ili koja se čuva u ime 
organa javne vlasti, o:
(1) stanju činilaca životne sredine, kao što su vazduh 
i atmosfera, voda, tlo, zemljište, predeli i prirodna područja, uključujući 
močvarna, priobalna, rečna i jezerska područja, biodiverzitet i njegove 
komponente, geodiverzitet i geonasleđe, genetički modifikovane organizme, kao i 
o interakciji između ovih činilaca;
(2) faktorima kao što su materije, energija, buka, 
zračenje ili otpad, uključujući radioaktivni otpad, emisije, ispuštanja i drugi 
oblici emitovanja u životnu sredinu koji utiču ili mogu uticati na činioce 
životne sredine iz podtačke (1) ove tačke;
(3) merama (uključujući administrativne mere), kao što 
su: javne politike, strategije, zakonodavstvo, planovi, programi, sporazumi o 
pitanjima iz oblasti životne sredine, i aktivnostima koje utiču ili mogu uticati 
na činioce i faktore iz podtač. (1) i (2) ove tačke, kao i utvrđenim merama ili 
aktivnostima za zaštitu tih činilaca;
(4) izveštajima o sprovođenju propisa iz oblasti 
životne sredine;
(5) analizama troškova i koristi i ekonomskim 
analizama i pretpostavkama koje se koriste u okviru mera i aktivnosti iz 
podtačke (3) ove tačke;
(6) stanju zdravlja ljudi i bezbednosti, uključujući 
ugrožavanje lanca ishrane, kao i po potrebi o uslovima života čoveka, o 
nepokretnim kulturnim dobrima i njihovoj zaštićenoj okolini i građevinskim 
objektima, u meri u kojoj na njih utiče ili može uticati stanje činilaca životne 
sredine iz podtačke (1) ove tačke ili, kroz takve činioce, stanje bilo kog od 
faktora iz podtač. (2) i (3) ove tačke;
33b) informacija koja se čuva u ime organa javne 
vlasti jeste informacija o životnoj sredini koju poseduje fizičko ili pravno 
lice koje ove informacije čuva u ime organa javne vlasti;
33v) mulj jeste obrađeni ili neobrađeni ostatak iz 
postrojenja za prečišćavanje tehnoloških otpadnih voda;
33g) tražilac informacije o životnoj sredini može biti 
svako lice, u skladu sa zakonom kojim se uređuje pristup informacijama od javnog 
značaja;
33d) informacija koja se odnosi na ugrožavanje odnosno 
zaštitu životne sredine jeste informacija o iznenadnoj opasnosti koja je 
prouzrokovana ljudskom aktivnošću ili je posledica prirodnih pojava, uključujući i 
informaciju o emisijama u životnu sredinu.
*Službeni glasnik RS, broj 36/2009 

**Službeni glasnik RS, broj 14/2016
Subjekti sistema zaštite životne sredine 

Član 4.
Sistem zaštite životne sredine, u okviru svojih 
ovlašćenja, obezbeđuju: 
1) Republika Srbija; 
2) autonomna pokrajina; 
3) opština, odnosno grad (u daljem tekstu: jedinica 
lokalne samouprave); 
4) preduzeća, druga domaća i strana pravna lica i 
preduzetnici koji u obavljanju privredne i druge delatnosti koriste prirodne 
vrednosti, ugrožavaju ili zagađuju životnu sredinu (u daljem tekstu: pravna i 
fizička lica); 
5) naučne i stručne organizacije i druge javne 
službe; 
6) građanin, grupe građana, njihova udruženja, 
profesionalne ili druge organizacije.

Svi subjekti sistema zaštite životne sredine dužni su 
da čuvaju i unapređuju životnu sredinu. 
*Službeni glasnik RS, broj 36/2009 

Obaveze subjekata 
Član 5.
U ostvarivanju sistema zaštite životne sredine 
Republika Srbija, autonomna pokrajina, jedinica lokalne samouprave, pravna i 
fizička lica odgovorna su za svaku aktivnost kojom menjaju ili mogu promeniti 
stanje i uslove u životnoj sredini, odnosno za nepreduzimanje mera zaštite životne 
sredine, u skladu sa zakonom. 
Pravna i fizička lica dužna su da u obavljanju svojih 
delatnosti obezbede: racionalno korišćenje prirodnih bogatstava; uračunavanje 
troškova zaštite životne sredine u okviru investicionih i proizvodnih troškova, 
primenu propisa, odnosno preduzimanje mera zaštite životne sredine, u skladu sa 
zakonom. 
*Službeni glasnik RS, broj 36/2009 

Jačanje svesti 
Član 6.
Državni organi, naučne ustanove, ustanove u oblasti 
obrazovanja, zdravstva, informisanja, kulture i druge ustanove, kao i drugi oblici 
udruživanja, u okviru svojih delatnosti, podstiču, usmeravaju i obezbeđuju jačanje 
svesti o značaju zaštite životne sredine. 
Jačanje svesti o značaju zaštite životne sredine 
obezbeđuje se kroz sistem obrazovanja i vaspitanja, naučno-istraživačkog i 
tehnološkog razvoja, usavršavanja u procesu rada, javnog informisanja i 
popularizacije zaštite životne sredine. 
Udruženja građana 
Član 7.
Udruženja građana u oblasti zaštite životne sredine 
pripremaju, propagiraju i realizuju svoje programe zaštite, štite svoja prava i 
interese u oblasti zaštite životne sredine, predlažu aktivnosti i mere zaštite, 
učestvuju u postupku donošenja odluka u skladu sa zakonom, doprinose ili 
neposredno rade na informisanju o životnoj sredini. 
Saradnja

Član 8. 
Subjekti sistema zaštite životne sredine dužni su da 
međusobno sarađuju, obezbeđuju koordinaciju i usklađivanje u donošenju i 
sprovođenju odluka. 
Republika Srbija ostvaruje saradnju u oblasti zaštite 
životne sredine sa drugim državama i međunarodnim organizacijama. 

*Službeni glasnik RS, broj 36/2009 

Načela zaštite životne sredine 
Član 9.
Osnovna načela zaštite životne sredine jesu: 

1) Načelo integralnosti – državni organi, organi 
autonomne pokrajine i organi jedinice lokalne samouprave obezbeđuju integraciju 
zaštite i unapređivanja životne sredine u sve sektorske politike sprovođenjem 
međusobno usaglašenih planova i programa i primenom propisa kroz sistem dozvola, 
tehničkih i drugih standarda i normativa, finansiranjem, podsticajnim i drugim 
merama zaštite životne sredine. 
2) Načelo prevencije i predostrožnosti – svaka 
aktivnost mora biti planirana i sprovedena na način da: prouzrokuje najmanju 
moguću promenu u životnoj sredini; predstavlja najmanji rizik po životnu sredinu i 
zdravlje ljudi; smanji opterećenje prostora i potrošnju sirovina i energije u 
izgradnji, proizvodnji, distribuciji i upotrebi; uključi mogućnost reciklaže; 
spreči ili ograniči uticaj na životnu sredinu na samom izvoru zagađivanja. 

Načelo predostrožnosti ostvaruje se procenom uticaja 
na životnu sredinu i korišćenjem najboljih raspoloživih i dostupnih tehnologija, 
tehnika i opreme. 
Nepostojanje pune naučne pouzdanosti ne može biti 
razlog za nepreduzimanje mera sprečavanja degradacije životne sredine u slučaju 
mogućih ili postojećih značajnih uticaja na životnu sredinu. 

3) Načelo očuvanja prirodnih vrednosti – prirodne 
vrednosti koriste se pod uslovima i na način kojima se obezbeđuje očuvanje 
vrednosti geodiverziteta, biodiverziteta, zaštićenih prirodnih dobara i predela. 

Obnovljivi prirodni resursi koriste se pod uslovima 
koji obezbeđuju njihovu trajnu i efikasnu obnovu i stalno unapređivanje kvaliteta. 

Neobnovljivi prirodni resursi koriste se pod uslovima 
koji obezbeđuju njihovo dugoročno ekonomično i razumno korišćenje, uključujući 
ograničavanje korišćenja strateških ili retkih prirodnih resursa i supstituciju 
drugim raspoloživim resursima, kompozitnim ili veštačkim materijalima. 

4) Načelo održivog razvoja – održivi razvoj je 
usklađeni sistem tehničko-tehnoloških, ekonomskih i društvenih aktivnosti u 
ukupnom razvoju u kojem se na principima ekonomičnosti i razumnosti koriste 
prirodne i stvorene vrednosti Republike Srbije sa ciljem da se sačuva i unapredi 
kvalitet životne sredine za sadašnje i buduće generacije. 
Održivi razvoj ostvaruje se donošenjem i sprovođenjem 
odluka kojima se obezbeđuje usklađenost interesa zaštite životne sredine i 
interesa ekonomskog razvoja. 
5) Načelo odgovornosti zagađivača i njegovog pravnog 
sledbenika – pravno ili fizičko lice koje svojim nezakonitim ili neispravnim 
aktivnostima dovodi do zagađenja životne sredine odgovorno je u skladu sa 
zakonom. 
Zagađivač je odgovoran za zagađivanje životne sredine 
i u slučaju likvidacije ili stečaja preduzeća ili drugih pravnih lica, u skladu 
sa zakonom. 
Zagađivač ili njegov pravni sledbenik obavezan je da 
otkloni uzrok zagađenja i posledice direktnog ili indirektnog zagađenja životne 
sredine. 
Promene vlasništva preduzeća i drugih pravnih lica 
ili drugi oblici promene svojine obavezno uključuju procenu stanja životne sredine 
i određivanje odgovornosti za zagađenje životne sredine, kao i namirenje dugova 
(tereta) prethodnog vlasnika za izvršeno zagađivanje i/ili štetu nanetu životnoj 
sredini. 
6) Načelo „zagađivač plaća” – zagađivač plaća naknadu 
za zagađivanje životne sredine kada svojim aktivnostima prouzrokuje ili može 
prouzrokovati opterećenje životne sredine, odnosno ako proizvodi, koristi ili 
stavlja u promet sirovinu, poluproizvod ili proizvod koji sadrži štetne materije 
po životnu sredinu. 
Zagađivač, u skladu sa propisima, snosi ukupne 
troškove mera za sprečavanje i smanjivanje zagađivanja koji uključuju troškove rizika 
po životnu sredinu i troškove uklanjanja štete nanete životnoj sredini. 

7) Načelo „korisnik plaća” – svako ko koristi 
prirodne vrednosti dužan je da plati realnu cenu za njihovo korišćenje i 
rekultivaciju prostora. 
8) Načelo supsidijarne odgovornosti – državni organi, 
u okviru svojih finansijskih mogućnosti, otklanjaju posledice zagađivanja životne 
sredine i smanjenja štete u slučajevima kada je zagađivač nepoznat, kao i kada 
šteta potiče usled zagađivanja životne sredine iz izvora van teritorije 
Republike 
Srbije. 
9) Načelo primene podsticajnih mera – državni organi, 
odnosno organi autonomne pokrajine, odnosno organi jedinice lokalne samouprave 
preduzimaju mere očuvanja i održivog upravljanja kapacitetom životne sredine, 
posebno smanjenjem korišćenja sirovina i energije i sprečavanjem ili smanjenjem 
zagađivanja životne sredine, primenom ekonomskih instrumenata i drugih mera, 
izborom najboljih dostupnih tehnika, postrojenja i opreme koja ne zahteva 
prekomerne troškove i izborom proizvoda i usluga. 
10) Načelo informisanja i učešća javnosti – u 
ostvarivanju prava na zdravu životnu sredinu svako ima pravo da bude obavešten o 
stanju životne sredine i da učestvuje u postupku donošenja odluka čije bi 
sprovođenje moglo da utiče na životnu sredinu. 
Podaci o stanju životne sredine su javni. 

11) Načelo zaštite prava na zdravu životnu sredinu i 
pristupa pravosuđu – građanin ili grupe građana, njihova udruženja, profesionalne 
ili druge organizacije, pravo na zdravu životnu sredinu ostvaruju pred nadležnim 
organom, odnosno sudom, u skladu sa zakonom. 
*Službeni glasnik RS, broj 36/2009 

Posebni zakoni 
Član 10.
Održivo upravljanje prirodnim vrednostima i zaštita 
životne sredine uređuju se ovim zakonom, posebnim zakonima i drugim propisima 
kojima se uređuje: 
1) procena uticaja planova, programa i projekata na 
životnu sredinu; 
2) integrisano sprečavanje i kontrola zagađivanja; 

3) zaštita prirode; 
4) zaštita vazduha, voda, zemljišta, šuma, geoloških 
resursa; 
5) upravljanje hemikalijama; 
6) upravljanje otpadom; 
7) jonizujuća i nejonizujuća zračenja; 

8) zaštita od buke i vibracija;
8a) kontrola opasnosti od velikog udesa koji uključuje 
opasne supstance;
8b) prekogranični promet i trgovina divljim vrstama.
*Službeni glasnik RS, broj 14/2016
II. UPRAVLJANJE PRIRODNIM VREDNOSTIMA 

1. Planiranje i korišćenje prirodnih vrednosti 

Upravljanje prirodnim vrednostima 

Član 11.
Upravljanje prirodnim vrednostima ostvaruje se 
planiranjem održivog korišćenja i očuvanja njihovog kvaliteta i raznovrsnosti, u 
skladu sa uslovima i merama zaštite životne sredine utvrđenih ovim i posebnim 
zakonom. 
Prirodne vrednosti su: 
1) prirodni resursi kao obnovljive ili neobnovljive 
geološke, hidrološke i biološke vrednosti koji se, direktno ili indirektno, mogu 
koristiti ili upotrebiti, a imaju realnu ili potencijalnu ekonomsku vrednost; 

2) zaštićena prirodna dobra; 
3) javna prirodna dobra. 
Prirodne vrednosti mogu se davati na korišćenje u 
skladu sa uslovima i na način utvrđen ovim i posebnim zakonom. 

Strateški dokumenti 
Član 12.
Održivo korišćenje i zaštita prirodnih vrednosti 
obezbeđuju se u okviru Strategije prostornog razvoja Republike Srbije i 
Nacionalne strategije održivog korišćenja prirodnih resursa i dobara. 

Nacionalnu strategiju održivog korišćenja prirodnih 
resursa i dobara (u daljem tekstu: Nacionalna strategija), za period od najmanje 
deset godina, donosi Vlada. 
Nacionalna strategija sadrži, naročito: 

1) načela održivog razvoja u nacionalnoj politici 
upravljanja prirodnim resursima i dobrima; 
2) analizu stanja i dosadašnjeg stepena istraženosti 
prirodnih resursa i dobara po vrstama, prostornom rasporedu, raznovrsnosti, 
obimu i kvalitetu; 
3) bilansne kategorije (prostorne i vremenske 
funkcije, količine, kvalitet, ugroženost, obnovljivost, strateške rezerve i sl.) 
i predviđanje trendova promene stanja; 
4) način vrednovanja i uslove održivog korišćenja 
prirodnih resursa i dobara; 
5) plansko-razvojnu i socio-ekonomsku analizu 
strateških prioriteta istraživanja i korišćenja prirodnih resursa; 

6) ekološko-prostorne osnove o potencijalima 
prirodnog resursa ili dobra; 
7) uslove za postepenu supstituciju prirodnih 
resursa; 
8) smernice za dalja istraživanja u oblasti 
pojedinačnih prirodnih resursa i dobara i za potrebe planiranja, odnosno donošenje 
planova i programa. 
Nacionalna strategija se realizuje putem planova, 
programa i osnova za svaki pojedinačni prirodni resurs ili dobro koje donosi 
Vlada. 
Na osnovu podataka i evidencija o izvršenju planova, 
programa i osnova, ministarstvo nadležno za poslove životne sredine (u daljem 
tekstu: Ministarstvo), u saradnji sa drugim nadležnim ministarstvima, jedanput u 
dve godine priprema izveštaj o realizaciji Nacionalne strategije i podnosi ga 
Vladi.
Ako se iz podataka o realizaciji Nacionalne 
strategije utvrdi da se korišćenjem prirodnih bogatstava značajno ugrožava 
prirodna ravnoteža ekosistema Vlada može, na predlog ministarstva nadležnog za 
zaštitu životne sredine ili drugog ministarstava, privremeno ograničiti obim 
korišćenja prirodnih vrednosti na određenom području. 
Nacionalna strategija objavljuje se u „Službenom 
glasniku Republike Srbije”. 
*Službeni glasnik RS, broj 36/2009 

Planovi i programi autonomne pokrajine i jedinice 
lokalne samouprave 
Član 13. 
Autonomna pokrajina i jedinica lokalne samouprave, u 
okviru nadležnosti utvrđenih ovim i posebnim zakonom, donose svoje planove i 
programe upravljanja prirodnim resursima i dobrima, u skladu sa strateškim 
dokumentima iz člana 12. ovog zakona i svojim specifičnostima. 

Dve ili više jedinica lokalne samouprave mogu doneti 
zajedničke programe iz stava 1. ovog člana. 
Кontrola korišćenja i zaštita 
Član 14.
Кontrolu korišćenja i zaštitu prirodnih resursa i 
dobara obezbeđuju organi i organizacije Republike Srbije, autonomne pokrajine i 
jedinice lokalne samouprave, u skladu sa ovim i posebnim zakonima, a naročito: 

1) sprovođenjem Nacionalne strategije, planova, 
programa i osnova; 
2) primenom standarda, normativa i propisa o 
korišćenju i zaštiti prirodnih resursa i dobara; 
3) strateškom procenom uticaja na životnu sredinu 
planova, programa, osnova i drugih akata kojima se uređuje korišćenje prirodnih 
vrednosti i zaštita životne sredine; 
4) procenom uticaja projekata na životnu sredinu na 
svim nivoima istraživanja i eksploatacije; 
5) integrisanim sprečavanjem i kontrolom zagađivanja 
životne sredine; 
6) usklađenim sistemom dozvola, odobrenja i 
saglasnosti; 
7) vođenjem katastra korišćenja prirodnih bogatstava i 
dobara; 
8) organizovanjem monitoringa korišćenja prirodnih 
resursa i dobara, stanja životne sredine prikupljanjem, objedinjavanjem i analizom 
podataka i kvantifikovanjem trendova. 
*Službeni glasnik RS, broj 36/2009 

Saglasnost za korišćenje 
Član 15.
Nadležni organ ne može izdati odobrenje za korišćenje 
prirodnih resursa, bez saglasnosti na projekat zaštite i sanacije životne 
sredine tokom i posle korišćenja prirodnog resursa.
Saglasnost iz stava 1. ovog člana ne pribavlja se za 
radove i aktivnosti na korišćenju prirodnih resursa, koji u skladu sa posebnim 
zakonom podležu proceduri procene uticaja na životnu sredinu, za koje se mere 
zaštite i sanacije životne sredine, tokom i posle korišćenja resursa, utvrđuju u 
okviru postupka procene uticaja.
Saglasnost iz stava 1. ovog člana daje Ministarstvo.
Ministar nadležan za poslove životne sredine (u daljem 
tekstu: ministar) bliže propisuje sadržinu projekta iz stava 1. ovog člana, kao 
i postupak i uslove davanja saglasnosti na projekat.
*Službeni glasnik RS, broj 14/2016
Sanacija i remedijacija
*Službeni glasnik RS, broj 36/2009 

Član 16.
Pravno i fizičko lice koje degradira životnu sredinu 
dužno je da izvrši sanaciju i remedijaciju degradirane životne sredine, u skladu 
sa projektom sanacije i remedijacije.
Na projekte sanacije i remedijacije iz stava 1. ovog 
člana Ministarstvo daje saglasnost, osim za projekte sanacije i remedijacije 
rudarskih objekata.
Saglasnost iz stava 2. ovog člana daje se u formi 
rešenja koje važi dve godine od dana izdavanja.
Rešenje iz stava 3. ovog člana je konačno i protiv njega 
se može pokrenuti upravni spor.
U postupku davanja saglasnosti iz stava 2. ovog člana, 
ministar može rešenjem da osnuje posebnu radnu grupu, u skladu sa propisima 
kojima se uređuje državna uprava.
Ukoliko lice iz stava 1. ovog člana ne izvrši sanaciju 
i/ili remedijaciju degradirane površine, Ministarstvo će o trošku tog lica 
izvršiti potrebne radnje u cilju sanacije i/ili remedijacije degradirane površine.
U slučaju otvaranja postupka likvidacije ili stečaja 
nad licem iz stava 1. ovog člana, iz likvidacione ili stečajne mase podmiruju se 
i troškovi sanacije i remedijacije.
Zahtev za davanje saglasnosti i projekat sanacije i 
remedijacije iz stava 1. ovog člana podnose se u pisanom i/ili elektronskom 
obliku.
Ministar bliže propisuje sadržinu projekata sanacije i 
remedijacije, postupak i uslove davanja saglasnosti na projekat kao i 
dokumentaciju koja se podnosi uz zahtev za davanje saglasnosti iz stava 2. ovog 
člana.
*Službeni glasnik RS, broj 14/2016
Zaštićena prirodna dobra 
Član 17.
Zaštićena prirodna dobra koriste se i unapređuju na 
način koji omogućava njihovo trajno očuvanje i unapređivanje, u skladu sa zakonom 
kojim se uređuje zaštita prirode. 
U zaštićenom prirodnom dobru ne mogu se obavljati 
aktivnosti kojima se ugrožava kapacitet životne sredine, prirodna ravnoteža, 
biodiverzitet, hidrografske, geomorfološke, geološke, kulturne i pejzažne 
vrednosti ili na bilo koji način degradira kvalitet i svojstva prirodnog dobra. 

Кorišćenje i zaštita javnih prirodnih dobara 

Član 18. 
Javna prirodna dobra, kao dobra od opšteg interesa, 
koriste se na način i pod uslovima kojima se omogućava razvoj i trajnost njihovih 
prirodnih, fizičkih, zdravstvenih ili estetskih vrednosti u skladu sa propisima. 

Кorišćenje prostora 
Član 19.
Razvojnim i prostornim planom utvrđuju se zone 
izgradnje na određenim lokacijama zavisno od kapaciteta životne sredine i stepena 
opterećenja, kao i ciljeva izgradnje unutar određenih delova na tim lokacijama. 

U pojedinim zonama u kojima je utvrđena zaštitna 
udaljenost ili područje, dozvoljeno je obavljanje aktivnosti na način utvrđen 
posebnim propisima u skladu sa prirodom opterećivanja životne sredine. 

Javne zelene površine 
Član 20.
Javne zelene površine u naseljenim mestima i predelima 
obuhvaćenim prostornim i urbanističkim planovima podižu se i održavaju na način 
koji omogućava očuvanje i unapređivanje prirodnih i stvorenih vrednosti. 

Ako se zbog izgradnje objekta unište javne zelene 
površine, one se moraju nadoknaditi pod uslovima i na način koji određuje 
jedinica lokalne samouprave. 
Skupština jedinice lokalne samouprave posebnom odlukom 
uređuje opšte uslove zaštite, način podizanja i održavanja i obnove uništenih 
javnih zelenih površina, kao i vođenje podataka o javnim zelenim površinama.
*Službeni glasnik RS, broj 14/2016
2. Zaštita prirodnih vrednosti 
Integrisana zaštita
Član 21.
Zaštita prirodnih vrednosti ostvaruje se sprovođenjem 
mera za očuvanje njihovog kvaliteta, količina i rezervi, kao i prirodnih procesa, 
odnosno njihove međuzavisnosti i prirodne ravnoteže u celini. 

Zaštita tla i zemljišta 
Član 22.
Zaštita zemljišnog prostora (zemljišta) i njegovog 
održivog korišćenja ostvaruje se merama sistemskog praćenja kvaliteta zemljišta, 
praćenjem indikatora za ocenu rizika od degradacije zemljišta, kao i sprovođenjem 
remedijacionih programa za otklanjanje posledica kontaminacije i degradacije 
zemljišnog prostora, bilo da se oni dešavaju prirodno ili da su uzrokovani 
ljudskim aktivnostima.
Prilikom promene nosioca prava korišćenja zemljišta, 
korisnik zemljišta čije pravo korišćenja prestaje, a čija delatnost je uticala, 
odnosno mogla da utiče ili ometa prirodne funkcije zemljišta, dužan je da izradi 
izveštaj o stanju zemljišta. 
Program sistemskog praćenja kvaliteta zemljišta, 
indikatore za ocenu rizika od degradacije zemljišta i metodologiju za izradu 
remedijacionih programa iz stava 1. ovog člana propisuje Vlada. 

Ministar propisuje sadržinu i metodologiju izrade 
izveštaja o stanju zemljišta iz stava 2. ovog člana. 
*Službeni glasnik RS, broj 36/2009 

Zaštita voda 
Član 23.
Vode se mogu koristiti i opterećivati, a otpadne vode 
ispuštati u vode uz primenu odgovarajućeg tretmana, na način i do nivoa koji ne 
predstavlja opasnost za prirodne procese ili za obnovu kvaliteta i količine vode 
i koji ne umanjuje mogućnost njihovog višenamenskog korišćenja.
Zaštita i korišćenje voda ostvaruje se u okviru 
integralnog upravljanja vodama preduzimanjem i sprovođenjem mera za očuvanje 
površinskih i podzemnih voda i njihovih rezervi, kvaliteta i količina, kao i 
zaštitom u skladu sa posebnim zakonom.
Pravno lice i/ili preduzetnik koji ima postrojenja za 
prečišćavanje otpadnih voda ili treba da ih izgradi i koji ispušta svoje otpadne 
vode u recipijent ili javnu kanalizaciju, osim postrojenja koja podležu izdavanju 
integrisane dozvole, dužan je da donese akcioni plan za postepeno dostizanje 
graničnih vrednosti emisije zagađujućih materija u vode, utvrdi rokove za njihovo 
postepeno dostizanje, kao i da postupa saglasno akcionom planu, a u skladu sa 
propisom kojim se uređuju granične vrednosti emisije zagađujućih materija u vode 
i rokovi za njihovo dostizanje.
Mulj koji je nastao u procesu prečišćavanja komunalnih 
otpadnih voda mora se tretirati, odlagati i koristiti na način da se ne ugrozi 
životna sredina i zdravlje ljudi, u skladu sa zakonom kojim se uređuje zaštita 
voda od zagađivanja.
Mulj koji je nastao u procesu prečišćavanja tehnoloških 
otpadnih voda mora se tretirati, odlagati i koristiti u skladu sa zakonom kojim 
se uređuje upravljanje otpadom, osim mulja koji je rudarski otpad, nastao u procesu 
eksploatacije i pripreme mineralnih sirovina.
Radi zaštite i očuvanja količina i kvaliteta podzemnih 
rezervi voda vrše se detaljni istražni radovi, kao i izrada bilansa rezervi 
podzemnih voda. 
Zaštita voda ostvaruje se preduzimanjem mera 
sistematskog i kontrolnog praćenja kvaliteta voda, smanjivanjem zagađivanja voda 
zagađujućim materijama ispod propisanih graničnih vrednosti i preduzimanjem 
tehničko-tehnoloških i drugih potrebnih mera za njihovo prečišćavanje, kako bi se 
sprečilo unošenje u vode opasnih, otpadnih i drugih štetnih materija, kao i 
praćenjem uticaja zagađenih voda na zdravlje ljudi, životinjski i biljni svet i 
životnu sredinu. Zaštita voda obuhvata i zaštitu voda od uticaja prekograničnog 
zagađenja, tako da se obezbeđuje očuvanje voda u celini. 
*Službeni glasnik RS, broj 36/2009 

**Službeni glasnik RS, broj 14/2016
Zaštita vazduha 
Član 24.
Zaštita vazduha ostvaruje se preduzimanjem mera 
sistematskog praćenja kvaliteta vazduha, smanjenjem zagađivanja vazduha zagađujućim 
materijama ispod propisanih graničnih vrednosti i preduzimanjem 
tehničko-tehnoloških i drugih potrebnih mera za smanjenje emisije, praćenjem 
uticaja zagađenog vazduha na zdravlje ljudi i životnu sredinu. Mere zaštite 
vazduha obezbeđuju očuvanje atmosfere u celini sa svim njenim procesima i 
klimatskim obeležjima. 
Zaštita i očuvanje šuma 
Član 25.
Radi zaštite i unapređivanja šumskih ekosistema šumama 
se gazduje tako da se obezbeđuje racionalno upravljanje šumama, očuvanje genetskog 
fonda, poboljšanje strukture i ostvarivanje prioritetnih funkcija šuma. 

Državni organi, vlasnici i korisnici šuma dužni su da 
preduzimaju potrebne mere za očuvanje i održivo korišćenje šuma, mere obnavljanja, 
podizanja i njihovog unapređivanja, kao i kontrole i zaštite šuma u slučaju 
prekograničnog zagađivanja. 
Očuvanje biosfere i zaštita biodiverziteta 

Član 26.
Očuvanje biosfere obuhvata zaštitu organizama, njihovih 
zajednica i staništa, uključujući i očuvanje prirodnih procesa i prirodne 
ravnoteže unutar ekosistema, uz obezbeđivanje njihove održivosti. 

Biodiverzitet i biološki resursi štite se i koriste 
na način koji omogućava njihov opstanak, raznovrsnost, obnavljanje i unapređivanje u 
uslučaju narušenosti. 
Zaštita biodiverziteta, korišćenje bioloških resursa, 
genetički modifikovanih organizama i biotehnologije vrši se na osnovu ovog 
zakona i posebnog zakona, kao i obaveza preuzetih međunarodnim ugovorima. 

Zaštita i korišćenje flore i faune 

Član 27. 
Radi zaštite biodiverziteta i bioloških resursa, 
odnosno autohtonih biljnih i životinjskih vrsta i njihovo rasprostiranje, 
Ministarstvo, drugi nadležni organi i organizacije kontrolišu unošenje i gajenje 
biljnih i životinjskih vrsta stranog porekla. 
Zabranjeno je uznemiravati, zlostavljati, ozleđivati i 
uništavati divlju faunu i razarati njena staništa. 
Zabranjeno je uništavati, kidati ili na drugi način 
pustošiti divlju floru, odnosno uništavati i razarati njena staništa. 

Određene vrste divlje flore i faune, njihovi razvojni 
oblici i delovi mogu se sakupljati i stavljati u promet na način i pod uslovima 
utvrđenim u dozvoli koju izdaje Ministarstvo, po prethodno pribavljenom mišljenju 
organizacije nadležne za zaštitu prirode. 
Prestali su da važe raniji st. 5-7. (vidi član 278. 
Zakona - 95/2018-267)
Promet primeraka divlje flore i faune
*Službeni glasnik RS, broj 14/2016
Član 28.
Prekogranični promet primeraka divlje flore i faune 
(uvoz, izvoz, unos, iznos, ponovni izvoz) i njihovih razvojnih oblika i delova 
vrši se pod uslovom da uvoz, odnosno izvoz nije zabranjen, odnosno da količina 
ili broj primeraka divlje flore i faune kojom se vrši prekogranični promet neće 
ugroziti opstanak te vrste, kao i pod drugim uslovima propisanim zakonom.
Prekogranični promet iz stava 1. ovog člana vrši se na 
osnovu dozvole, odnosno isprave koju izdaje Ministarstvo kao nadležni organ 
državne uprave za sprovođenje potvrđenih međunarodnih ugovora o prekograničnom 
prometu zaštićenih divljih vrsta flore i faune.
Tranzit primeraka vrsta divlje flore i faune zaštićenih 
međunarodnim ugovorom, njihovih razvojnih oblika, delova i derivata, vrši se pod 
uslovom da pošiljku prati original važeće izvozne dozvole, odnosno potvrde o 
ponovnom izvozu, izdate od strane nadležnog organa države izvoza ili ponovnog 
izvoza, a u kojoj je jasno navedeno krajnje odredište.
Uz zahtev za izdavanje dozvole, odnosno isprave iz 
stava 2. ovog člana podnosilac zahteva prilaže:
1) dokumentaciju kojom se dokazuje da su primerci 
divlje flore i faune stečeni u skladu sa potvrđenim međunarodnim ugovorom i 
propisima o zaštiti određenih vrsta u državi izvoza ili ponovnog izvoza;
2) izjavu uvoznika, odnosno izvoznika u koje svrhe će 
se koristiti primerak vrste;
3) drugu propisanu dokumentaciju.
U postupku izdavanja dozvola, odnosno isprava iz stava 
2. ovog člana Ministarstvo elektronskim putem prosleđuje zahtev i prateću 
dokumentaciju ovlašćenoj naučnoj i stručnoj organizaciji, radi pribavljanja 
stručnog mišljenja.
Naučne i stručne organizacije iz stava 5. ovog člana 
obavljaju stručne poslove koji se odnose na:
1) utvrđivanje da li uvoz, izvoz, ponovni izvoz ili 
unos iz mora ugrožava opstanak u prirodi strogo zaštićenih, zaštićenih i drugih 
divljih vrsta;
2) postupanje sa zaplenjenim i oduzetim primercima 
divljih vrsta;
3) uslove za držanje živih primeraka divljih vrsta u 
zatočeništvu;
4) utvrđivanje da li su primerci uzgojeni u 
zatočeništvu ili veštački razmnoženi;
5) obeležavanje primeraka divljih vrsta;
6) utvrđivanje porekla primeraka divljih vrsta;
7) pružanje stručne pomoći Ministarstvu i drugim 
nadležnim organima pri taksonomskom određivanju divljih vrsta;
8) izradu predloga mera u cilju suzbijanja nezakonitog 
prekograničnog prometa i trgovine divljim vrstama;
9) druge stručne poslove vezane za sprovođenje 
potvrđenih međunarodnih ugovora.
Ministar određuje naučne i stručne organizacije za 
obavljanje stručnih poslova iz stava 6. ovog člana, kao i način pribavljanja i 
dostavljanja stručnog mišljenja.
Ministar može obrazovati posebno telo sačinjeno od 
predstavnika naučnih i stručnih organizacija iz stava 5. ovog člana, odnosno 
naučnika i stručnih radnika, radi davanja konačne ocene po određenim pitanjima 
koja se odnose na prekogranični promet divljih vrsta, uslove za držanje i uzgajanje 
u zatočeništvu, obeležavanje, poreklo primeraka, taksonomsko određivanje i drugo 
postupanje sa divljim vrstama.
Ministar bliže propisuje dokumentaciju koja se podnosi 
uz zahtev iz stava 4. ovog člana, sadržinu i izgled dozvole.
Ministarstvo vodi registar izdatih dozvola na propisan 
način.
*Službeni glasnik RS, broj 14/2016
Opasne materije 
Član 29.
Upravljanje opasnim materijama vrši se pod uslovima i na 
način kojim se obezbeđuje smanjenje rizika od njihovih opasnih svojstava po životnu 
sredinu i zdravlje ljudi i to u procesu proizvodnje, skladištenja, korišćenja i 
odlaganja.
Pravno i fizičko lice koje upravlja opasnim materijama 
dužno je da planira, organizuje i preduzima sve potrebne preventivne, zaštitne, 
sigurnosne i sanacione mere kojima se rizik po životnu sredinu i zdravlje ljudi 
svodi na najmanju moguću meru.
Ministar, u saradnji sa ministrima nadležnim za 
zdravlje, bezbednost na radu, rudarstvo i energetiku i unutrašnje poslove 
propisuje bliže uslove koje moraju da ispunjavaju skladišta opasnih materija, kao 
i uputstvo o uslovima i načinu skladištenja opasnih materija. 

*Službeni glasnik RS, broj 36/2009 

Upravljanje otpadom 
Član 30.
Upravljanje otpadom sprovodi se po propisanim uslovima 
i merama postupanja sa otpadom u okviru sistema sakupljanja, transporta, 
skladištenja, pripreme za ponovnu upotrebu, odnosno ponovno iskorišćenje
tretmana 
i odlaganja otpada, uključujući i nadzor nad tim aktivnostima i brigu o 
postrojenjima za upravljanje otpadom posle njihovog zatvaranja. 

Vlasnik i/ili drugi držalac otpada dužan je da 
preduzme mere upravljanja otpadom u cilju sprečavanja ili smanjenja nastajanja, ponovnu 
upotrebu i reciklažu otpada, izdvajanje sekundarnih sirovina i korišćenje otpada 
kao energenta, odnosno odlaganje otpada. 
*Službeni glasnik RS, broj 14/2016
Zaštita od buke i vibracija 
Član 31.
Кorisnik izvora buke može stavljati u promet i 
upotrebljavati izvore buke po propisanim uslovima uz primenu propisanih mera 
zaštite kojima se smanjuju emisije buke, odnosno upotreba postrojenja, uređaja, 
mašina, transportnih sredstava i aparata koji prouzrokuju buku. 

Zaštita od vibracija sprovodi se preduzimanjem mera 
kojima se sprečava i otklanja ugrožavanje životne sredine od dejstva mehaničkih, 
periodičnih i pojedinačnih potresa izazvanih ljudskom delatnošću. 

Zaštita od zračenja 
Član 32.
Zaštita od zračenja sprovodi se primenom sistema mera 
kojima se sprečava ugrožavanje životne sredine i zdravlje ljudi od dejstva zračenja 
koja potiču iz jonizujućih i nejonizujućih izvora i otklanjaju posledice emisija 
koje izvori zračenja emituju ili mogu da emituju. 
Pravno i fizičko lice može proizvoditi, vršiti promet 
i koristiti izvore jonizujućih i nejonizujućih zračenja po propisanim uslovima i 
na propisan način. 
III. MERE I USLOVI ZAŠTITE ŽIVOTNE SREDINE 

1. Preventivne mere 
Planiranje i izgradnja 
Član 33.
Uređenje prostora, korišćenje prirodnih resursa i 
dobara određeno prostornim i urbanističkim planovima i drugim planovima (planovi 
uređenja i osnove korišćenja poljoprivrednog zemljišta, šumske, vodoprivredne, 
lovnoprivredne osnove i programi unapređenja ribarstva na ribarskim područjima i 
drugi planovi) zasniva se na obavezi da se: 
1) prirodni resursi i dobra očuvaju i unapređuju i u 
najvećoj meri obnavljaju, a ako su neobnovljivi da se racionalno koriste; 

1a) obezbedi očuvanje i održavanje značajnih ili 
karakterističnih obeležja predela, unapređivanje predela, njihovo ponovno 
uspostavljanje i stvaranje, a koja su od velikog značaja za zaštitu divlje flore i 
faune i njihovih staništa;
2) obezbedi zaštita i nesmetano ostvarivanje funkcija 
zaštićenih prirodnih dobara sa njihovom zaštićenom okolinom i u najvećoj mogućoj 
meri očuvaju staništa divljih biljnih i životinjskih vrsta i njihove zajednice; 

3) obezbedi očuvanje izgrađenog prostora; 

4) obezbede uslovi za odmor i rekreaciju čoveka; 

5) odrede mere zaštite životne sredine; 

6) prikaže postojeće stanje po elementima iz tač. 1), 
2), 3) i 4) ovog člana i planirano stanje sa merama potrebnim da se planovi 
ostvare. 
Ministarstvo, organ autonomne pokrajine, odnosno 
jedinice lokalne samouprave učestvuje u postupku pripreme i donošenja planova iz 
stava 1. ovog člana, na način određen zakonom. 
*Službeni glasnik RS, broj 36/2009 

Prostorno i urbanističko planiranje 

Član 34.
U prostornim i urbanističkim planovima obezbediće se 
mere i uslovi zaštite životne sredine, a naročito: 
1) utvrđivanje posebnih režima očuvanja i korišćenja 
područja zaštićenih prirodnih dobara, izvorišta vodosnabdevanja, termalnih i 
mineralnih izvorišta, šuma, poljoprivrednog zemljišta, javnih zelenih površina, 
rekreacionih područja i banja;

2) određivanje područja ugroženih delova životne 
sredine (zagađena područja, područja ugrožena erozijom i bujicama, 
eksploatacijom mineralnih sirovina, plavna područja i sl.) i utvrđivanje mera za 
sanciju ovih područja; 
2a) utvrđivanje mera integrisane zaštite i planiranja 
predela ,radi uređenja dugoročne koncepcije, namene i organizacije predela i 
usklađivanja višenamenskog korišćenja prostora koje ugrožava predeo (poljoprivreda, 
šumarstvo, vodoprivreda, rudarstvo, energetika, saobraćaj, stanovanje, rekreacije 
i dr.);
2b) utvrđivanje područja u kojima će se dugoročno 
sačuvati odgovarajuće udaljenosti između objekata u kojima je prisutna ili može 
biti prisutna jedna ili više opasnih materija u količinama koje su veće od 
propisanih i stambenih područja, javnih prostora, kao i područja od posebnog 
značaja, radi zaštite života i zdravlja ljudi i životne sredine;
3) utvrđivanje mera i uslova zaštite životne sredine 
prema kojima će se koristiti prostor namenjen eksploataciji mineralnih sirovina, 
odnosno vršiti izgradnja industrijskih i energetskih objekata, 
postrojenja za 
skladištenje, pripremu za ponovnu upotrebu, tretman, odnosno ponovno iskorišćenje 
i odlaganje otpada, objekata infrastrukture i drugih objekata čijom izgradnjom 
ili korišćenjem se može ugroziti životna sredina. 
Uslove za obezbeđenje mera iz stava 1. ovog člana daje 
Ministarstvo, organ autonomne pokrajine, odnosno jedinice lokalne samouprave, na 
zahtev organa nadležnog za pripremu i donošenje plana, a na osnovu uslova i 
mišljenja nadležnih stručnih organizacija. 
*Službeni glasnik RS, broj 36/2009 

**Službeni glasnik RS, broj 14/2016
Strateška procena uticaja na životnu sredinu 

Član 35.
Strateška procena uticaja na životnu sredinu vrši se 
za strategije, planove, programe i osnove u oblasti prostornog i urbanističkog 
planiranja ili korišćenja zemljišta, poljoprivrede, šumarstva, ribarstva, lovstva, 
energetike, industrije, saobraćaja, upravljanja otpadom, upravljanja vodama, 
telekomunikacija, turizma, infrastrukturnih sistema, zaštite prirodnih i 
kulturnih dobara, biljnog i životinjskog sveta i njihovih staništa i dr. i sastavni 
je deo plana, odnosno programa ili osnove. 
Strateška procena uticaja na životnu sredinu mora 
biti usklađena sa drugim procenama uticaja na životnu sredinu, kao i sa 
planovima i programima zaštite životne sredine i vrši se u skladu sa postupkom 
propisanim posebnim zakonom. 
Autonomna pokrajina, odnosno jedinica lokalne 
samouprave, u okviru svojih prava i dužnosti, određuje vrste planova i programa 
za koje se izrađuje strateška procena uticaja. 
*Službeni glasnik RS, broj 36/2009 

Procena uticaja projekta na životnu sredinu 

Član 36.
Procena uticaja projekta na životnu sredinu vrši se 
za projekte koji se planiraju i realizuju u prostoru, uključujući promene 
tehnologije, rekonstrukciju, proširenje kapaciteta ili prestanak rada koji mogu 
dovesti do značajnog zagađivanja životne sredine ili predstavljaju rizik po 
zdravlje ljudi. 
Procena uticaja vrši se za projekte iz oblasti 
industrije, rudarstva, energetike, saobraćaja, turizma, poljoprivrede, šumarstva, 
vodoprivrede, upravljanja otpadom i komunalnih delatnosti, kao i za projekte koji 
se planiraju na zaštićenom prirodnom dobru i u zaštićenoj okolini nepokretnog 
kulturnog dobra.
Procena uticaja projekta na životnu sredinu je 
sastavni deo tehničke dokumentacije bez koje se ne može pristupiti izvođenju 
projekta i vrši se u skladu sa postupkom propisanim posebnim zakonom. 

*Službeni glasnik RS, broj 36/2009 

Integrisano sprečavanje i kontrola zagađivanja 

Član 37. 
Za rad novih i postojećih postrojenja i aktivnosti 
koja mogu imati negativne uticaje na zdravlje ljudi i životnu sredinu 
ili 
materijalna dobra pribavlja se integrisana dozvola kojom se obezbeđuje 
sprečavanje i kontrola zagađivanja životne sredine. 
Vrste aktivnosti i postrojenja, uslovi i postupak 
izdavanja integrisane dozvole, nadzor i druga pitanja od značaja za integrisano 
sprečavanje i kontrolu zagađivanja životne sredine uređuju se posebnim zakonom. 

*Službeni glasnik RS, broj 36/2009 

Zaštita od hemijskog udesa
*Službeni glasnik RS, broj 14/2016
Član 38. 
Operater seveso postrojenja, odnosno kompleksa u kome 
se obavljaju aktivnosti u kojima je prisutna ili može biti prisutna jedna ili 
više opasnih materija u propisanim količinama, dužan je da preduzme sve 
neophodne mere za sprečavanje hemijskog udesa i ograničavanja uticaja tog udesa na 
život i zdravlje ljudi i životnu sredinu u cilju stvaranja uslova za upravljanje 
rizikom, u skladu sa ovim zakonom.
*Službeni glasnik RS, broj 36/2009 

2. Uslovi zaštite životne sredine 

2.1. Zahtevi u pogledu kvaliteta životne sredine i 
zahtevi u pogledu emisija
*Službeni glasnik RS, broj 36/2009 

Granične vrednosti 
Član 39. 
U Republici Srbiji utvrđuju se zahtevi u pogledu 
kvaliteta životne sredine, odnosno granične vrednosti nivoa zagađujućih 
materija, buke, zračenja i energije i granične vrednosti njihovih emisija u 
vazduh, vodu i zemljište, uključujući i emisiju iz mobilnih izvora zagađivanja.
Jedinstveni normativi utvrđuju se radi: kontrole 
kvaliteta vazduha, voda, zemljišta, postupanja sa otpadom i hemikalijama, tretmana 
otpadnih voda, industrijskog zagađenja i upravljanja rizikom, nivoa buke i 
vibracija i dr. 
Granične vrednosti iz stava 1. ovog člana utvrđuje 
Vlada u skladu sa posebnim propisima.
*Službeni glasnik RS, broj 36/2009 

Uslovi za rad postrojenja i obavljanje aktivnosti 

Član 40.
Izgradnja i rad postrojenja i obavljanje aktivnosti vrši 
se ako su ispunjeni propisani zahtevi emisije i nivoa zagađujućih materija u 
medijumima životne sredine, opreme i uređaja kojima se smanjuje ili sprečava 
emisija zagađujućih materija ili energije i obezbeđuje njeno očuvanje, odnosno ako 
su preduzete druge mere i radnje za obezbeđivanje propisanih uslova zaštite 
životne sredine. 
Zagađujuće i opasne materije, otpadne vode ili 
energija ispuštaju se u vazduh, vodu i zemljište na propisan način i u 
količinama, odnosno koncentracijama ili nivoima koje nisu iznad propisanih 
graničnih vrednosti. 
Prevozna sredstva koja se proizvode i/ili puštaju u 
promet moraju ispunjavati uslove u pogledu emisije za mobilne izvore zagađivanja. 

*Službeni glasnik RS, broj 36/2009 

Ograničenje radi postizanja zahteva*
*Službeni glasnik RS, broj 36/2009 

Član 41.
Radi postepenog ispunjavanja zahteva u pogledu emisija 
i nivoa zagađujućih materija u medijumima životne sredine iz člana 39. ovog 
zakona i očuvanja prirodnih vrednosti, Vlada može, na određeno vreme, ograničiti 
rad postrojenja i obavljanje aktivnosti na određenom području. 

Vreme na koje Vlada utvrđuje ograničenja iz stava 1. 
ovog člana određuje se u skladu sa propisanim graničnim vrednostima i 
Nacionalnim programom zaštite životne sredine. 
*Službeni glasnik RS, broj 36/2009 

Upozorenje javnosti 
Član 42. 
Ministarstvo obaveštava javnost i donosi akt o 
uvođenju posebnih mera u slučajevima neposredne opasnosti ili prekoračenja 
propisanih graničnih vrednosti zagađenja. 
Ministar propisuje kriterijume za donošenje akta iz 
stava 1. ovog člana i način upozorenja javnosti. 
Organ jedinice lokalne samouprave donosi akt o 
uvođenju posebnih mera u slučaju iz stava 1. ovog člana ako je zagađenje 
ograničeno na teritoriji jedinice lokalne samouprave i nema uticaja na šire 
područje. 
Status ugrožene životne sredine 

Član 43. 
Vlada utvrđuje kriterijume za određivanje statusa 
ugrožene životne sredine i za utvrđivanje prioriteta za sanaciju i remedijaciju.
Na osnovu kriterijuma iz stava 1. ovog člana, status 
ugrožene životne sredine i prioritete za sanaciju i remedijaciju za područje od 
značaja za Republiku Srbiju određuje Ministarstvo, uz pribavljeno mišljenje drugih 
nadležnih organa, a za područje od lokalnog značaja određuje jedinica lokalne 
samouprave. 
Jedinica lokalne samouprave je dužna da pribavi 
prethodnu saglasnost Ministarstva na predlog akta kojim se određuje status 
ugrožene životne sredine i prioriteti za sanaciju i remedijaciju za područja od 
lokalnog značaja, a za područja od lokalnog značaja na teritoriji autonomne 
pokrajine, saglasnost nadležnog organa autonomne pokrajine.
*Službeni glasnik RS, broj 36/2009 

2.2. Sistem upravljanja zaštitom životne sredine 

Sistem upravljanja zaštitom životne sredine*
*Službeni glasnik RS, broj 14/2016
Član 44.
U Republici Srbiji primenjuju se srpski standardi za 
upravljanje i sertifikaciju sistema upravljanja zaštitom životne sredine.
Pravna lica, preduzetnici i organizacije mogu 
sertifikovati svoj sistem upravljanja zaštitom životne sredine u skladu sa 
standardom SRPS ISO 14001.
Pravna lica, preduzetnici i organizacije, koja imaju 
uspostavljen sistem upravljanja zaštitom životne sredine mogu se uključiti u sistem 
upravljanja zaštitom životne sredine i provere (u daljem tekstu: sistem EMAS).
Lica iz stava 3. ovog člana, podnose zahtev 
Ministarstvu za izdavanje potvrde o podacima o kojima se vodi službena evidencija 
u oblasti zaštite životne sredine (izdate dozvole, odobrenja, saglasnosti, nalazi 
nadležne inspekcije za zaštitu životne sredine i dr.), radi uključivanja u sistem 
EMAS.
Zahtev za izdavanje potvrde iz stava 4. ovog člana 
sadrži:
1) podatke o pravnom licu, preduzetniku i organizaciji 
(delatnost za koju je registrovano, broj zaposlenih i sedište);
2) kratak opis uspostavljenog sistema upravljanja 
zaštitom životne sredine;
3) druge propisane podatke, u skladu sa zakonom.
Uz popunjen obrazac zahteva iz stava 5. ovog člana 
podnosi se sledeća dokumentacija:
1) dokaz o registraciji delatnosti koju obavlja;
2) kopija podnete prijave za EMAS registraciju;
3) drugu dokumentaciju u skladu sa ovim zakonom.
U postupku izdavanja potvrde iz stava 4. ovog člana 
Ministarstvo može zatražiti od drugih nadležnih organa dodatne podatke od 
značaja za zaštitu životne sredine.
Za podnošenje zahteva i izdavanje potvrde plaća se taksa 
u skladu sa zakonom kojim se uređuju republičke administrativne takse.
Ministarstvo vodi evidenciju izdatih potvrda.
Ministar bliže propisuje:
1) sadržinu i obrazac zahteva za izdavanje potvrde, 
dokumentaciju koja se podnosi uz zahtev i sadržinu i obrazac potvrde;
2) sadržinu, način vođenja i izgled evidencije.
*Službeni glasnik RS, broj 14/2016
Čl. 45-50.
Brisani su (vidi član 12. Zakona - 14/2016-3)
2.3. Zahtevi kvaliteta za proizvode, procese i usluge
*Službeni glasnik RS, broj 36/2009 

Tehnologije, procesi, proizvodi, poluproizvodi, 
sirovine 
Član 51. 
Na teritoriji Republike Srbije može se primenjivati 
domaća ili uvezena tehnologija ili proces, odnosno proizvoditi i stavljati u 
promet proizvodi ako ispunjavaju zahteve u pogledu životne sredine, odnosno 
zahteve kvaliteta proizvoda ili ako tehnologija, proces, proizvod, poluproizvod 
ili sirovina nije zabranjena u zemlji izvozniku. 
Ministarstvo može, u slučaju sumnje, naložiti da se 
tehnologija, proces, proizvod, poluproizvod ili sirovina iz stava 1. ovog člana 
oceni u odnosu na štetan uticaj na životnu sredinu i kada je snabdeven 
propisanom ispravom. 
Ocenu tehnologije, procesa, proizvoda, poluproizvoda 
ili sirovine iz stava 2. ovog člana daje, u roku od 30 dana od dana prijema 
zahteva, akreditovana stručna organizacija ili stručna lica za pojedine oblasti. 

Uređaji koji služe za uklanjanje ili prečišćavanje 
zagađujućih materija za koje nisu propisani domaći standardi mogu se 
upotrebljavati ako je njihovu efikasnost za te namene utvrdila ovlašćena stručna 
organizacija. 
Ministarstvo može zabraniti proizvodnju i promet 
određenih proizvoda i vršenje određenih aktivnosti, na određeno vreme ili na delu 
teritorije Republike Srbije, odnosno autonomne pokrajine, odnosno jedinice 
lokalne samouprave radi sprečavanja ugrožavanja životne sredine ili zdravlja ljudi. 

*Službeni glasnik RS, broj 36/2009 

Upozorenje na deklaraciji 
Član 52. 
Proizvođač ili distributer je obavezan da na 
deklaraciji sirovine, poluproizvoda ili proizvoda upozori na zagađenje životne 
sredine i štetu po ljudsko zdravlje koje proizvod ili njegovo pakovanje uzrokuje ili 
može uzrokovati. 
Upozorenje mora sadržati uputstvo za upotrebu ili 
rukovanje proizvodom, sastojcima i njegovim pakovanjem u proizvodnji, upotrebi i 
odlaganju, u skladu sa važećim standardima i propisima za rukovanje. 

Ekološki znak 
Član 53. 
Ekološki znak utvrđuje se za proizvode namenjene 
opštoj potrošnji, izuzev proizvoda za ishranu, poljoprivrednih i drugih proizvoda 
dobijenih u skladu sa propisima kojima se reguliše organska proizvodnja, 
proizvodnja pića, proizvodnja farmaceutskih proizvoda i medicinske opreme koji u 
poređenju sa sličnim proizvodima manje zagađuju životnu sredinu pri proizvodnji, 
plasmanu, prometu, potrošnji i odlaganju ili su dobijeni reciklažom otpada. 

Ekološki znak utvrđuje se i za proizvode i usluge 
koji manje zagađuju životnu sredinu. 
Za proizvode ili usluge pravno ili fizičko lice 
može dobiti pravo na korišćenje ekološkog znaka ako se njihovom proizvodnjom,
odnosno pružanjem smanjuje: 
1) potrošnja energetskih resursa; 

2) emisija štetnih i opasnih materija; 

3) proizvodnja otpada; 
4) potrošnja prirodnih resursa i dr. 

Ministar propisuje bliže uslove, kriterijume i 
postupak za dobijanje prava na korišćenje ekološkog znaka, elemente, izgled i 
način upotrebe ekološkog znaka za proizvode i usluge. 
*Službeni glasnik RS, broj 36/2009 

Dodela i oduzimanje ekološkog znaka 

Član 54. 
Akt o dodeli prava na korišćenje ekološkog znaka 
donosi Ministarstvo. 
Pravo na korišćenje ekološkog znaka se dodeljuje za 
period do tri godine. 
Zahtev za dobijanje ekološkog znaka zainteresovano 
lice podnosi Ministarstvu. 
Uz zahtev se podnosi dokaz o ispunjenosti uslova iz 
člana 53. ovog zakona. 
Troškove dodele prava na korišćenje ekološkog znaka 
snosi podnosilac zahteva. 
Ministar propisuje visinu troškova iz stava 5. ovog 
člana.
Pravo na korišćenje ekološkog znaka oduzima se ako 
proizvod ili usluga prestane da ispunjava jedan od uslova za dodelu znaka. 

*Službeni glasnik RS, broj 36/2009 

Priznanja i nagrade 
Član 55.
Priznanja i nagrade za doprinos zaštiti životne 
sredine mogu se dodeliti za: 
1) sprečavanje zagađivanja životne sredine; 

2) najpovoljnija rešenja u proizvodnim postupcima u 
odnosu na životnu sredinu; 
3) razvojne i istraživačke projekte u zaštiti životne 
sredine; 
4) razvoj obrazovnih programa za zaštitu životne 
sredine; 
5) doprinos pojedinaca za razvoj i unapređenje zaštite 
životne sredine ili za doprinos u međunarodnoj saradnji; 
6) doprinos stručnih, drugih udruženja i nevladinih organizacija za razvoj i 
unapređenje zaštite životne sredine;
7) doprinos u oblasti zaštite prirode.
Brisan je raniji stav 2. (vidi član 26. Zakona – 
36/2009-144).  
Ministar bliže propisuje postupak i uslove za dodelu 
priznanja i nagrada. 
*Službeni glasnik RS, broj 36/2009 

3. Mere zaštite od opasnih materija 

3.1. Promet
*Službeni glasnik RS, broj 36/2009 

Brisan je naslov iznad člana 56. (vidi član 28. 
Zakona – 36/2009-144)
Član 56.  
Brisan je (vidi član 28. Zakona - 36/2009-144).
Uvoz, izvoz i tranzit otpada 
Član 57.
Zabranjen je uvoz opasnog otpada.
Prestao je da važi raniji stav 2. (vidi član 102. 
Zakona - 36/2009-115)
Dozvolu za uvoz, izvoz ili tranzit otpada izdaje 
Ministarstvo u skladu sa zakonom i drugim propisima. 
Pri podnošenju zahteva za izdavanje dozvole za uvoz, 
izvoz i tranzit iz stava 1. ovog člana podnosilac zahteva prilaže dokumentaciju 
čiju sadržinu propisuje Ministarstvo. 
Ministar propisuje uslove koje moraju da ispunjavaju 
stručne organizacije za ispitivanje otpada. 
Ministar određuje stručne organizacije iz stava 5. 
ovog člana. 
*Službeni glasnik RS, broj 36/2009 

3.2. Zaštita od hemijskog udesa
*Službeni glasnik RS, broj 36/2009 

Obaveze operatera*
*Službeni glasnik RS, broj 36/2009 

Član 58.
Operater seveso postrojenja, odnosno kompleksa u kome 
se obavljaju aktivnosti u kojima je prisutna ili može biti prisutna jedna ili 
više opasnih materija, u jednakim ili većim količinama od propisanih, dužan je 
da dostavi Obaveštenje, odnosno izradi Politiku prevencije udesa ili Izveštaj o 
bezbednosti i Plan zaštite od udesa, u zavisnosti od količina opasnih materija 
kojima vrši te aktivnosti i da preduzme mere za sprečavanje hemijskog udesa i 
ograničavanja uticaja tog udesa na život i zdravlje ljudi i životnu sredinu, 
utvrđene u tim dokumentima.
Ministar propisuje listu opasnih materija i njihove 
količine i kriterijume za određivanje vrste dokumenata koje izrađuje operater iz 
stava 1. ovog člana.
*Službeni glasnik RS, broj 36/2009 

Sadržina Politike prevencije udesa*
*Službeni glasnik RS, broj 36/2009 

Član 58a.
Politika prevencije udesa sadrži ciljeve i principe 
delovanja operatera, radi kontrole opasnosti od hemijskog udesa.
Politika prevencije udesa iz stava 1. ovog člana mora 
da sadrži dovoljno elemenata proporcionalnih opasnostima od udesa na osnovu kojih 
operater može obezbediti visok stepen zaštite ljudi i životne sredine od 
hemijskog udesa.
Politiku prevencije udesa operater je dužan da izradi 
najkasnije šest meseci po dostavljanju Obaveštenja iz člana 59. ovog zakona. 

Ministar bliže propisuje sadržinu Politike prevencije 
udesa.
*Službeni glasnik RS, broj 36/2009 

Obaveza dostavljanja obaveštenja*
*Službeni glasnik RS, broj 36/2009 

Član 59.
Operater koji je u obavezi da izradi Politiku 
prevencije udesa dužan je da Ministarstvu, pre izrade Politike prevencije udesa, 
dostavi Obaveštenje o:
1) novom seveso postrojenju, odnosno kompleksu najmanje 
tri meseca pre početka rada;
2) postojećem seveso postrojenju, odnosno kompleksu 
najkasnije šest meseci od dana stupanja na snagu ovog zakona;
3) postojećem seveso postrojenju, odnosno kompleksu 
čije su aktivnosti bile takve da su opasne materije bile prisutne u količinama 
manjim od propisanih u slučaju povećanja količina opasnih materija do količina 
propisanih u članu 58. ovog zakona, najkasnije tri meseca od dana promene; 

4) o trajnom prestanku rada seveso postrojenja, odnosno 
kompleksa, kao i u slučaju modifikacije seveso postrojenja, odnosno kompleksa 
odnosno svakoj promeni koja može uticati na mogućnost nastanka hemijskog udesa.
Ministar propisuje sadržinu Obaveštenja iz stava 1. 
ovog člana.
*Službeni glasnik RS, broj 36/2009
Sadržina Izveštaja o bezbednosti i Plana zaštite od 
udesa*
*Službeni glasnik RS, broj 36/2009 

Član 60.
Izveštaj o bezbednosti sadrži naročito: informacije o 
sistemu upravljanja i organizacije operatera u cilju sprečavanja hemijskog udesa; 
opis lokacije na kojoj se nalazi seveso postrojenje, odnosno kompleks; opis 
seveso postrojenja, odnosno kompleksa; analizu rizika od hemijskog udesa i način 
njegovog sprečavanja; mere zaštite i interventne mere za ograničavanje posledica 
hemijskog udesa; popis opasnih materija i dr.
Plan zaštite od udesa sadrži naročito mere koje se 
preduzimaju u okviru seveso postrojenja, odnosno kompleksa u slučaju hemijskog 
udesa ili u slučaju nastanka okolnosti koje mogu izazvati hemijski udes.
Izveštaj o bezbednosti i Plan zaštite od udesa 
izrađuje operater iz člana 58. ovog zakona. 
Za izradu dokumenata iz stava 3. ovog člana može se 
angažovati drugo pravno lice ili preduzetnik ako je upisano u odgovarajući 
registar za obavljanje delatnosti projektovanja, inženjeringa i izrade studija i 
analiza. U slučaju angažovanja drugog pravnog lica ili preduzetnika, u izradi tih 
dokumenata mora učestvovati lice stalno zaposleno kod operatera iz člana 58. 
ovog zakona.
Operater je dužan da razmenjuje informacije i da 
usklađuje Plan zaštite od udesa sa Planom zaštite od udesa koji donosi nadležni 
organ jedinice lokalne samouprave, autonomne pokrajine i Republike Srbije.
Ministar bliže propisuje sadržinu i metodologiju 
izrade Izveštaja o bezbednosti i Plana zaštite od udesa. 
*Službeni glasnik RS, broj 36/2009 

Dostavljanje Izveštaja o bezbednosti i Plana zaštite od 
udesa*
*Službeni glasnik RS, broj 36/2009 

Član 60a
Operater iz člana 58. ovog zakona dužan je da izradi i 
dostavi Ministarstvu Izveštaj o bezbednosti i Plan zaštite od udesa:
1) za novo seveso postrojenje, odnosno kompleks najmanje 
tri meseca pre početka rada;
2) za postojeće seveso postrojenje, odnosno kompleks 
najkasnije u roku od osamnaest meseci od dana stupanja na snagu ovog zakona;
3) za postojeće seveso postrojenje, odnosno kompleks 
čije su aktivnosti bile takve da su opasne materije bile prisutne u količinama 
manjim od propisanih, u slučaju povećanja količina opasnih materija do količina 
propisanih u članu 58. ovog zakona, najkasnije šest meseci od dana promene.
Operater iz stava 1. ovog člana podnosi zahtev za 
davanje saglasnosti na Izveštaj o bezbednosti i Plan zaštite od udesa, zajedno sa 
tim dokumentima.
Uz zahtev iz stava 1. ovog člana, operater je dužan da 
dostavi dokaz o uplaćenoj administrativnoj taksi. 
Operater je dužan da Izveštaj o bezbednosti periodično 
pregleda i po potrebi ažurira:
1) najmanje svakih pet godina;
2) samoinicijativno ili na zahtev Ministarstva zbog 
novih činjenica do kojih se došlo na osnovu analize drugih hemijskih udesa ili 
izbegnutih udesa.
U slučaju modifikacije procesa rada, promene prirode 
ili količine opasne materije ili drugih promena, koje mogu uticati na opasnost 
od nastanka hemijskog udesa, operater mora odmah da izvrši promene u Izveštaju o 
bezbednosti i Planu zaštite od udesa i dostavi ih Ministarstvu, a u slučaju da 
se izmene odnose na modifikaciju postrojenja ili skladišta, pre sprovođenja tih 
modifikacija.
Plan zaštite od udesa operater je dužan da pregleda, 
testira i po potrebi ažurira najmanje svake tri godine. 
*Službeni glasnik RS, broj 36/2009 

Dostavljanje informacija iz Plana zaštite od udesa*
*Službeni glasnik RS, broj 36/2009 

Član 60b
Operater iz člana 58. ovog zakona dužan je da obezbedi 
da se informacija o bezbednosnim merama i postupcima u slučaju hemijskog udesa 
iz Plana zaštite od udesa dostavi svim pravnim licima i javnim ustanovama 
(škole, bolnice i dr.), kao i fizičkim licima, koja mogu biti zahvaćena 
posledicama hemijskog udesa.
Informacija iz stava 1. ovog člana obavezno se ažurira 
svake tri godine, a posebno u slučaju nastupanja okolnosti iz člana 60a stav 5. 
ovog zakona. 
Ažurirana informacija iz stava 1. ovog člana mora biti 
dostupna javnosti.
Period između dva redovna dostavljanja informacija 
javnosti ne sme biti duži od pet godina. 
*Službeni glasnik RS, broj 36/2009 

Javni uvid, prezentacija i javna rasprava o Izveštaju o bezbednosti*
*Službeni glasnik RS, broj 36/2009 

Član 60v
Operater je dužan da obezbedi da Izveštaj o 
bezbednosti i spisak opasnih materija koje su prisutne u seveso postrojenju, 
odnosno kompleksu bude dostupan javnosti.
Nadležni organ obezbeđuje javni uvid, organizuje 
prezentaciju i sprovodi javnu raspravu o Izveštaju o bezbednosti u postupku 
odlučivanja o davanju saglasnosti na Izveštaj o bezbednosti.
Podnosilac Izveštaja o bezbednosti može, po odobrenju 
nadležnog organa, da ne iznese određene delove izveštaja na javni uvid i 
prezentaciju zbog čuvanja industrijske, komercijalne i lične tajne, javne 
bezbednosti ili odbrane zemlje.
Nadležni organ u roku od sedam dana od dana prijema 
Izveštaja o bezbednosti obaveštava podnosioca izveštaja, zainteresovane organe i 
organizacije i javnost o vremenu i mestu javnog uvida, javne prezentacije, kao i 
javne rasprave o Izveštaju o bezbednosti.
Javna rasprava može se održati najranije dvadeset dana 
od dana obaveštavanja javnosti. 
Podnosilac Izveštaja o bezbednosti učestvuje u 
prezentaciji i javnoj raspravi.
Na postupak javnog uvida, prezentacije i javne 
rasprave o Izveštaju o bezbednosti shodno se primenjuje propis o postupku javnog 
uvida, prezentacije i javne rasprave o studiji procene uticaja na životnu 
sredinu. 
*Službeni glasnik RS, broj 36/2009 

Dokazi u Izveštaju o bezbednosti*
*Službeni glasnik RS, broj 36/2009 

Član 60g
Operater je dužan da u Izveštaju o bezbednosti dokaže 
da je:
1) ustanovio odgovarajuću politiku i utvrdio sistem za 
upravljanje bezbednošću radi njene primene; 
2) prepoznao opasnost od hemijskog udesa i preduzeo 
potrebne mere radi prevencije nastanka hemijskog udesa, odnosno ograničavanja 
posledica tog udesa na ljude i životnu sredinu; 
3) vodio računa o bezbednosti i pouzdanosti pri 
projektovanju, izgradnji, upravljanju i održavanju svih postrojenja i skladišnih 
prostora, opreme i infrastrukture koje su povezane sa opasnostima od hemijskog 
udesa;
4) prihvatio i u Izveštaj o bezbednosti uneo opravdane 
primedbe i predloge javnosti.
*Službeni glasnik RS, broj 36/2009 

Dokazi u Planu zaštite od udesa*
*Službeni glasnik RS, broj 36/2009 

Član 60d
Operater je dužan da u Planu zaštite od udesa dokaže 
da je:
1) predvideo i obezbedio sprovođenje svih neophodnih 
mera za ograničavanje i kontrolu hemijskog udesa, radi ublažavanja posledica tog 
udesa na ljude, životnu sredinu i imovinu;
2) predvideo i obezbedio način dostavljanja informacija 
nadležnim organima i široj javnosti;
3) predvideo odgovarajuće mere čišćenja, sanacije i 
rekultivacije životne sredine nakon hemijskog udesa;
4) obradio dovoljno podataka za izradu planova zaštite 
od hemijskog udesa na nivou Republike Srbije, autonomne pokrajine, odnosno 
jedinice lokalne samouprave (u daljem tekstu: eksterni planovi).
*Službeni glasnik RS, broj 36/2009 

Saglasnost na Izveštaj o bezbednosti i Plan zaštite od udesa*
*Službeni glasnik RS, broj 36/2009 

Član 60đ
Ministarstvo daje saglasnost na Izveštaj o 
bezbednosti, odnosno na Plan zaštite od udesa o ispunjenosti zahteva iz čl. 60g i 
60d ovog zakona.
Ministarstvo može tražiti izmene i dopune dokumenata 
iz stava 1. ovog člana ako utvrdi da ne sadrže potrebne podatke.
*Službeni glasnik RS, broj 36/2009 

Rešenje kojim se zabranjuje rad ili puštanje u rad seveso postrojenja*
*Službeni glasnik RS, broj 36/2009 

Član 60e
U slučaju kada nisu ispunjeni uslovi za saglasnost na 
dokumenta iz člana 60đ ovog zakona, ministar donosi rešenje kojim se zabranjuje 
rad ili puštanje u rad seveso postrojenja, odnosno kompleksa ili dela postrojenja, 
odnosno kompleksa i skladišnog prostora.
Na rešenje iz stava 1. ovog člana može se izjaviti 
žalba.
Žalba ne zadržava izvršenje rešenja.
Po žalbi na prvostepeno rešenje odlučuje Vlada.
*Službeni glasnik RS, broj 36/2009 

Imenovanje posebne radne grupe*
*Službeni glasnik RS, broj 36/2009 

Član 60ž
Radi ocene Izveštaja o bezbednosti i Plana zaštite od 
udesa ministar u skladu sa propisima kojima se uređuje državna uprava, može 
rešenjem imenovati posebnu radnu grupu – tehničku komisiju (u daljem tekstu: 
tehnička komisija).
Rešenjem iz stava 1. ovog člana određuju se zadaci, 
sastav i rukovodilac, rok za izvršenje zadataka i druga pitanja koja su značajna 
za rad tehničke komisije.
Tehnička komisija bez odlaganja dostavlja Ministarstvu 
mišljenje o ispunjenosti zahteva iz čl. 60g i 60d ovog zakona.
Predsednik tehničke komisije imenuje se iz reda 
zaposlenih ili postavljenih lica u Ministarstvu.
Za članove tehničke komisije mogu biti imenovana lica 
sa visokom stručnom spremom odgovarajuće struke, odnosno smera i odgovarajućim 
stručnim rezultatima, a iz reda:
– zaposlenih ili postavljenih lica u Ministarstvu;
– zaposlenih ili postavljenih lica u drugim organima i 
organizacijama;
– nezavisnih stručnjaka.
Članovi komisije ne mogu biti lica koja su:
– učestvovala u izradi Izveštaja o bezbednosti i Plana 
zaštite od udesa;
– osnivač pravnog lica ili preduzetnik koji je izradio 
Izveštaj o bezbednosti i Plan zaštite od udesa ili zaposleni kod tih lica;
– operater ili zaposleni kod operatera.
*Službeni glasnik RS, broj 36/2009 

Obaveza vođenja evidencije*
*Službeni glasnik RS, broj 36/2009 

Član 60z
Na osnovu Izveštaja o bezbednosti i Obaveštenja 
Ministarstvo utvrđuje i vodi evidenciju o operaterima i seveso postrojenjima, 
odnosno kompleksima sa povećanom verovatnoćom nastanka hemijskog udesa ili sa 
povećanim posledicama tog udesa zbog njihove lokacije, blizine sličnih postrojenja 
ili zbog vrste uskladištenih opasnih materija.
Operateri iz stava 1. ovog člana dužni su da razmenjuju 
informacije koje su neophodne pri izradi Izveštaja o bezbednosti i Plana zaštite 
od udesa, kako bi se u tim dokumentima vodilo računa o prirodi i opsegu 
zajedničke opasnosti od hemijskog udesa.
O operateru, odnosno seveso postrojenju, odnosno 
kompleksu iz stava 1. ovog člana Ministarstvo obaveštava nadležne organe u 
skladu sa propisima kojima se uređuje zaštita i spašavanje, radi izrade eksternih 
planova.
*Službeni glasnik RS, broj 36/2009 

Registar postrojenja i registar prijavljenih udesa*
*Službeni glasnik RS, broj 36/2009 

Član 60i
Na osnovu Izveštaja o bezbednosti i Obaveštenja 
Ministarstvo vodi registar postrojenja, kao i registar udesa koji su prijavljeni. 

*Službeni glasnik RS, broj 36/2009 

Obaveštavanje o udesu*
*Službeni glasnik RS, broj 36/2009 

Član 60j
Operater iz člana 58. ovog zakona dužan je da odmah o 
hemijskom udesu obavesti Ministarstvo, jedinicu lokalne samouprave i organe 
nadležne za postupanje u vanrednim situacijama u skladu sa propisima kojima se 
uređuje zaštita i spašavanje, i to o: okolnostima vezanim za hemijski udes, 
prisutnim opasnim materijama, raspoloživim podacima za procenu posledica 
hemijskog udesa za ljude i životnu sredinu i o preduzetim hitnim merama.
Operater iz stava 1. ovog člana dužan je da obavesti 
nadležne organe o naknadno prikupljenim podacima koji utiču na ranije utvrđene 
činjenice i zaključke.
Operater iz stava 1. ovog člana dužan je da u razumnom 
roku obavesti nadležne organe o planiranim merama za otklanjanje srednjoročnih i 
dugoročnih posledica hemijskog udesa i za sprečavanje nastanka ponovnog udesa. 
Operater iz stava 1. ovog člana dužan je da sprovede 
hitne, srednjoročne i dugoročne mere otklanjanja posledica hemijskog udesa, kao i 
da, nakon izvršene analize svih aspekata hemijskog udesa, dV preporuke za buduće 
preventivne mere.
Ministarstvo vrši nadzor i kontrolu izvršenja obaveza 
operatera iz st. 1 – 4. ovog člana.
*Službeni glasnik RS, broj 36/2009 

Obaveze nadležnih organa 
Član 61. 
Državni organi, organi autonomne pokrajine i jedinica 
lokalne samouprave, na osnovu nadležnosti iz propisa kojima se uređuje zaštita i 
spašavanje, donose eksterne planove, koji su sastavni deo planova za reagovanje u 
vanrednim situacijama.
*Službeni glasnik RS, broj 36/2009 

Obaveštenje o operaterima, odnosno seveso 
postrojenjima, odnosno kompleksima čije aktivnosti mogu izazvati hemijski udes sa 
prekograničnim efektima*
*Službeni glasnik RS, broj 36/2009 

Član 61a
Ministarstvo na osnovu Izveštaja o bezbednosti iz 
člana 60. ovog zakona utvrđuje operatere i seveso postrojenja, odnosno komplekse 
čije aktivnosti mogu izazvati hemijski udes sa prekograničnim efektima i o tome 
obaveštava u što kraćem roku, a najkasnije kada obaveštava domaću javnost, 
nadležni organ zemlje koja može biti pogođena posledicama tog udesa.
Ministarstvo vodi evidenciju o operaterima i seveso 
postrojenjima, odnosno kompleksima iz stava 1. ovog člana.
Ako nadležni organ druge zemlje smatra da obaveštenje iz 
stava 1. ovog člana ne sadrži sva seveso postrojenja, odnosno komplekse čije 
aktivnosti mogu izazvati hemijski udes sa posledicama u njegovoj zemlji tražiće od 
Ministarstva dodatne podatke.
Ako Ministarstvo zaključi da je zahtev nadležnog organa 
druge zemlje neosnovan obavestiće ga o svom stavu.
Ako se ne postigne saglasnost sa nadležnim organom 
zainteresovane zemlje ovo pitanje rešiće se u skladu sa međunarodnim ugovorom koji 
obavezuje Republiku Srbiju.
Ministarstvo obaveštava nadležni organ druge zemlje o 
svim bitnim činjenicama iz Izveštaja o bezbednosti o seveso postrojenju, odnosno 
kompleksu čije aktivnosti mogu dovesti do nastanka hemijskog udesa sa 
prekograničnim posledicama, kao i o svim bitnim činjenicama iz Plana zaštite od 
udesa tog postrojenja, odnosno kompleksa.
Ministar propisuje postupak obaveštavanja, odnosno 
razmene podataka o seveso postrojenju, odnosno kompleksu čije aktivnosti mogu 
dovesti do nastanka hemijskog udesa sa prekograničnim efektima.
*Službeni glasnik RS, broj 36/2009 

Obaveza dostavljanja obaveštenja nadležnog organa druge 
zemlje*
*Službeni glasnik RS, broj 36/2009 

Član 61b
Obaveštenje dobijeno od nadležnog organa druge zemlje o 
seveso postrojenju, odnosno kompleksu čije aktivnosti mogu prouzrokovati hemijski 
udes sa efektima na teritoriji Republike Srbije, Ministarstvo dostavlja domaćim 
organima čija je nadležnost određena propisima kojima se uređuje zaštita i 
spašavanje radi izrade eksternih planova.
Obaveštenje u slučaju hemijskog udesa ili neposredne 
opasnosti od hemijskog udesa koji može prouzrokovati prekogranične efekte, kao i 
eventualna uzajamna pomoć uređeni su propisima o zaštiti i spašavanju.
*Službeni glasnik RS, broj 36/2009 

Izuzeci od primene*
*Službeni glasnik RS, broj 36/2009 

Član 61v
Odredbe člana 38. i čl. 58. do 61b ovog zakona neće se 
primenjivati na: vojna postrojenja; udese izazvane jonizujućim zračenjem; transport 
opasnih materija u drumskom, železničkom, vodnom, vazdušnom i morskom 
saobraćaju, odnosno transport izvan kompleksa obuhvaćenih ovim zakonom, 
uključujući utovar i istovar odnosno transport od i do drugih prevoznih sredstava 
na dokovima, pristaništima ili ranžirnim stanicama; transport opasnih materija 
cevovodima uključujući i pumpne stanice, a izvan seveso postrojenja, odnosno 
kompleksa obuhvaćenih ovim zakonom; udese pri istraživanju i eksploataciji 
mineralnih sirovina, osim ako se sirovine hemijski i termički prerađuju ili 
skladište, a sadrže opasne materije u propisanim količinama; lokacije deponija 
otpadnih materija, izuzev aktivnih otpadnih jalovišta uključujući veštačka 
jezera, nasipe i brane, koje sadrže opasne materije, a naročito koje potiču od 
hemijske i termičke obrade minerala.
*Službeni glasnik RS, broj 36/2009 

Proglašavanje stanja ugroženosti 
Član 62. 
U slučaju udesa, zavisno od njegovog obima, unutar ili 
van postrojenja i procene posledica koje mogu izazvati direktnu ili odloženu 
opasnost po ljudsko zdravlje i životnu sredinu, proglašava se stanje ugroženosti 
životne sredine i obaveštava javnost o preduzetim merama. 
Stanje ugroženosti životne sredine iz stava 1. ovog 
člana proglašava Ministarstvo, odnosno organ autonomne pokrajine, odnosno organ 
jedinice lokalne samouprave. 
Za udese sa prekograničnim efektima stanje ugroženosti 
životne sredine proglašava Vlada. 
Preduzimanje sanacionih mera i supsidijarna 
odgovornost 
Član 63. 
Radi sprečavanja daljeg širenja zagađenja prouzrokovanog 
udesom, pravno i fizičko lice odmah preduzima mere sanacije prema planovima 
zaštite o svom trošku. 
Ako se naknadno utvrdi zagađivač koji je odgovoran za 
udes, organ koji je snosio troškove otklanjanja posledica zagađivanja životne 
sredine zahteva naknadu troškova. 
4. Programi i planovi 
Nacionalni program 
Član 64. 
Planiranje i upravljanje zaštitom životne sredine 
obezbeđuje se i ostvaruje sprovođenjem Nacionalnog programa zaštite životne 
sredine (u daljem tekstu: Nacionalni program) koji donosi Vlada na period od 
najmanje deset godina.
Nacionalni program iz stava 1. ovog člana obezbeđuje 
integralnu zaštitu životne sredine i sadrži naročito: 
1) opis i ocenu stanja životne sredine; 

2) osnovne ciljeve i kriterijume za sprovođenje zaštite 
životne sredine u celini, po oblastima i prostornim celinama sa prioritetnim 
merama zaštite; 
3) uslove za primenu najpovoljnijih privrednih, 
tehničkih, tehnoloških, ekonomskih i drugih mera za održivi razvoj i upravljanje 
zaštitom životne sredine; 
4) dugoročne i kratkoročne mere za sprečavanje, 
ublažavanje i kontrolu zagađivanja; 
5) nosioce, način i dinamiku realizacije; 

6) sredstva za realizaciju. 
Nacionalni program realizuje se akcionim i sanacionim 
planovima koje donosi Vlada za period od pet godina. 
Ministarstvo jedanput u dve godine, u saradnji sa 
drugim nadležnim ministarstvima, priprema izveštaj o realizaciji Nacionalnog 
programa i podnosi ga Vladi.
Nacionalni program objavljuje se u "Službenom glasniku 
Republike Srbije".
*Službeni glasnik RS, broj 36/2009 

Akcioni plan 
Član 65.
Akcioni plan je kratkoročni instrument za 
implementaciju Nacionalnog programa.
Akcionim planom razrađuju se regulatorne i 
institucionalne aktivnosti, aktivnosti monitoringa, studije, izrada projektne 
dokumentacije, ekonomskih i finansijskih instrumenata, informisanje, obrazovanje, 
rukovođenje i kapitalne investicije.
*Službeni glasnik RS, broj 36/2009 

Sanacioni plan 
Član 66.
Sanacioni plan donosi se kada zagađenje na određenom 
prostoru prevazilazi efekte mera koje se preduzimaju, odnosno kada je ugrožen 
kapacitet životne sredine ili postoji rizik od trajnog narušavanja kvaliteta ili 
štete u životnoj sredini. 
Sanacioni plan Vlada donosi u slučaju: 

1) kada nivo i obim degradacije životne sredine 
prevazilazi sanacione mogućnosti autonomne pokrajine, odnosno jedinice lokalne 
samouprave; 
2) kada je odgovorni subjekt nepoznat, a zagađenost 
životne sredine izaziva štetne posledice preko granica Republike Srbije; 

3) kada je odgovorni subjekat van jurisdikcije 
Republike Srbije, a zagađenost životne sredine izaziva štetne posledice na 
njenoj teritoriji; 
4) kada zagađenost životne sredine ugrožava područje 
od izuzetnog značaja za Republiku Srbiju ili na njemu izaziva štetne posledice; 

5) kada je potrebno preduzeti hitne i interventne 
mere u vanrednim slučajevima. 
Ako se naknadno utvrdi zagađivač koji je odgovoran za 
zagađivanje, organ koji je snosio troškove sanacije životne sredine zahteva 
naknadu troškova. 
U sanacionom planu Vlade navode se propisi o državnoj 
pomoći za sanaciju kontaminiranih lokacija i drugi propisi o državnoj pomoći 
koji su potrebni za primenu propisa o državnoj pomoći za sanaciju kontaminiranih 
lokacija.
U slučaju prekoračenja propisanih nivoa emisija i 
drugih aktivnosti koje su dovele do degradacije životne sredine, zagađivač je 
dužan da o svom trošku uradi i realizuje sanacioni plan. 
*Službeni glasnik RS, broj 36/2009 

**Službeni glasnik RS, broj 14/2016
Sadržina planova 
Član 67.
Akcioni i sanacioni planovi sadrže naročito: stanje, 
mere, procenu uticaja na zdravlje ljudi u slučaju ugrožene životne sredine, 
nosioce, način, dinamiku i sredstva za realizaciju plana. 
Akcione i sanacione planove priprema Ministarstvo sa 
ministarstvima nadležnim za odgovarajuću oblast. 
Programi i planovi autonomne pokrajine i jedinice 
lokalne samouprave 
Član 68. 
Autonomna pokrajina i jedinica lokalne samouprave 
donose program zaštite životne sredine na svojoj teritoriji, odnosno lokalne 
akcione i sanacione planove, u skladu sa Nacionalnim programom i planovima iz 
čl. 65. i 66. ovog zakona i svojim interesima i specifičnostima. 

Dve ili više jedinica lokalne samouprave donose 
zajednički program zaštite životne sredine radi smanjenja negativnih uticaja na 
životnu sredinu ili iz razloga ekonomičnosti (zajedničko upravljanje otpadom, 
otpadnim vodama i sl). 
IV. PRAĆENJE STANJA ŽIVOTNE SREDINE 

1. Monitoring 
Obezbeđenje monitoringa 
Član 69. 
Republika Srbija, autonomna pokrajina i jedinica 
lokalne samouprave u okviru svoje nadležnosti utvrđene zakonom obezbeđuju 
kontinualnu kontrolu i praćenje stanja životne sredine (u daljem tekstu: 
monitoring), u skladu sa ovim i posebnim zakonima. 
Monitoring je sastavni deo jedinstvenog informacionog 
sistema životne sredine. 
Vlada donosi programe monitoringa na osnovu posebnih 
zakona.
Autonomna pokrajina, odnosno jedinica lokalne 
samouprave donosi program monitoringa na svojoj teritoriji koji mora biti u 
skladu sa programom iz stava 3. ovog člana. 
Republika Srbija, autonomna pokrajina i jedinica 
lokalne samouprave obezbeđuju finansijska sredstva za obavljanje monitoringa. 

*Službeni glasnik RS, broj 36/2009 

Sadržina i način vršenja monitoringa 

Član 70. 
Monitoring se vrši sistematskim praćenjem vrednosti 
indikatora, odnosno praćenjem negativnih uticaja na životnu sredinu, stanja 
životne sredine, mera i aktivnosti koje se preduzimaju u cilju smanjenja negativnih 
uticaja i podizanja nivoa kvaliteta životne sredine.
Vlada utvrđuje kriterijume za određivanje broja i 
rasporeda mernih mesta, mrežu mernih mesta, obim i učestalost merenja, 
klasifikaciju pojava koje se prate, metodologiju rada i indikatore zagađenja 
životne sredine i njihovog praćenja, rokove i način dostavljanja podataka, na osnovu 
posebnih zakona.
*Službeni glasnik RS, broj 36/2009 

Ovlašćena organizacija 
Član 71. 
Monitoring može da obavlja i ovlašćena organizacija 
ako ispunjava uslove u pogledu kadrova, opreme, prostora, akreditacije za merenje 
datog parametra i SRPS standarda u oblasti uzorkovanja, merenja, analiza i 
pouzdanosti podataka, u skladu sa zakonom. 
Brisani su raniji st. 2, 3. i 4. (vidi član 40. 
Zakona – 36/2009-144).  
*Službeni glasnik RS, broj 36/2009 

Monitoring zagađivača 
Član 72.
Operater postrojenja, odnosno kompleksa koje predstavlja 
izvor emisija i zagađivanja životne sredine dužan je da, u skladu sa zakonom, 
preko nadležnog organa, ovlašćene organizacije ili samostalno, ukoliko ispunjava 
uslove propisane zakonom, obavlja monitoring, odnosno da:
1) prati indikatore emisija, odnosno indikatore 
uticaja svojih aktivnosti na životnu sredinu, indikatore efikasnosti primenjenih 
mera prevencije nastanka ili smanjenja nivoa zagađenja;
2) obezbeđuje meteorološka merenja za velike 
industrijske komplekse ili objekte od posebnog interesa za Republiku Srbiju, 
autonomnu pokrajinu ili jedinicu lokalne samouprave. 
Zagađivač je dužan da izradi plan obavljanja 
monitoringa, da vodi redovnu evidenciju o monitoringu i da dostavlja izveštaje, u 
skladu sa ovim zakonom.
Vlada utvrđuje vrste aktivnosti i drugih pojava koje 
su predmet monitoringa, metodologiju rada, indikatore, način evidentiranja, 
rokove dostavljanja i čuvanja podataka, na osnovu posebnih zakona. 

Zagađivač planira i obezbeđuje finansijska sredstva za 
obavljanje monitoringa, kao i za druga merenja i praćenje uticaja svoje aktivnosti 
na životnu sredinu.
*Službeni glasnik RS, broj 36/2009 

Dostavljanje podataka 
Član 73.
Državni organi, odnosno organizacije, organi 
autonomne pokrajine i jedinice lokalne samouprave, ovlašćene organizacije i 
zagađivači dužni su da podatke iz monitoringa iz čl. 70. i 72. ovog zakona 
dostavljaju Agenciji za zaštitu životne sredine na propisan način. 

2. Informacioni sistem i način dostavljanja podataka 

Informacioni sistem 
Član 74. 
Radi efikasnog identifikovanja, klasifikovanja, obrade, 
praćenja i evidencije prirodnih vrednosti i upravljanja životnom sredinom u 
Republici Srbiji uspostavlja se i vodi informacioni sistem zaštite životne 
sredine (u daljem tekstu: informacioni sistem). 
Informacioni sistem obezbeđuje formiranje, 
klasifikovanje, obradu, održavanje, prezentaciju i distribuciju numeričkih, 
opisnih i prostornih baza podataka o: kvalitetu medijuma životne sredine, 
praćenju stanja i zaštiti životne sredine, zakonodavnim, administrativnim i 
organizacionim i strateškim merama, naučno-tehničkim informacijama o planskim 
merama prevencije i razmenu informacija sa drugim informacionim sistemima i dr. 

Informacioni sistem vodi Agencija za zaštitu životne 
sredine. 
Informacioni sistem obezbeđuje pristup drugim 
informacionim sistemima i harmonizaciju svih relevantnih informacija i podataka 
na nacionalnom i međunarodnom nivou. 
Agencija za zaštitu životne sredine uspostavlja i vodi 
Nacionalni metaregistar za informacije o životnoj sredini (u daljem tekstu: 
Nacionalni metaregistar) koji je sastavni deo informacionog sistema.
Nacionalni metaregistar je elektronska baza podataka i 
portal ka postojećim bazama i dokumentima sa informacijama iz oblasti životne 
sredine različitih organa i organizacija.
Organi javne vlasti dužni su da, u skladu sa zakonom, 
najmanje jednom godišnje ili po potrebi, na zahtev Ministarstva, ažuriraju podatke 
u Nacionalnom metaregistru.
Agencija za zaštitu živtne sredine je dužna da 
obezbedi i održava sredstva za obradu informacija o životnoj sredini.
Organi javne vlasti iz stava 7. ovog člana odgovaraju 
za tačnost ažuriranih podataka.
Vlada bliže propisuje sadržinu i način vođenja 
informacionog sistema, metodologiju, strukturu, zajedničke osnove, kategorije i 
nivoe sakupljanja podataka, kao i sadržinu informacija o kojima se redovno i 
obavezno obaveštava javnost. 
*Službeni glasnik RS, broj 36/2009 

**Službeni glasnik RS, broj 14/2016
Registri izvora zagađivanja životne sredine
*Službeni glasnik RS, broj 36/2009 

Član 75.
Radi praćenja kvalitativnih i kvantitativnih promena u 
životnoj sredini i preduzimanja mera zaštite u životnoj sredini 
vode se 
nacionalni i lokalni registri izvora zagađivanja životne sredine u skladu sa 
ovim zakonom. 
Nacionalni registar izvora zagađivanja životne 
sredine vodi Agencija za zaštitu životne sredine. 
Lokalni registar izvora zagađivanja životne sredine 
vodi nadležni organ jedinice lokalne samouprave.
Ministar po pribavljenom mišljenju ministra nadležnog za 
poslove vodoprivrede i rudarstva i energetike, propisuje metodologiju za izradu 
nacionalnog i lokalnog registra izvora zagađivanja, kao i metodologiju za vrste, 
načine i rokove prikupljanja podataka.
Zagađivač je dužan da o svom trošku dostavlja 
propisane podatke na način i u rokovima utvrđenim u skladu sa zakonom. 

*Službeni glasnik RS, broj 36/2009 

Кontrola dostavljanja podataka i kontrola 
tačnostidostavljenih podataka za Nacionalni registar izvorazagađivanja
*Službeni glasnik RS, broj 14/2016
Član 75a
Agencija za zaštitu životne sredine, samostalno ili u 
saradnji sa nadležnom inspekcijskom službom, vrši kontrolu dostavljanja podataka za 
Nacionalni registar izvora zagađivanja životne sredine i kontrolu tačnosti 
dostavljenih podataka.
Agencija inicira pokretanje prekršajnih postupaka 
protiv obveznika izveštavanja za Nacionalni registar izvora zagađivanja, koji nisu 
dostavili potrebne podatke, nisu dostavili potrebne podatke na propisan način i 
u zakonskom roku, ili su dostavili netačne podatke.
*Službeni glasnik RS, broj 14/2016
3. Izveštaj o stanju životne sredine 

Izveštaj o stanju životne sredine 

Član 76. 
Vlada jedanput godišnje podnosi Narodnoj skupštini 
izveštaj o stanju životne sredine u Republici Srbiji. 
Agencija za zaštitu životne sredine izrađuje izveštaj 
iz stava 1. ovog člana na osnovu prikupljenih i dostupnih podataka i informacija 
najkasnije do 31. maja tekuće godine.
Nadležni organ autonomne pokrajine, odnosno nadležni 
organ jedinice lokalne samouprave dužan je da Agenciji za zaštitu životne 
sredine tromesečno dostavlja podatke za izradu izveštaja iz stava 1. ovog člana i 
to za prvo, drugo i treće tromesečje najkasnije u roku od dva meseca po isteku 
tromesečja, a za poslednje tromesečje do 31. januara.
Izveštaji o stanju životne sredine objavljuju se u 
službenim glasilima Republike Srbije, autonomne pokrajine i jedinice lokalne 
samouprave. 
*Službeni glasnik RS, broj 36/2009 

**Službeni glasnik RS, broj 14/2016
Sadržaj izveštaja o stanju životne sredine 

Član 77. 
Izveštaj iz člana 76. ovog zakona sadrži naročito 
podatke o: 
1) stanju i promenama stanja u životnoj sredini na 
osnovu podataka i informacija dobijenih praćenjem odgovarajućih indikatora;
2) sprovođenju Strategije, Nacionalnog programa i 
akcionih planova; 
3) sanacionim planovima i drugim preduzetim merama; 

4) finansiranju sistema zaštite životne sredine; 

5) brisana je (vidi član 44. Zakona – 36/2009-144); 
 

6) drugim podacima značajnim za upravljanje prirodnim 
vrednostima i zaštitom životne sredine. 
*Službeni glasnik RS, broj 36/2009 

V. INFORMISANJE I UČEŠĆE JAVNOSTI 

Pristup informacijama
Član 78. 
Državni organi, organi autonomne pokrajine, organi 
jedinice lokalne samouprave i ovlašćene i druge organizacije dužni su da 
redovno, blagovremeno, potpuno i objektivno, obaveštavaju javnost o stanju 
životne sredine, odnosno o pojavama koje se prate u okviru monitoringa 
nivoa 
zagađujuće materije i emisije, kao i merama upozorenja ili razvoju zagađenja koja 
mogu predstavljati opasnost za život i zdravlje ljudi, u skladu sa ovim zakonom i 
drugim propisima. 
Pristup informacijama o životnoj sredini ostvaruje se 
u skladu sa zakonom kojim se uređuje pristup informacijama od javnog značaja.
U slučaju kada se zahtev odnosi na informacije iz 
člana 3. stav 1. tačka 33a) podtačka (2) ovog zakona, a u vezi sa procedurama 
merenja, uključujući analize, uzorkovanje i pred-tretman uzoraka, koje su korišćene 
u prikupljanju informacija, organ javne vlasti, uz obaveštenje o internet adresi na 
kojoj su informacije dostupne, tražiocu/podnosiocu zahteva dostavlja i obaveštenje 
o standardnoj proceduri koja je korišćena.
U slučaju kada organ javne vlasti iz tehničkih razloga 
nije u mogućnosti da informaciju o životnoj sredini dostavi u obliku ili formatu 
u kome je tražena, dostaviće je u drugom obliku ili formatu, uz navođenje razloga 
za takvo postupanje.
Organi javne vlasti su dužni da čuvaju informacije o 
životnoj sredini kojima raspolažu ili koje se čuvaju u njihovo ime, u obliku ili 
formatu koje je moguće lako reprodukovati i koji su dostupni preko kompjuterskih 
telekomunikacija ili drugih elektronskih sredstava.
*Službeni glasnik RS, broj 36/2009 

**Službeni glasnik RS, broj 14/2016
Član 79.  
Brisan je (vidi član 18. Zakona - 14/2016-3)
Širenje informacija o životnoj sredini
*Službeni glasnik RS, broj 14/2016
Član 80.
Organi javne vlasti su dužni da preduzimaju sve 
neophodne mere i obezbede da se informacije o životnoj sredini koje poseduju ili 
se čuvaju u njihovo ime aktivno i sistematski šire javnosti, posebno putem 
sredstava kompjuterske telekomunikacione i/ili elektronske tehnologije.
Organi javne vlasti su dužni da obezbede da 
informacije o životnoj sredini postanu postepeno dostupne u vidu elektronskih 
baza podataka koje su lako dostupne javnosti putem javnih telekomunikacionih 
mreža.
Organi javne vlasti su dužni da redovno ažuriraju i 
redovno objavljuju odnosno šire informacije o životnoj sredini, a posebno:
1) tekstove međunarodnih ugovora i sporazuma, kao i 
propise u oblasti zaštite životne sredine ili u vezi sa njom;
2) strategije, planove, programe i druga dokumenta 
koja se odnose na životnu sredinu;
3) izveštaje o sprovođenju propisa iz oblasti zaštite 
životne sredine, uključujući sprovođenje međunarodnih ugovora, strateških 
dokumenata, planova i programa u oblasti zaštite životne sredine, kada su ih 
organi javne vlasti pripremili ili ih čuvaju u elektronskom obliku;
4) izveštaje o stanju životne sredine;
5) podatke koji se dobijaju na osnovu monitoringa 
aktivnosti koje utiču ili mogu uticati na životnu sredinu;
6) dozvole i ovlašćenja za obavljanje aktivnosti koje 
imaju značajan uticaj na životnu sredinu;
7) ugovore koji su zaključeni u cilju zaštite životne 
sredine;
8) studije o proceni uticaja na životnu sredinu i 
procene rizika koje se odnose na činioce životne sredine, kao i odluke koje se 
donose u sve tri faze postupka procene uticaja.
Organ javne vlasti je dužan da bez odlaganja obavesti 
javnost putem sredstava javnog informisanja ili na drugi odgovarajući način o 
postojanju opasnosti po život i zdravlje ljudi, životnu sredinu ili materijalna 
dobra, bez obzira da li je opasnost prouzrokovana ljudskom aktivnošću ili je 
posledica prirodnih pojava.
U slučaju nepostupanja ili neadekvatnog i 
neblagovremenog postupanja u skladu sa obavezom iz stava 4. ovog člana, organi 
javne vlasti odgovaraju po opštim pravilima za naknadu štete.
*Službeni glasnik RS, broj 14/2016
Učešće javnosti u odlučivanju 
Član 81.
Javnost i zainteresovana javnost ima pravo da, u 
skladu sa zakonom, učestvuje u postupku donošenja odluka o:
1) strateškoj proceni uticaja planova i programa na 
životnu sredinu;
2) proceni uticaja projekata čija realizacija može 
dovesti do zagađivanja životne sredine ili predstavlja rizik po životnu sredinu i 
zdravlje ljudi;
3) odobravanju rada novih, odnosno postojećih 
postrojenja;
4) izradi, izmeni, dopuni, pregledu i usvajanju planova 
kvaliteta vazduha, regionalnih i lokalnih planova upravljanja otpadom, odnosno 
planova upravljanja opasnim otpadom, nacionalnog plana za upravljanje otpadom, 
programa prevencije otpada, akcionih planova zaštite od buke u životnoj sredini, 
kao i plana zaštite voda od zagađivanja.
Učešće javnosti u pogledu strateške procene uticaja 
obezbeđuje se u okviru izlaganja prostornog i urbanističkog plana, odnosno drugog 
plana ili programa iz člana 35. ovog zakona na javni uvid.
Učešće javnosti u odlučivanju o proceni uticaja 
projekata na životnu sredinu sprovodi se u okviru javne prezentacije projekta i 
javne rasprave.
Učešće javnosti u odlučivanju o puštanju u rad novih, 
odnosno postojećih postrojenja sprovodi se u toku izdavanja dozvole za integrisano 
sprečavanje i kontrolu zagađivanja.
Vlada propisuje postupak učešća javnosti u postupku 
donošenja odluka o izradi, izmeni, dopuni, pregledu i usvajanju planova i programa 
iz stava 1. tačka 4) ovog člana.
*Službeni glasnik RS, broj 14/2016
Pravo na pravdu
*Službeni glasnik RS, broj 36/2009 

Član 81a
Zainteresovana javnost u postupku ostvarivanja prava 
na zdravu životnu sredinu kao stranka ima pravo da pokreće postupak 
preispitivanja odluke pred nadležnim organom, odnosno sudom, u skladu sa zakonom. 
*Službeni glasnik RS, broj 36/2009 

Ograničenje učešća javnosti u odlučivanju 

Član 82. 
Vlada može radi zaštite interesa odbrane i 
bezbednosti zemlje ograničiti učešće javnosti u donošenju odluka iz člana 81. ovog 
zakona. 
VI. EКONOMSКI INSTRUMENTI 
Finansiranje zaštite životne sredine 

Član 83.
Republika Srbija, odnosno autonomna pokrajina, 
odnosno jedinica lokalne samouprave, u okviru svojih ovlašćenja obezbeđuju 
finansiranje i ostvarivanje ciljeva zaštite životne sredine, u skladu sa ovim 
zakonom. 
Sredstva za zaštitu životne sredine mogu se 
obezbeđivati i putem donacija, kredita, sredstava međunarodne pomoći, sredstava 
stranih ulaganja namenjenih za zaštitu životne sredine, sredstava iz instrumenata, 
programa i fondova EU, UN i međunarodnih organizacija.
*Službeni glasnik RS, broj 36/2009 

1. Vrste ekonomskih instrumenata 

1.1. Naknada za korišćenje prirodnih vrednosti 

Član 84.
Кorisnik prirodne vrednosti plaća naknadu za 
korišćenje prirodnih vrednosti i snosi troškove sanacije i rekultivacije 
degradiranog prostora, u skladu sa posebnim zakonom. 
Sredstva ostvarena od naknade iz stava 1. ovog člana, 
prihod su budžeta Republike i budžeta autonomne pokrajine, odnosno jedinice 
lokalne samouprave, u skladu sa posebnim zakonom.
*Službeni glasnik RS, broj 36/2009 

1.2. Naknada za zagađivanje životne sredine 

Član 85.
Prestao je da važi (vidi 
član 278. Zakona - 95/2018-267)  

Područja od posebnog interesa*
*Službeni glasnik RS, broj 36/2009 

Član 85a
Na predlog ministarstva nadležnog za pitanja životne 
sredine, Vlada utvrđuje područja od posebnog državnog interesa u oblasti zaštite 
životne sredine.
Vlada propisuje kriterijume za utvrđivanje područja od 
posebnog državnog interesa iz stava 1. 
Prestali su da važe raniji st. 3. i 4. (vidi član 
278. Zakona - 95/2018-267)
*Službeni glasnik RS, broj 36/2009 

Povraćaj, oslobađanje ili smanjenje naknade za 
zagađivanje životne sredine 
Član 86.
Prestao je da važi (vidi 
član 278. Zakona - 95/2018-267)  

Naknada za zaštitu i unapređivanje životne sredine*
*Službeni glasnik RS, broj 36/2009 

Član 87.
Prestali su da važe raniji st. 1. i 2. (vidi član 
278. Zakona - 95/2018-267)
Naknada iz stava 1. ovog člana propisuje se po osnovu:
1) i 2) prestale su da važe (vidi član 278. Zakona - 
95/2018-267)
3) transporta nafte i naftnih derivata, kao i 
sirovina, proizvoda i poluproizvoda hemijskih i drugih opasnih materija iz 
industrije ili za industriju na teritoriji jedinice lokalne samouprave sa 
statusom ugrožene životne sredine na području od značaja za Republiku Srbiju.
Prestali su da važe raniji st. 4. i 5. (vidi član 
278. Zakona - 95/2018-267)
Obveznici plaćanja naknade iz stava 3. tačka 3) ovog 
člana su vlasnici teretnih vozila, odnosno pravna i fizička lica koja obavljaju 
transport nafte i naftnih derivata, kao i sirovina, proizvoda i poluproizvoda 
hemijskih i drugih opasnih materija iz industrije ili za industriju na 
teritoriji jedinice lokalne samouprave sa statusom ugrožene životne sredine na 
području od značaja za Republiku Srbiju. 
Prestali su da važe raniji st. 7-11. (vidi član 278. 
Zakona - 95/2018-267)
*Službeni glasnik RS, broj 36/2009 

NAPOMENA IZDAVAČA: Odredbe člana 87. stav 3. tačka 3) 
i stav 6. Zakona prestaju da važe 1. marta 2019. godine (vidi član 278. Zakona - 
95/2018-267).
Obezbeđenje plaćanja naknada 
Član 88.
Prestao je da važi (vidi 
član 278. Zakona - 95/2018-267)  

1.3. Sredstva budžeta i međunarodne finansijske pomoći 

Sredstva za finansiranje zaštite životne sredine*
*Službeni glasnik RS, broj 14/2016
Član 89.
Finansiranje zaštite životne sredine vrši se primenom 
načela „korisnik plaća”, „zagađivač plaća” i načela „odgovornosti”.
Sredstva za finansiranje zaštite životne sredine u 
Republici Srbiji obezbeđuju se iz sredstava budžeta Republike Srbije, budžeta 
autonomne pokrajine i jedinice lokalne samouprave, sredstava drugih država, 
međunarodnih organizacija, finansijskih institucija i tela, kao i domaćih i 
stranih pravnih i fizičkih lica, fondova Evropske unije i drugih međunarodnih 
fondova, donacija, poklona, priloga, pomoći i dr.
Sredstva fondova Evropske unije iz stava 2. ovog člana 
koriste se za finansiranje projekata u skladu sa akreditovanim sistemom upravljanja 
fondovima Evropske unije.
Finansiranje infrastrukturnih projekata vrši se na 
osnovu jedinstvene liste prioritetnih projekata, u skladu sa metodologijom za 
selekciju i prioritizaciju infrastrukturnih projekata.
*Službeni glasnik RS, broj 14/2016
1.4. Zeleni fond Republike Srbije
*Službeni glasnik RS, broj 14/2016
Zeleni fond Republike Srbije*
*Službeni glasnik RS, broj 14/2016
Član 90.
Zeleni fond Republike Srbije osniva se kao budžetski 
fond radi evidentiranja sredstava namenjenih finansiranju pripreme, sprovođenja i 
razvoja programa, projekata i drugih aktivnosti u oblasti očuvanja, održivog 
korišćenja, zaštite i unapređivanja životne sredine.
Budžetski fond se osniva na neodređeno vreme, u skladu 
sa zakonom kojim se uređuje budžetski sistem.
Budžetskim fondom upravlja Ministarstvo.
*Službeni glasnik RS, broj 14/2016
Sredstva Zelenog fonda Republike Srbije*
*Službeni glasnik RS, broj 14/2016
Član 90a
Sredstva za finansiranje aktivnosti iz člana 90. stav 
1. ovog zakona obezbeđuju se iz:
1) aproprijacija u budžetu Republike Srbije za tekuću 
godinu;
2) donacija i kredita;
3) drugih javnih prihoda.
*Službeni glasnik RS, broj 14/2016
Dodela sredstava*

*Službeni glasnik RS, broj 14/2016
Član 90b
Sredstva Zelenog fonda Republike Srbije dodeljuju se 
korisnicima sredstava u svrhu finansiranja zaštite i unapređivanja životne 
sredine, a na osnovu javnog konkursa koji objavljuje Ministarstvo.
Izuzetno od stava 1. ovog člana, sredstva Zelenog 
fonda Republike Srbije dodeljuju se korisnicima sredstava bez sprovođenja javnog 
konkursa u slučaju finansiranja aktivnosti iz 
člana 90v tač. 5a), 16) i 21) ovog zakona.
Кorisnici iz stava 1. ovog člana su pravna i fizička 
lica sa sedištem, odnosno prebivalištem na teritoriji Republike Srbije koja 
ispunjavaju uslove za dodelu sredstava na osnovu javnog konkursa iz stava 1. ovog 
člana.
Ugovor o dodeli sredstava zaključuje Ministarstvo sa 
korisnicima sredstava.
Ministarstvo prati, analizira i vrši nadzor nad 
realizacijom projekata i korišćenjem sredstava.
Vlada propisuje bliže uslove koje moraju da ispunjavaju 
korisnici sredstava, uslove i način raspodele sredstava, kriterijume i merila za 
ocenjivanje zahteva za raspodelu sredstava, način praćenja korišćenja sredstava i 
ugovorenih prava i obaveza, kao i druga pitanja od značaja za dodeljivanje i 
korišćenje sredstava Zelenog fonda Republike Srbije.
Ministar propisuje bliže uslove za dodelu i korišćenje 
sredstava Zelenog fonda Republike Srbije.
*Službeni glasnik RS, broj 14/2016
**Službeni glasnik RS, broj 76/2018
Кorišćenje sredstava*
*Službeni glasnik RS, broj 14/2016
Član 90v
Кorišćenje sredstava Zelenog fonda Republike Srbije 
vrši se u skladu sa zakonom, nacionalnim programom zaštite životne sredine i 
strateškim dokumentima, kao i listom prioritetnih infrastrukturnih projekata u 
oblasti životne sredine, i to za:
1) zaštitu, očuvanje i poboljšanje kvaliteta vazduha, 
vode, zemljišta i šuma, kao i smanjenje uticaja klimatskih promena i preduzimanje 
mera adaptacije, uključujući zaštitu ozonskog omotača;
2) sanaciju odlagališta otpada, smanjenje nastajanja 
otpada, ponovnu upotrebu, tretman, odnosno ponovno iskorišćenje i odlaganje 
otpada;
3) programe, projekte i druge investicione i 
operativne aktivnosti iz oblasti upravljanja otpadom, u skladu sa zakonom kojim se 
uređuje upravljanje otpadom;
4) uvođenje čistije proizvodnje za rad postrojenja i 
obavljanje aktivnosti, kao i za prilagođavanje zahtevima zaštite životne sredine;
5) tehnologije i proizvode koji smanjuju opterećenje i 
zagađenje životne sredine;
5a) za finansiranje nabavki bioloških, biotehničkih i 
hemijskih sredstava i preparata, potrebnih radi suzbijanja štetnih organizama 
(životinjskih, biljnih i dr.), njihovih zajednica i staništa, nosioca virusa, koji 
predstavljaju opasnost po zdravlje ljudi i životnu sredinu;
6) zaštitu i očuvanje biodiverziteta, zbrinjavanje 
povređenih, bolesnih, oduzetih ili zaplenjenih primeraka divlje flore i faune, 
uključujući aktivne mere zaštite kao što su reintrodukcija, repopulacija i 
održavanje staništa;
7) podsticanje održivog korišćenja zaštićenih područja;
8) unapređivanje i izgradnju infrastrukture za zaštitu 
životne sredine, posebno za zaštitu od buke, kao i za izradu strateških karata 
buke i akcionih planova;
9) podsticanje korišćenja obnovljivih resursa;
10) podsticanje ekološki prihvatljivog vida transporta;
11) podsticanje održivog razvoja, osim projekata 
unapređenja energetske efikasnosti;
12) operativni rad i dalji razvoj monitoringa i 
informacionog sistema;
13) unapređenje sistema informisanja o stanju životne 
sredine, praćenje i ocenjivanje stanja životne sredine, kao i uvođenje sistema 
upravljanja životnom sredinom;
14) podsticanje obrazovnih, istraživačkih i razvojnih 
studija, programa, projekata i drugih aktivnosti u oblasti zaštite životne 
sredine, uključujući i demonstracione aktivnosti;
15) finansiranje preventivnih mera radi sprečavanja 
udesa;
16) finansiranje interventnih mera u vanrednim 
okolnostima zagađivanja životne sredine, rekultivaciju i sanaciju zagađenog 
prostora u skladu sa članom 66. ovog zakona;
17) uklanjanje izvora jonizujućih zračenja iz 
radioaktivnih gromobrana i zbrinjavanje napuštenih izvora jonizujućih zračenja 
nepoznatog vlasnika, odnosno korisnika;
18) unapređivanje i izgradnju infrastrukture za zaštitu 
od jonizujućih i nejonizujućih zračenja;
19) rekultivaciju i sanaciju istorijskog zagađenja 
(jalovišta, industrijske deponije i sl.);
20) finansiranje programa ekološkog obrazovanja i jačanja 
javne svesti o pitanjima očuvanja životne sredine i održivog razvoja;
21) pripremu i sufinansiranje projekata koji se 
finansiraju iz pretpristupne pomoći Evropske unije u skladu sa članom 89. st. 3. 
i 4. ovog zakona, kao i nepredviđenih troškova vezanih za realizaciju tih 
projekata;
21a) sufinansiranje projekata koji se finansiraju iz 
međunarodne razvojne pomoći i drugih finansijskih izvora koji zahtevaju 
sufinansiranje;
22) finansiranje nacionalnih kontribucija u skladu sa 
ratifikovanim međunarodnim konvencijama i protokolima;
23) razvoj javno-privatnog partnerstva u aktivnostima 
zaštite i unapređivanja životne sredine;
24) finansiranje drugih aktivnosti u skladu sa zakonom.
Кorisnici sredstava obavezni su da sredstva koriste 
namenski, na način i u rokovima utvrđenim ugovorom o korišćenju sredstava.
Ako korisnik sredstava dodeljena sredstva ne koristi na 
način i za namene utvrđene ugovorom, dužan je da nenamenski utrošena sredstva 
vrati u budžet Republike Srbije, a za nanetu štetu odgovara na način utvrđen 
ugovorom o korišćenju sredstava i u skladu sa opštim pravilima zakona kojim se 
uređuju obligacioni odnosi.
Sredstvima Zelenog fonda Republike Srbije mogu se 
finansirati/sufinansirati i programi, projekti i druge aktivnosti na teritoriji 
Republike Srbije za projekte iz stava 1. ovog člana, ako ih organizuju i 
finansiraju međunarodne organizacije, finansijske institucije i tela ili druga 
pravna lica, kao i ukoliko se organizuju i finansiraju kroz bilateralnu pomoć.
*Službeni glasnik RS, broj 14/2016
**Službeni glasnik RS, broj 76/2018
Vođenje evidencije*
*Službeni glasnik RS, broj 14/2016
Član 90g
Ministarstvo je obavezno da vodi evidenciju obveznika 
plaćanja svih naknada u oblasti zaštite životne sredine.
Evidencija iz stava 1. ovog člana obavezno sadrži 
podatke o: iznosu naknade, dospelosti obaveze, obračunu kamate, izdatim 
opomenama i visini duga, postupcima prinudne naplate i druge podatke.
Obveznik iz stava 1. ovog člana je dužan da prijavi 
Ministarstvu i Agenciji za zaštitu životne sredine prestanak poslovanja, statusne 
promene i/ili promene delatnosti, promenu vlasništva, zakupa ili drugog prava 
obveznika, početak rada novog pojedinačnog izvora zagađivanja, kao i datum 
trajnog zatvaranja postojećeg izvora zagađivanja.
Prijavu iz stava 3. ovog člana obveznik plaćanja 
naknade je dužan da dostavi u roku od 30 dana od dana nastanka promene.
Ministar propisuje sadržinu, izgled i način vođenja 
evidencije iz stava 2. ovog člana.
*Službeni glasnik RS, broj 14/2016
Poslovi Fonda 
Čl. 91. – 99.  
Prestali su da važe (vidi član 33. Zakona – 
72/2009-164)  
Autonomna pokrajina i jedinica lokalne samouprave*

*Službeni glasnik RS, broj 14/2016
Član 100.
Autonomna pokrajina i jedinica lokalne samouprave 
otvaraju budžetski fond u skladu sa zakonom kojim se uređuje budžetski sistem.
Budžetski fond iz stava 1. ovog člana se finansira iz 
prihoda ostvarenih na teritoriji autonomne pokrajine, a za jedinice lokalne 
samouprave po osnovu čl. 85, 85a i 87. ovog zakona i drugih izvora, u skladu sa 
zakonom.
Sredstva budžetskog fonda koriste se za finansiranje 
zaštite i unapređivanje životne sredine, na osnovu utvrđenog programa korišćenja 
sredstava budžetskog fonda koji donosi nadležni organ autonomne pokrajine, 
odnosno jedinice lokalne samouprave u skladu sa akcionim i sanacionim planovima 
iz člana 68. ovog zakona, po prethodno pribavljenoj saglasnosti Ministarstva o 
nameni korišćenja sredstava.
Izveštaj o korišćenju sredstava budžetskog fonda, 
autonomna pokrajina i jedinica lokalne samouprave dostavljaju Ministarstvu 
najkasnije do 31. marta tekuće godine za prethodnu godinu, odnosno na zahtev 
Ministarstva.
Ministar propisuje obrazac programa korišćenja 
sredstava budžetskog fonda i izveštaja o korišćenju sredstava budžetskog fonda, 
način i rokove njihovog dostavljanja.
*Službeni glasnik RS, broj 14/2016
1.5. Ekonomske podsticajne mere 

Vrste podsticajnih mera 
Član 101.
Za pravna i fizička lica koja primenjuju tehnologije, 
proizvode i stavljaju u promet proizvode čiji je uticaj povoljniji od drugih 
sličnih, odnosno koji koriste obnovljive izvore energije (sunce, vetar, biogas i 
dr.), opremu i uređaje koji neposredno služe zaštiti životne sredine, mogu se 
utvrditi poreske, carinske i druge olakšice ili oslobađanja od obaveze plaćanja, 
pod uslovima i na način utvrđen posebnim zakonom. 
Za potrošače koji organizovano vraćaju korišćene i 
neupotrebljive uređaje ili njihove delove, proizvode ili njihovu ambalažu, 
proizvođače plastičnih kesa – tregerica, operatere postrojenja za ponovnu 
upotrebu i ponovno iskorišćenje otpada, sakupljače i druge subjekte u sistemu 
upravljanja otpadom, mogu se utvrditi posebne podsticajne mere: podsticaji, 
subvencije, depoziti i njihovo refundiranje, pod uslovima i na način utvrđen ovim 
i posebnim zakonom.
Vlada propisuje vrstu, visinu, kriterijume, uslove i 
način dodele podsticajnih sredstava i klasifikaciju korisnika podsticajnih 
sredstava iz stava 2. ovog člana u svrhu dodele podsticajnih sredstava, 
uzimajući u obzir klasifikaciju operatera i drugih subjekata upravljanja otpadom 
propisanu zakonom kojim se uređuje upravljanje otpadom.
*Službeni glasnik RS, broj 14/2016
Кorisnici podsticajnih sredstava IPARD fondova
*Službeni glasnik RS, broj 76/2018
Član 101a
Кorisnici koji ostvaruju pravo na IPARD podsticaje iz 
oblasti poljoprivrede i ruralnog razvoja u obavezi su da ispune odgovarajuće 
uslove zaštite životne sredine.
Ministar i ministar nadležan za poslove poljoprivrede i 
ruralnog razvoja, sporazumno propisuju uslove iz stava 1. ovog člana, koje 
moraju ispuniti korisnici IPARD podsticaja.
*Službeni glasnik RS, broj 76/2018
VII. ODGOVORNOST ZA ZAGAĐIVANJE ŽIVOTNE SREDINE 

Obaveze pravnih i fizičkih lica 

Član 102. 
Pravno i fizičko lice dužno je da u obavljanju svoje 
aktivnosti obezbedi zaštitu životne sredine, i to: 
1) primenom i sprovođenjem propisa o zaštiti životne 
sredine; 
2) održivim korišćenjem prirodnih resursa, dobara i 
energije; 
3) uvođenjem energetski efikasnijih tehnologija i 
korišćenjem obnovljivih prirodnih resursa; 
4) upotrebom proizvoda, procesa, tehnologija i prakse 
koji manje ugrožavaju životnu sredinu; 
5) preduzimanjem mera prevencije ili otklanjanja 
posledica ugrožavanja i štete po životnu sredinu; 
6) vođenjem evidencije na propisani način o potrošnji 
sirovina i energije, ispuštanju zagađujućih materija i energije, klasifikaciji, 
karakteristikama i količinama otpada, kao i o drugim podacima i njihovo 
dostavljanje nadležnim organima; 
7) kontrolom aktivnosti i rada postrojenja koji mogu 
predstavljati rizik ili prouzrokovati opasnost po životnu sredinu i zdravlje ljudi; 

8) drugim merama u skladu sa zakonom. 

Mere zaštite životne sredine iz stava 1. ovog člana 
pravno i fizičko lice obavlja samostalno ili preko ovlašćene organizacije. 

Odgovornost za zagađivanje 
Član 103.
Zagađivač koji prouzrokuje zagađenje životne sredine 
odgovara za nastalu štetu po načelu objektivne odgovornosti. 

Za zagađivanje životne sredine odgovorno je i pravno i 
fizičko lice koje je nezakonitim ili nepravilnim delovanjem omogućilo ili 
dopustilo zagađivanje životne sredine. 
Obaveza zagađivača 
Član 104.
Zagađivač koji svojim činjenjem ili nečinjenjem 
prouzrokuje zagađivanje životne sredine dužan je da, bez odlaganja, preduzme mere 
utvrđene planom zaštite od udesa i sanacionim planom, odnosno da preduzme 
neophodne mere radi smanjenja šteta u životnoj sredini ili uklanjanja daljih rizika, 
opasnosti ili sanacije štete u životnoj sredini. 
Ako šteta naneta životnoj sredini ne može da se 
sanira odgovarajućim merama, lice koje je prouzrokovalo štetu odgovorno je za 
naknadu u visini vrednosti uništenog dobra. 
Odgovornost za štetu 
Član 105.
Zagađivač je odgovoran za štetu nanetu životnoj 
sredini i prostoru i snosi troškove procene štete i njenog uklanjanja, a naročito: 

1) troškove hitnih intervencija preduzetih u vreme 
nastanka štete, a neophodnih za ograničavanje i sprečavanje efekata štete po 
životnu sredinu, prostor i zdravlje stanovništva; 
2) direktne i indirektne troškove sanacije, 
ustanovljavanja novog stanja ili obnavljanja prethodnog stanja životne sredine i 
prostora, kao i monitoring efekata sanacije i efekata štete po životnu sredinu; 

3) troškove sprečavanja nastanka iste ili slične štete 
po životnu sredinu i prostor; 
4) troškove naknade licima direktno ugroženim štetom 
po životnu sredinu i prostor.

Zagađivač je dužan da pruži finansijske ili druge 
vrste garancija za obezbeđenje plaćanja naknade troškova iz stava 1. ovog člana, u 
toku i posle obavljanja aktivnosti. 
Vlada propisuje vrstu garancija iz stava 2. ovog 
člana, visinu sredstava i vreme trajanja garancije koju obezbeđuju zagađivači. 

Obaveza osiguranja 
Član 106.
Zagađivač čije postrojenje ili aktivnost predstavlja 
visok stepen opasnosti po zdravlje ljudi i životnu sredinu mora se osigurati od 
odgovornosti za slučaj štete pričinjene trećim licima usled udesa. 

Naknada štete 
Član 107. 
Svako ko pretrpi štetu ima pravo na naknadu štete. 

Zahtev za naknadu štete može se podneti neposredno 
zagađivaču ili osiguravaču, odnosno finansijskom garantu zagađivača kod koga je 
nastao udes, ako takav osiguravač, odnosno finansijski garant postoji. 

Ako je više zagađivača odgovorno za štetu nanetu 
životnoj sredini, a udeo pojedinih zagađivača nije moguće odrediti, troškove 
snose solidarno i posebno. 
Pokretanje postupka za naknadu štete zastareva za tri 
godine od kada je oštećenik saznao za štetu i učinioca štete. U svakom slučaju 
ovo potraživanje zastareva za 20 godina od kada je šteta nastala. 

Postupak pred sudom za naknadu štete je hitan. 

Republika Srbija zadržava pravo na naknadu štete ako 
nema drugih lica koja imaju to pravo. 
*Službeni glasnik RS, broj 36/2009 

Shodna primena zakona 
Član 108.
Na pitanja o odgovornosti za štete nanete životnoj 
sredini koja nisu posebno uređena ovim zakonom primenjuju se opšta pravila Zakona 
o obligacionim odnosima.

VIII. NADZOR 
Inspekcijski nadzor
*Službeni glasnik RS, broj 36/2009 

Član 109.
Nadzor nad primenom odredaba ovog zakona i propisa 
donetih na osnovu ovog zakona vrši Ministarstvo, ako ovim zakonom nije drugačije 
propisano. 
Inspekcijski nadzor vrši Ministarstvo preko 
inspektora za zaštitu životne sredine (u daljem tekstu: inspektor) u okviru 
delokruga utvrđenog ovim zakonom. 
Autonomna pokrajina vrši inspekcijski nadzor nad 
izvršavanjem poslova poverenih ovim zakonom i propisa donetih na osnovu ovog 
zakona. 
Jedinica lokalne samouprave vrši inspekcijski nadzor 
nad izvršavanjem poslova poverenih ovim zakonom i propisa donetih na osnovu ovog 
zakona. 
Nadzor nad radom
*Službeni glasnik RS, broj 36/2009 

Član 109a
Ministarstvo vrši nadzor nad radom Agencije za 
zaštitu životne sredine, organa nadležnih za zaštitu životne sredine autonomne 
pokrajine i nadležnih organa jedinice lokalne samouprave, kao i ovlašćenih 
pravnih lica, u vršenju poverenih poslova.
*Službeni glasnik RS, broj 36/2009 

Prava i dužnosti inspektora 
Član 110.
U vršenju inspekcijskog nadzora inspektor ima pravo i 
dužnost da utvrđuje: 
1) da li se upravljanje, odnosno održivo korišćenje i 
zaštita prirodnih resursa i dobara vrši prema strateškim dokumentima i uslovima 
i merama utvrđenim u skladu sa ovim zakonom; 
2) da li se sakupljanje ili stavljanje u promet divlje 
flore i faune, njihovih razvojnih oblika i delova vrši u skladu sa propisanim 
uslovima;
3) da li se uvoz, izvoz i tranzit ugroženih i 
zaštićenih vrsta divlje flore i faune, njihovih razvojnih oblika i delova vrši u 
skladu sa propisanim uslovima; 
4) da li se sprovode mere i uslovi zaštite životne 
sredine u planiranju i izgradnji;

5) da li su ispunjeni zahtevi kvaliteta životne sredine 
i emisije;
6) da li su ispunjeni uslovi za rad postrojenja i 
obavljanje aktivnosti; 
7) brisana je (vidi član 26. Zakona - 14/2016-3)
8) brisana je (vidi član 26. Zakona - 14/2016-3)
9) da li se domaće ili uvezene tehnologije ili 
procesi primenjuju, odnosno proizvodnja i stavljanje u promet proizvoda, 
poluproizvoda i sirovina vrši u skladu sa propisanim normama zaštite životne 
sredine; 
10) da li se primenjuju propisane zabrane proizvodnje i 
prometa određenih proizvoda i vršenja određenih aktivnosti; 

11) da li se ekološki znak za proizvode, procese ili 
usluge koristi na propisan način; 
12) da li se uvoz i izvoz supstanci koje oštećuju 
ozonski omotač vrši u skladu sa ovim zakonom; 
13) da li se uvoz, izvoz i tranzit otpada vrši u 
skladu sa ovim zakonom; 
14) da li se sa opasnim materijama u proizvodnji, 
upotrebi, , prometu, preradi, skladištenju i odlaganju postupa u skladu sa 
propisanim merama; 
14a) da li operater ima propisana dokumenta i da li 
preduzima mere za sprečavanje hemijskog udesa i ograničavanja uticaja tog udesa na 
život i zdravlje ljudi i životnu sredinu utvrđene tim dokumentima;
15) da li se sprovode Nacionalni program, akcioni i 
sanacioni planovi; 
16) da li se sprovodi monitoring stanja životne 
sredine; 
16a) da li je donet akcioni plan za postepeno 
dostizanje graničnih vrednosti emisije zagađujućih materija u vode, sa utvrđenim 
rokovima za njihovo postepeno dostizanje i da li se postupa saglasno tom akcionom 
planu, u skladu sa članom 23. ovog zakona;
17) da li se vodi informacioni sistem i registar 
izvora zagađivanja životne sredine; 
18) da li se sredstva fonda namenski koriste; 

19) da li se sprovode obaveze iz ratifikovanih 
međunarodnih ugovora u oblasti zaštite životne sredine; 
19a) identitet subjekta nadzora i drugih lica na 
osnovu lične karte, pasoša i drugih isprava;
20) da li se sprovode druge propisane mere i uslovi 
zaštite životne sredine. 
Кontrolu uvoza, izvoza ili tranzita iz stava 1. ovog 
člana vrši povremeno republički inspektor na granici. 
*Službeni glasnik RS, broj 36/2009 

**Službeni glasnik RS, broj 14/2016
Ovlašćenja inspektora 
Član 111.
U vršenju poslova iz člana 110. ovog zakona inspektor 
je ovlašćen da:
1) naredi u određenom roku otklanjanje nepravilnosti u 
sprovođenju mera zaštite, rekultivacije i sanacije životne sredine pri korišćenju 
prirodnih resursa i dobara;
2) zabrani korišćenje ili upotrebu prirodnih resursa 
bez ili protivno saglasnosti na projekat zaštite i sanacije životne sredine 
tokom i posle korišćenja resursa i naloži sanaciju, odnosno preduzimanje drugih 
odgovarajućih mera zaštite u skladu sa članom 15. ovog zakona;
2a) naloži izradu projekta sanacije i remedijacije i 
sprovođenje sanacije i remedijacije u skladu sa članom 16. ovog zakona;
2b) zabrani sanaciju i remedijaciju bez dobijene 
saglasnosti na projekat;
2v) naloži da se donese akcioni plan za postepeno 
dostizanje graničnih vrednosti emisije zagađujućih materija u vode, da se u njemu 
utvrde rokovi za njihovo postepeno dostizanje i da naloži postupanje saglasno tom 
akcionom planu, u skladu sa članom 23. ovog zakona;
3) zabrani unošenje i gajenje flore i faune inostranog 
porekla radi slobodnog naseljavanja u prirodi, a koje bi mogle ugroziti autohtone 
vrste i njihovo rasprostranjenje;
4) zabrani uništavanje ili oštećivanje divlje flore i 
faune i njihovih staništa;
5) zabrani sakupljanje ili stavljanje u promet divlje flore 
i faune, njihovih razvojnih oblika i delova bez dozvole;
6) zabrani uvoz i izvoz ugroženih i zaštićenih vrsta 
divlje flore i faune, njihovih razvojnih oblika i delova čiji je promet zabranjen 
međunarodnim ugovorima;
7) zabrani uvoz i izvoz ugroženih i zaštićenih vrsta 
divlje flore i faune, njihovih razvojnih oblika i delova čiji je promet dozvoljen 
ako se vrši bez dozvole;
8) zabrani izgradnju i upotrebu postrojenja, odnosno 
kompleksa i obavljanje aktivnosti ako nisu ispunjeni propisani zahtevi i normativi 
u pogledu emisije i nivoa zagađujućih materija, ako nemaju odgovarajuću i 
ispravnu opremu i uređaje kojima se smanjuje ili sprečava emisija zagađujućih 
materija ili energije ili ako nisu preduzete druge mere i uslovi zaštite životne 
sredine;
9) zabrani proizvodnju i promet prevoznih sredstava 
koja ne ispunjavaju uslove u pogledu emisije za mobilne izvore zagađivanja;
10) zabrani ispuštanje zagađujućih i opasnih materija, 
otpadnih voda ili energije u vazduh, vodu i zemljište na način i u količinama, 
odnosno koncentracijama ili nivoima iznad propisanih; 
11) brisana je (vidi član 27. Zakona - 14/2016-3)
12) zabrani rad, upotrebu ili korišćenje tehnologije, 
tehnološkog procesa, koje po odredbama ovog zakona nisu dozvoljene;
13) zabrani upotrebu ili korišćenje proizvoda, 
poluproizvoda ili sirovina koje po odredbama ovog zakona nisu dozvoljene; 

14) naloži da se u slučaju sumnje određena tehnologija, 
skladištenje, tehnološki proces, proizvod, poluproizvod ili sirovina ispitaju u 
pogledu mogućeg štetnog uticaja na životnu sredinu i privremeno zabrani njihovu 
upotrebu ili korišćenje dok se rezultati ispitivanja ne dostave na uvid; 
15) obustavi rad uređaja dok se ne ispita efikasnost 
uređaja koji služe za uklanjanje ili prečišćavanje zagađujućih materija za koje 
nisu propisane granične vrednosti;
16) zabrani stavljanje u promet sirovina, poluproizvoda 
ili proizvoda koji nemaju vidljivu oznaku o mogućoj štetnosti po životnu sredinu;
16a) naloži dostavljanje Ministarstvu i Agenciji za 
zaštitu životne sredine podataka iz člana 90g stav 3. ovog zakona;
17) zabrani korišćenje ekološkog znaka protivno 
odredbama ovog zakona;
18) zabrani uvoz opasnog otpada, u skladu sa 
zakonom; 
19) zabrani uvoz, izvoz i tranzit otpada suprotno 
odredbama ovog zakona i naredi da se vrati pošiljaocu;
20) zabrani rad seveso postrojenja, odnosno kompleksa 
kada se mere predviđene u Politici prevencije udesa ili Izveštaju o bezbednosti 
ili Planu zaštite od udesa ne sprovode ili se nedovoljno sprovode;
21) naredi izradu Politike prevencije udesa ili 
Izveštaja o bezbednosti ili Plana zaštite od udesa i preduzimanje odgovarajućih 
preventivnih i drugih mera zaštite životne sredine od opasnih materija, u skladu 
sa ovim zakonom;
21a) naredi da se dokument Politike prevencije udesa 
usaglasi sa članom 58a ovog zakona;
22) zabrani rad seveso postrojenja, odnosno kompleksa 
ako u određenom roku nije dostavljeno Obaveštenje, Politika prevencije udesa ili 
Izveštaj o bezbednosti ili Plan zaštite od udesa;
23) u slučaju udesa naredi preduzimanje interventnih 
mera i postupaka reagovanja na udes, sprovođenje mera u skladu sa Planom zaštite 
od udesa, angažovanje ljudi, sredstava i preduzimanje mera sanacije i sprečavanja 
širenja zagađenja od hemijskog udesa;
24) naredi obavljanje monitoringa na propisan način;
25) naredi sprovođenje mera zaštite životne sredine, u 
skladu sa ovim zakonom;
26) zabrani raspolaganje sredstvima sa računa pravnog 
lica, preduzetnika i fizičkog lica na osnovu izvršnog zaključka; 

27) uzima uzorke zemljišta, voda, otpada, vazduha preko 
ovlašćene organizacije;
28) u postupku prinudnog izvršenja rešenja izvrši 
pečaćenje prostorija, postrojenja, odnosno kompleksa, opreme ili prostora zbog 
kojih je došlo ili je moglo doći do zagađivanja ili oštećivanja životne sredine, u 
skladu sa zakonom; 
29) naredi izvršenje drugih propisanih obaveza u 
određenom roku.
Na rešenja inspektora iz stava 1. ovog člana može se 
izjaviti žalba, ako ovim zakonom nije drukčije propisano. 

Žalba iz stava 2. ovog člana izjavljuje se nadležnom 
organu u roku od 15 dana od dana prijema rešenja i ne zadržava izvršenje rešenja.
Rešenje inspektora iz stava 1. tač. 6), 7), 19) i 20) 
ovog člana je konačno.
Protiv rešenja iz stava 4. ovog člana može se voditi 
upravni spor.
*Službeni glasnik RS, broj 36/2009 

**Službeni glasnik RS, broj 14/2016
Član 112.
U vršenju poslova iz čl. 110. i 111. ovog zakona 
inspektor može privremeno oduzeti predmete, robu ili uređaje čija upotreba nije 
dozvoljena ili koji su nastali, odnosno kojima su izvršene nedozvoljene radnje. 

U slučaju da je inspektor privremeno oduzeo robu koja 
je stečena protivzakonitom radnjom, a koja je podložna kvarenju ili se ne može na 
odgovarajući način zbrinuti ili ako njeno čuvanje zahteva veće troškove, prodaje 
se, na način utvrđen zakonom, a ostvarena sredstva prihod su budžeta Republike 
Srbije.
U vršenju nadzora nad primenom mera zaštite životne 
sredine inspektor ima i ovlašćenja i dužnosti utvrđene posebnim zakonom. 

*Službeni glasnik RS, broj 36/2009 

Član 113.
Ako u toku vršenja inspekcijskog nadzora inspektor 
oceni da su pored povrede ovog zakona povređeni i drugi zakoni i propisi kojima 
se uređuju pitanja od značaja za zaštitu životne sredine ili pojedinog njenog 
dela, dužan je, pored preduzimanja mera za koje je ovlašćen, da obavesti drugi 
nadležni organ. 
Drugi nadležni inspekcijski organ o preduzetim merama 
izveštava inspektora. 
U slučajevima kada inspektor utvrdi takve povrede 
zakona za koje su istovremeno propisane i nadležnosti drugih inspekcijskih 
organa, obavezan je da, bez odlaganja, obavesti ministra kako bi se zajednički 
izvršio nadzor i preduzele odgovarajuće mere. 
Član 114.
Po žalbi na prvostepeno rešenje nadležnog opštinskog, 
odnosno gradskog organa, odnosno organa grada Beograd, koje je doneto u vršenju 
poverenih poslova rešava ministar.
Po žalbi protiv prvostepenog rešenja nadležnog 
opštinskog, odnosno gradskog organa sa teritorije autonomne pokrajine donetog u 
vršenju poverenih poslova rešava nadležni organ autonomne pokrajine. 

Po žalbi na prvostepeno rešenje područne jedinice 
Ministarstva rešava ministar.
Po žalbi na prvostepeno rešenje nadležnog organa 
autonomne pokrajine, rešava ministar.
Po žalbi protiv prvostepenog rešenja Ministarstva, 
rešava Vlada. 
*Službeni glasnik RS, broj 36/2009 

Član 115.
Inspektor ima službenu legitimaciju, oznaku i 
odgovarajuću opremu. 
Ministar propisuje obrazac službene legitimacije, 
izgled i sadržinu oznake i vrstu opreme. 
IX. КAZNENE ODREDBE 
1. Privredni prestupi 
Član 116.
Novčanom kaznom od 1.500.000 do 3.000.000 dinara 
kazniće se za privredni prestup pravno lice ako:
1) koristi prirodne resurse ili dobra, bez 
saglasnosti Ministarstva (član 15. stav 3);
2) ne izvrši remedijaciju ili na drugi način ne sanira 
degradiranu životnu sredinu (član 16. stav 1);
3) vrši remedijaciju ili na drugi način sanira 
degradiranu životnu sredinu, bez saglasnosti Ministarstva (član 16. stav 2);
3a) ne donese akcioni plan za postepeno dostizanje 
graničnih vrednosti emisije zagađujućih materija u vode i u njemu ne utvrdi 
rokove za njihovo postepeno dostizanje (član 23. stav 3);
3b) ne postupa u skladu sa akcionim planom za 
postepeno dostizanje graničnih vrednosti emisije zagađujućih materija u vode 
(član 23. stav 3);
4) sakuplja ili stavlja u promet određene vrste divlje 
flore i faune, njihove razvojne oblike i delove, bez dozvole Ministarstva, 
odnosno suprotno uslovima utvrđenim u dozvoli (član 27. stav 4); 

5) prekogranični promet primeraka divlje flore i faune 
(uvoz, izvoz, unos, iznos, ponovni izvoz) i njihovih razvojnih oblika i delova 
vrši bez dozvole, odnosno isprave koju izdaje Ministarstvo (član 28. stav 2);
6) pri upravljanju opasnim materijama ne preduzima sve 
potrebne preventivne, zaštitne, sigurnosne i sanacione mere (član 29. stav 2); 

7) izgradi i upotrebljava postrojenja, odnosno komplekse 
i obavlja aktivnosti ako nisu ispunjene propisane granične vrednosti emisije i 
nivoa zagađujućih materija, uslovi u pogledu opreme i uređaja kojima se smanjuje 
ili sprečava emisija zagađujućih materija ili energije, kao i ako nisu preduzete 
druge mere i radnje za obezbeđenje propisanih uslova zaštite životne sredine (član 
40. stav 1);
8) ispušta zagađujuće i opasne materije, otpadne vode 
ili emituje energiju u vazduh, vodu ili zemljište na način i u količinama, 
odnosno koncentracijama ili nivoima iznad propisanih (član 40. stav 2); 

9) primenjuje domaću ili uvoznu tehnologiju ili proces, 
odnosno proizvodi, skladišti i stavlja u promet proizvode koji ne ispunjavaju 
zahteve u pogledu životne sredine, odnosno zahteve kvaliteta proizvoda ili je 
tehnologija, proces, proizvod, poluproizvod ili sirovina zabranjena u zemlji 
izvozniku (član 51. stav 1);
10) upotrebljava uređaje koji služe za uklanjanje ili 
prečišćavanje zagađujućih materija za koje tehnički zahtevi nisu utvrđeni 
tehničkim propisima suprotno članu 51. stav 4. ovog zakona; 

11) uvozi opasan otpad (član 57. stav 1);
12) uvozi, izvozi ili vrši tranzit otpada bez dozvole 
Ministarstva (član 57. stav 3);
13) ne postupa u skladu sa odredbama člana 58. stav 1. 
ovog zakona;
14) ne postupi u skladu sa članom 60j ovog zakona;
15) ne preduzima mere sanacije o svom trošku (član 63. 
stav 1);
16) ne izradi ili ne realizuje sanacioni plan iz člana 
66. stav 4. ovog zakona;
17) ne osigura se za slučaj štete pričinjene trećim 
licima usled udesa (član 106).
Za privredni prestup iz stava 1. ovog člana može se 
izreći novčana kazna u srazmeri sa visinom učinjene štete, neizvršene obaveze ili 
vrednosti robe ili druge stvari koja je predmet privrednog prestupa, a najviše 
do dvadesetostrukog iznosa učinjene štete, neizvršene obaveze ili vrednosti robe 
ili druge stvari koja je predmet privrednog prestupa.
Za privredni prestup iz stava 1. ovog člana kazniće se 
i odgovorno lice u pravnom licu novčanom kaznom od 100.000 do 200.000 dinara.
*Službeni glasnik RS, broj 36/2009 

**Službeni glasnik RS, broj 14/2016
2. Prekršaji 
Član 117.
Novčanom kaznom od 500.000 do 1.000.000 dinara kazniće 
se za prekršaj pravno lice ako:
1) proizvodi i/ili stavlja u promet prevozna sredstva 
koja ne ispunjavaju uslove u pogledu emisije za mobilne izvore zagađivanja (član 
40. stav 3);
2) brisana je (vidi član 29. Zakona - 14/2016-3)
3) na deklaraciji sirovine, poluproizvoda ili 
proizvoda ne upozori na zagađenje životne sredine i štetu po zdravlje ljudi koje 
sirovina, poluproizvod ili proizvod, odnosno njihovo pakovanje uzrokuje ili može 
uzrokovati u životnoj sredini (član 52. stav 1);
4) upotrebljava ekološki znak suprotno odredbama člana 
53. ovog zakona;
5) ne dostavi Obaveštenje iz člana 59. stav 1. ovog 
zakona;
6) ne dostavi Izveštaj o bezbednosti i Plan zaštite od 
udesa Ministarstvu sa podacima iz člana 60a ovog zakona; 

7) ne postupi u skladu sa članom 60v ovog zakona;
8) ne postupi u skladu sa članom 60j ovog zakona;
9) vrši monitoring bez ovlašćenja (član 71. stav 1);
10) ne vrši monitoring i praćenje drugih uticaja na 
stanje životne sredine (član 72);
11) ne dostavlja podatke iz monitoringa na propisan 
način (član 73);
12) ne dostavlja podatke od značaja za vođenje registra 
izvora zagađivanja životne sredine na propisan način (član 75. stav 5);
12a) ne dostavi Ministarstvu i Agenciji za zaštitu 
životne sredine podatke iz člana 90g stav 3. ovog zakona;
13) ne omogući inspektoru obavljanje kontrole, odnosno 
ne postupi po rešenju inspektora (član 111). 
Za prekršaj iz stava 1. ovog člana može se izreći 
novčana kazna u srazmeri sa visinom pričinjene štete ili neizvršene obaveze, 
vrednosti robe ili druge stvari koja je predmet prekršaja, a najviše do 
dvadesetostrukog iznosa tih vrednosti.
Za prekršaj iz stava 1. ovog člana kazniće se i 
odgovorno lice u pravnom licu novčanom kaznom od 25.000 do 50.000 dinara. 

Za prekršaj iz stava 1. ovog člana može se izreći i 
zaštitna mera zabrane vršenja određene delatnosti u trajanju do tri godine, a 
odgovornom licu da vrši određene poslove u trajanju do jedne godine.
*Službeni glasnik RS, broj 36/2009 

**Službeni glasnik RS, broj 14/2016
Član 117a
Novčanom kaznom od 250.000 do 500.000 dinara kazniće 
se za prekršaj preduzetnik ako:
1) koristi prirodne resurse i dobra, bez saglasnosti 
Ministarstva (član 15. stav 3);
2) ne izvrši remedijaciju ili na drugi način ne sanira 
degradiranu životnu sredinu (član 16. stav 1); 
3) vrši remedijaciju ili na drugi način sanira 
degradiranu životnu sredinu, bez saglasnosti Ministarstva (član 16. stav 2);
3a) ne donese akcioni plan za postepeno dostizanje 
graničnih vrednosti emisije zagađujućih materija u vode i u njemu ne utvrdi 
rokove za postepeno dostizanje graničnih vrednosti (član 23. stav 3);
3b) ne postupa u skladu sa akcionim planom za 
postepeno dostizanje graničnih vrednosti emisije zagađujućih materija u vode 
(član 23. stav 3);
4) sakuplja ili stavlja u promet određene vrste divlje 
flore i faune, njihove razvojne oblike i delove, bez dozvole Ministarstva, 
odnosno suprotno uslovima utvrđenim u dozvoli (član 27. stav 4);
5) prekogranični promet primeraka divlje flore i faune 
(uvoz, izvoz, unos, iznos, ponovni izvoz) i njihovih razvojnih oblika i delova 
vrši bez dozvole, odnosno isprave koju izdaje Ministarstvo (član 28. stav 2);
6) proizvodi i/ili stavlja u promet prevozna sredstva 
koja ne ispunjavaju uslove u pogledu emisije za mobilne izvore zagađivanja (član 
40. stav 3);
7) na deklaraciji sirovine, poluproizvoda ili 
proizvoda ne upozori na zagađenje životne sredine i štetu po zdravlje ljudi koje 
sirovina, poluproizvod ili proizvod, odnosno njihovo pakovanje uzrokuje ili može 
uzrokovati u životnoj sredini (član 52. stav 1);
8) ne postupa u skladu sa odredbama člana 58. stav 1. 
ovog zakona;
9) ne dostavi Obaveštenje iz člana 59. ovog zakona;
10) ne dostavi Izveštaj o bezbednosti i Plan zaštite 
od udesa Ministarstvu sa podacima iz člana 60a ovog zakona; 

11) ne postupi u skladu sa članom 60v ovog zakona;
12) ne postupi u skladu sa članom 60j ovog zakona;
13) vrši monitoring bez ovlašćenja (član 71. stav 1);
14) ne vrši monitoring i praćenje drugih uticaja na 
stanje životne sredine (član 72);
15) ne dostavlja podatke iz monitoringa na propisan 
način (član 73);
16) ne dostavlja podatke od značaja za vođenje registra 
izvora zagađivanja životne sredine na propisan način (član 75. stav 5);
16a) ne dostavi Ministarstvu i Agenciji za zaštitu 
životne sredine podatke iz člana 90g stav 3. ovog zakona;
17) ne omogući inspektoru obavljanje kontrole, odnosno 
ne postupi po rešenju inspektora (član 111). 
Za prekršaj iz stava 1. ovog člana može se izreći i 
zaštitna mera zabrane vršenja delatnosti u trajanju do tri godine.
*Službeni glasnik RS, broj 36/2009 

**Službeni glasnik RS, broj 14/2016
Član 118. 
Novčanom kaznom od 5.000 do 50.000 dinara ili kaznom 
zatvora do 30 dana kazniće se za prekršaj fizičko lice ako:
1) uznemirava, zlostavlja, ozleđuje i uništava divlju 
faunu, odnosno razara njena staništa (član 27. stav 2); 
2) uništava, kida ili na drugi način pustoši divlju 
floru, odnosno uništava i razara njena staništa (član 27. stav 3);
3) sakuplja ili stavlja u promet određene vrste divlje 
flore i faune, njihove razvojne oblike i delove, bez dozvole Ministarstva, 
odnosno suprotno uslovima utvrđenim u dozvoli (član 27. stav 4); 

4) izvozi ili uvozi zaštićene vrste divlje flore i 
faune, njihove razvojne oblike i delove, bez dozvole Ministarstva (član 28. stav 
1).
Brisan je raniji stav 2. (vidi član 31. Zakona - 
14/2016-3)
*Službeni glasnik RS, broj 36/2009 

Član 118a
Novčanom kaznom u iznosu od 5.000 dinara kazniće se za 
prekršaj roditelj, staralac, odnosno odgovorno lice u organu starateljstva, ako 
zbog propuštanja dužnog nadzora nad maloletnikom, maloletnik učini prekršaj iz 
člana 118. stav 1. tač. 1), 2) i 3) ovog zakona.
*Službeni glasnik RS, broj 36/2009 

Član 119.  
Brisan je (vidi član 69. Zakona – 36/2009-144). 
 

Član 120.
Novčanom kaznom od 25.000 do 50.000 dinara kazniće se 
za prekršaj odgovorno lice u organu uprave, odnosno jedinici lokalne samouprave, 
odnosno organizaciji koja vrši javna ovlašćenja ako:
1) izda odobrenje za korišćenje prirodnog resursa ili 
dobra, bez saglasnosti Ministarstva (član 15. stav 1);
2) izda saglasnost na projekat sanacije i remedijacije 
koji je izrađen suprotno propisanoj sadržini projekata sanacije i remedijacije, 
bez sprovođenja propisanog postupka za davanje saglasnosti na projekat, suprotno 
propisanim uslovima za davanje saglasnosti na projekat, kao i bez propisane 
dokumentacije koja se podnosi uz zahtev za davanje saglasnosti (član 16);
3) izda dozvolu bez pribavljenog mišljenja organizacije 
nadležne za zaštitu prirode (član 27. stav 4);
4) izda dozvolu, odnosno ispravu bez propisane 
dokumentacije ili ne vodi registar izdatih dozvola na propisan način (član 28);
5) pripremi prostorni ili urbanistički plan bez uslova 
za obezbeđenje mera zaštite životne sredine iz člana 34. ovog zakona;
6) ne obaveštava javnost i ne donese akt o uvođenju 
posebnih mera u slučajevima iz člana 42. stav 1. ovog zakona;
7)brisana je (vidi član 32. Zakona - 14/2016-3)
8) ne vodi evidenciju izdatih potvrda radi uključivanja 
u sistem EMAS (član 44. stav 9);
9) brisana je (vidi član 32. Zakona - 14/2016-3)
10) ne donese eksterne planove iz člana 61. ovog 
zakona;
11) ne proglasi stanje ugroženosti životne sredine i ne 
obaveštava javnost o preduzetim merama (član 62);
11a) ne donese akcioni, odnosno sanacioni plan (član 
68);
12) ne vrši monitoring (član 69);
13) ne dostavlja podatke iz monitoringa na propisan 
način (član 73);
14) ne vodi informacioni sistem zaštite životne 
sredine (član 74);
15) ne vodi registar izvora zagađivanja životne sredine 
(član 75. stav 2);
16) ne postupa u skladu sa čl. 78, 80. i 81. ovog 
zakona;
16a) ne dostavi Ministarstvu i Agenciji za zaštitu 
životne sredine podatke iz člana 90g stav 3. ovog zakona;
16b) ne dostavi izveštaj iz člana 100. stav 4. ovog 
zakona.
17)prestala je da važi (vidi član 33. Zakona – 
72/2009-164)
18)prestala je da važi (vidi član 33. Zakona – 
72/2009-164)
Za prekršaj iz stava 1. ovog člana odgovornom licu u 
organu uprave, odnosno jedinici lokalne samouprave, odnosno organizaciji koja 
vrši javna ovlašćenja može se uz izrečenu kaznu izreći i zaštitna mera zabrane 
vršenja određenih poslova u trajanju do jedne godine.
*Službeni glasnik RS, broj 36/2009
**Službeni glasnik RS, broj14/2016
Član 121.
Za prekršaj iz čl. 117, 117a, 118. i 118a ovog 
zakona može se uz kaznu izreći i zaštitna mera oduzimanja predmeta koji su 
upotrebljeni ili namenjeni za izvršenje prekršaja, odnosno koji su nastali ili 
pribavljeni izvršavanjem prekršaja. 
*Službeni glasnik RS, broj 36/2009 

X. PRELAZNE I ZAVRŠNE ODREDBE 
Član 122.
Pravna i fizička lica uskladiće svoje poslovanje sa 
odredbama ovog zakona u roku od godinu dana od dana stupanja na snagu ovog 
zakona. 
Član 123.
Narodna skupština doneće u roku od godinu dana od 
dana stupanja na snagu ovog zakona: 
1) Nacionalnu strategiju održivog korišćenja prirodnih 
resursa i dobara iz člana 12. ovog zakona; 
2) Nacionalni program zaštite životne sredine iz 
člana 64. ovog zakona. 
Član 124.
Vlada će doneti, u roku od godinu dana od dana 
stupanja na snagu ovog zakona, akt iz člana 43. stav 3. ovog zakona, a u roku od 
dve godine od dana stupanja na snagu ovog zakona akcione planove iz člana 65. 
ovog zakona, kao i program iz člana 69. stav 3. ovog zakona. 

Do donošenja Strategije i nacionalnih akcionih 
planova, osnovu za korišćenje prirodnih resursa i dobara čine osnove prirodnih 
resursa (vodoprivredna, šumska, geološka, mineralno-sirovinska, pedološka, 
poljoprivredna, zaštita prostora i druge ekološko-prostorne osnove) kao posebni 
dokumenti o potencijalima prirodnog resursa, odnosno dobra koji se izrađuju ili 
inoviraju na osnovu utvrđenih ili procenjenih bilansa i drugih kategorija u 
skladu sa Prostornim planom Republike Srbije i drugim prostornim i urbanističkim 
planovima. 
Član 125.
Fond za zaštitu životne sredine počinje sa radom 
najkasnije u roku od šest meseci od dana stupanja na snagu ovog zakona. 

Član 126.
Predsednika i članove upravnog i nadzornog odbora, 
kao i direktora Fonda, Vlada će imenovati u roku od 60 dana od dana stupanja na 
snagu ovog zakona. 
Upravni odbor doneće statut Fonda u roku od 30 dana 
od dana imenovanja. 
Član 127.
Odredbe zakona i drugih propisa kojima se uređuje 
upravljanje prirodnim resursima i dobrima, kao i planiranje i izgradnja, a koje su u 
suprotnosti sa ovim zakonom neće se primenjivati. 
Član 128.
Do donošenja propisa na osnovu ovlašćenja iz ovog 
zakona primenjivaće se propisi doneti na osnovu: 
1) Zakona o osnovama zaštite životne sredine 
(„Službeni list SRJ”, br. 24/98, 24/99 i 44/99); 
2) Zakona o zaštiti životne sredine („Službeni 
glasnik RS”, br. 66/91, 83/92, 53/93, 67/93, 48/94 i 53/95). 

Član 129.
Danom stupanja na snagu ovog zakona prestaje da važi: 

1) Zakon o osnovama zaštite životne sredine 
(„Službeni list SRJ”, br. 24/98, 24/99 i 44/99); 
2) Zakon o zaštiti životne sredine („Službeni glasnik 
RS”, br. 66/91, 83/92, 53/93, 67/93, 48/94 i 53/95) osim odredaba kojima se 
uređuje zaštita vazduha, zaštita prirodnih dobara i zaštita od buke. 

Član 130.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”. 
ODREDBE КOJE NISU UNETE U “PREČIŠĆEN TEКST “ ZAКONA

Zakon o izmenama i dopunama Zakona o zaštiti 
životne sredine: "Službeni glasnik RS", broj 36/2009-144
Član 72.
Akt iz člana 5. stav 3. i člana 18. stav 1. ovog 
zakona Vlada će doneti u roku od godinu dana od dana stupanja na snagu ovog 
zakona.  
Akt iz člana 51. st. 2. i 3. i člana 52. stav 7. ovog 
zakona Vlada će doneti u roku od šest meseci od dana stupanja na snagu ovog 
zakona.  
Vlada će doneti u roku od godinu dana od dana stupanja 
na snagu ovog zakona:  
1) Nacionalnu strategiju održivog korišćenja prirodnih 
resursa i dobara;  
2) Nacionalni program zaštite životne sredine. 
 

Ministar će u roku od godinu dana od dana stupanja na 
snagu ovog zakona doneti akte iz člana 4. stav 3, člana 5. stav 4, člana 7. stav 
3, člana 20. stav 3, člana 22. stav 3, člana 26. stav 1, člana 29. stav 2, člana 
30. stav 4, člana 31. stav 2, člana 32. stav 6, člana 35. stav 7. i člana 42. 
stav 4. ovog zakona.  
Član 73.
Jedinice lokalne samouprave dužne su da: 
 

1) otvore budžetski fond u skladu sa zakonom kojim se 
uređuje budžetski sistem do 31. decembra 2009. godine;  
2) usklade važeće propise o naknadi za zaštitu i 
unapređivanje životne sredine do 31. decembra 2009. godine. 
 

Prestao je da važi raniji stav 2. (vidi Odluku US - 
43/2011-88).
Član 75.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.
Zakon o izmenama i dopunama Zakona o zaštiti 
životne sredine: "Službeni glasnik RS", broj 14/2016-3
Član 33.
Pravna lica i preduzetnici koji ispuštaju svoje 
otpadne vode u recipijent ili javnu kanalizaciju, osim postrojenja koja podležu 
izdavanju integrisanih dozvola, dužni su da donesu akcioni plan iz člana 6. ovog 
zakona, u roku od šest meseci od dana stupanja na snagu ovog zakona.
Autonomna pokrajina, odnosno jedinice lokalne 
samouprave dužne su da donesu program zaštite životne sredine, akcione, odnosno 
sanacione planove iz člana 68. Zakona o zaštiti životne sredine u roku od godinu 
dana od dana stupanja na snagu ovog zakona.
Član 34.
Propisi koji se donose na osnovu ovog zakona doneće 
se u roku od godinu dana od dana stupanja na snagu ovog zakona.
Do donošenja propisa na osnovu ovog zakona primenjivaće 
se propisi doneti na osnovu Zakona o zaštiti životne sredine („Službeni glasnik 
RS”, br. 135/04, 36/09, 36/09 – dr. zakon, 72/09 – dr. zakon i 43/11 – US).
Član 35.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, osim odredaba čl. 22. i 23. 
ovog zakona, koje se primenjuju od 1. januara 2017. godine.

