



Redakcijski prečišćen tekst



ZAКON
o veterinarstvu
„Službeni glasnik RS”, br. 91 od 25. oktobra 2005, 30 od 7. 
maja 2010, 93 od 28. septembra 2012,  17 od 14. marta 2019 - 
dr. zakon
I. OSNOVNE ODREDBE

Član 1.
Ovim zakonom uređuje se zaštita i unapređenje zdravlja i dobrobiti životinja, 
utvrđuju se zarazne bolesti životinja i mere za sprečavanje pojave, otkrivanje, 
sprečavanje širenja, suzbijanja i iskorenjivanja zaraznih bolesti životinja i bolesti 
koje se sa životinja mogu preneti na ljude, veterinarsko-sanitarna kontrola i 
uslovi za proizvodnju i promet životinja, proizvoda životinjskog porekla, hrane 
životinjskog porekla, hrane za životinje, kao i uslovi za obavljanje veterinarske 
delatnosti.

Član 2.
Zarazne bolesti životinja, u smislu ovog zakona, smatraju se bolesti koje su 
određene zoosanitarnim kodeksom Međunarodne organizacije za zaštitu zdravlja 
životinja – Office International des Epizooties (u daljem tekstu: OIE).
Brisan je raniji stav 2. (vidi član 1. Zakona – 30/2010-120)
Naročito opasnim zaraznim bolestima životinja, u smislu ovog zakona, smatraju 
se bolesti koje se mogu veoma brzo širiti bez obzira na državne granice i koje 
izazivaju velike zdravstvene probleme praćene negativnim ekonomskim posledicama 
za zemlju, kao i na međunarodnu trgovinu životinja, proizvoda životinjskog porekla, 
hrane životinjskog porekla i hrane za životinje.
Ministar nadležan za poslove veterinarstva (u daljem tekstu: ministar) 
propisuje listu zaraznih bolesti iz stava 1. ovog člana i listu naročito opasnih 
zaraznih bolesti iz stava 2. ovog člana.

*Službeni glasnik RS, broj 30/2010

Član 3.
Pojedini izrazi upotrebljeni u ovom zakonu imaju sledeće značenje:
1) analiza rizika obuhvata naučnu procenu rizika, upravljanje i obaveštavanje o 
riziku radi obezbeđivanja prihvatljivog nivoa zaštite zdravlja životinja i zaštite 
zdravlja ljudi; 
2) bezbednost hrane jeste svojstvo hrane da je zdravstveno-higijenski i 
kvalitativno ispravna za ishranu ljudi u skladu sa njenom namenom; 
3) bezbedan proizvod životinjskog porekla jeste proizvod sa niskim 
prihvatljivim rizikom od mikroorganizama i štetnih materija koje negativno utiču 
na zdravlje životinja i ljudi ili na održavanje kvaliteta proizvoda;
4) vanredne veterinarsko-sanitarne mere obuhvataju mere za sprečavanje širenja, 
suzbijanja i iskorenjivanja zaraznih bolesti koje se primenjuju posle pojave 
naročito opasnih zaraznih bolesti ili širenja enzootskih zaraznih bolesti;
5) vlasnik životinje jeste svako pravno ili fizičko 
lice, odnosno preduzetnik, koji ima pravo čuvanja, držanja, uzgoja, gajenja, 
reprodukcije, transporta, korišćenja i prodaje životinje, koji je odgovoran za 
život, zaštitu zdravlja i dobrobit životinje;
5a) držalac životinje jeste pravno ili fizičko lice, 
odnosno preduzetnik, koji ima pravo čuvanja, držanja, uzgoja, gajenja, 
reprodukcije, transporta, korišćenja, prodaje na osnovu pismenog odobrenja 
vlasnika životinje i koji je odgovoran za život, zaštitu zdravlja i dobrobit 
životinje;
6) veterinarsko-sanitarna kontrola obuhvata mere, radnje i aktivnosti koje se 
preduzimaju radi direktne ili indirektne zaštite zdravlja životinja ili ljudi;
7) veterinarski lekovi jesu lekovi i biološki preparati, osim osnovnih 
proizvoda za negu životinja, koji se koriste radi sprečavanja pojava i širenja, 
suzbijanja ili iskorenjivanja bolesti ili za lečenje obolelih životinja, kao i za 
poboljšanje, izmenu ili povraćaj telesne funkcije životinja ili za postizanje drugih 
ciljeva u vezi sa poboljšanjem zdravlja životinja; 
8) veterinarsko javno zdravstvo obuhvata poslove iz delokruga 
veterinarsko-sanitarne kontrole životinja, proizvoda životinjskog porekla, hrane 
životinjskog porekla, hrane za životinje i pratećih predmeta, a koji su direktno 
ili indirektno u ulozi zaštite zdravlja ljudi od zoonoza i štetnih materija, kao i 
zaštitu životne sredine;
9) veterinar jeste doktor veterinarske medicine odnosno diplomirani 
veterinar;
10) gazdinstvo sa životinjama (u daljem tekstu: 
gazdinstvo) jeste svaki zatvoreni ili otvoreni prostor, farma, objekat u kome se 
životinje drže, čuvaju, uzgajaju i stavljaju u promet, trajno ili privremeno;
11) dezinfekcija jeste primena načina, postupaka i metoda radi uništavanja 
uzročnika bolesti životinja, uključujući i bolesti koje se sa životinja mogu 
preneti na ljude;
12) dezinsekcija jeste primena načina, postupaka i metoda radi uništavanja 
štetnih insekata i krpelja;
13) deratizacija jeste primena načina, postupaka i metoda za uništavanje 
štetnih glodara;
14) dezodoracija jeste primena načina, postupaka i metoda za neutralizaciju 
neprijatnih mirisa;
15) dekontaminacija jeste primena načina, postupaka i metoda za odstranjivanje 
i uništavanje štetnih materija;
16) dodaci hrani za životinje jesu materije ili preparati koji se koriste u 
hrani za životinje radi poboljšanja organoleptičkih i kvalitativnih svojstava hrane 
za životinje ili fiziološkog stanja životinja;
17) držanje životinja jeste gajenje i briga o životinjama, osim uzgoja životinja;
18) egzotične zarazne bolesti jesu bolesti životinja definisane u skladu sa 
preporukama OIE koje nisu potvrđene na teritoriji
Republike Srbije;
19) enzootske zarazne bolesti jesu bolesti životinja definisane u skladu sa 
preporukama OIE koje su prisutne na teritoriji Republike Srbije; 

20) epizootiološka jedinica jeste područje koje obuhvata teritoriju opštine 
ili njen deo; 
21) epizootiološko područje jeste područje koje obuhvata veći broj 
epizootioloških jedinica;
22) životinje jesu domaći papkari i kopitari (domaća 
goveda, uključujući vrste rodova Bubalus i Bison, svinje, ovce, koze i domaći 
kopitari uključujući konje, magarce, mazge i mule), živina (gajene ptice 
uključujući kokoške, ćurke, guske, patke, morke, ptice koje se ne smatraju 
domaćim, ali se uzgajaju kao domaće životinje, osim ratita); ratite (noj, emu, 
rea, moa i kivi); lagomorfi (zečevi, kunići i drugi glodari); divljač (divlji 
papkari, kopitari ili lagomorfi, drugi kopneni sisari koji se love za ishranu 
ljudi i koji se smatraju slobodnom divljači po važećim propisima, uključujući 
sisare koji žive na ograđenoj teritoriji u slobodnim uslovima sličnim onima u 
kojima živi slobodna divljač i divlje ptice koje se love za ishranu ljudi); druge 
životinje i ptice koje nisu živina ( životinje i ptice u zoološkom vrtu, psi, 
mačke, pčele, svilena buba, divlje životinje, gmizavci, laboratorijske i 
eksperimentalne životinje); ribe i druge vodene životinje (morske ili slatkovodne 
životinje, osim živih školjki i ostalih mekušaca, živih bodljokožaca, živih 
plaštaša i živih morskih puževa i svih sisara, reptila i žaba bez obzira da li 
su divlje ili uzgajane); školjke i ostali mekušci (Lamellibranchiata koji se hrane 
filtriranjem); puževi (kopnene gastropode Helix pomatia Linne, Helix aspersa 
Muller, Helix lucorum i vrste iz porodice Achatinidae);
23) zaraženo područje jeste područje na kojem je utvrđen najmanje jedan slučaj 
zarazne bolesti koja može da se širi;
23a) zdravstvena zaštita životinja jeste rano 
otkrivanje, nadzor, zaštita od pojave, suzbijanje i iskorenjivanje zaraznih i 
parazitskih bolesti, uključujući i suzbijanje zoonoza, kao i uzgoj životinja 
određenog genotipa slobodnog od određenih bolesti i zaštita od drugih prenosivih 
i organskih bolesti;
23b) zdravstveni status jeste zdravstveno stanje stada, 
jata, farme, kompartmenta, zone, područja ili države u odnosu na određenu bolest 
životinja, koji se utvrđuje u skladu sa definisanim kriterijumima za svaku bolest 
ponaosob;
24) zdravstveno stanje životinja jeste stanje životinja u pogledu zaraznih 
bolesti životinja utvrđeno prema kriterijumima koje su definisale odgovarajuće 
međunarodne organizacije;
24a) zajednički veterinarski ulazni dokument jeste 
propisani oblik veterinarskog uverenja za sve pošiljke koje podležu službenoj 
kontroli na granici kojim se potvrđuje da je obavljen veterinarsko-sanitarni 
pregled pri ulasku pošiljke na područje Republike Srbije, na kome su navedeni 
rezultati pregleda i broj rešenja graničnog veterinarskog inspektora u odnosu na 
ispunjenost uslova za uvoz i tranzit;
25) zona jeste deo teritorije države sa određenim zdravstvenim stanjem 
životinja; 
26) zoonoza jeste bolest koja se može prenositi direktno ili indirektno sa 
životinja na ljude i sa ljudi na životinje;
27) iskorenjivanje bolesti jeste uklanjanje uzročnika bolesti u državi ili u 
zoni; 
28) karantin za životinje jeste objekat u kojem se drže životinje, 
reproduktivni materijal i jaja za priplod pod uslovima potpune izolacije, a radi 
provere i utvrđivanja njihovog zdravstvenog stanja;
28a) kompartment jeste jedan ili više objekata sa 
istim biosigurnosnim uslovima i istim uslovima ishrane, nege i držanja životinja, 
kao i istim zdravstvenim statusom u odnosu na određene bolesti životinja;
29) konfiskat jeste proizvod životinjskog porekla za koji je 
veterinarsko-sanitarnim pregledom utvrđeno da nije bezbedan po zdravlje ljudi i da 
ne može da se koristi za ishranu ljudi;
30) kućni ljubimci jesu psi, domaće mačke, domaće ptice, mali glodari, 
terarijumske, akvarijumske i druge životinje, koje se gaje ili drže za druženje, 
rekreaciju, zaštitu ili pomoć čoveku; 
31) međunarodne organizacije jesu OIE i druge međunarodne organizacije (FAO, 
WHO, WTO) u oblasti zaštite zdravlja životinja i ljudi čiji je član 
Republika 
Srbija;
32) obaveštavanje o riziku jeste pružanje ili razmena informacija o riziku 
između subjekata koji procenjuju rizik, upravljaju rizikom i drugih subjekata na 
koje se rizik odnosi; 
33) obeležavanje i registracija životinja jeste postupak označavanja životinja 
na trajan način radi identifikacije, registracije i prikupljanja svih podataka u 
jedinstven informacioni sistem;
34) objekat jeste građevinska celina ili prostor za uzgoj, držanje, klanje, 
lečenje, reprodukciju, izlaganje, održavanje takmičenja, prodaju životinja, ulov ili 
dresuru, odlaganje, preradu i uništavanje sporednih proizvoda životinjskog 
porekla, za proizvodnju, skladištenje i promet proizvoda životinjskog porekla, 
hrane životinjskog porekla i hrane za životinje proizvodnju i, promet 
veterinarskih lekova i medicinskih sredstava za upotrebu u veterini i 
proizvodnju, kao i promet proizvoda za dezinfekciju, dezinsekciju i deratizaciju; 

34a) odobren objekat jeste objekat za koji je utvrđeno 
da ispunjava propisane veterinarsko-sanitarne uslove, odnosno opšte i posebne 
uslove za higijenu hrane i hrane za životinje i koji je upisan u Registar 
odobrenih objekata;
35) otpadne vode jesu vode koje nastaju u objektima za uzgoj životinja, 
klanicama i drugim objektima za obradu, preradu i sakupljanje proizvoda 
životinjskog porekla, hrane životinjskog porekla i sporednih proizvoda životinjskog 
porekla i zahtevaju posebnu tehnologiju odvoda i prečišćavanja;
36) sporedni proizvodi životinjskog porekla koji nisu 
namenjeni za ishranu ljudi jesu leševi životinja, trup, delovi trupa životinja, 
sastavni delovi tela životinja, proizvodi životinjskog porekla i hrana životinjskog 
porekla koji nisu namenjeni i bezbedni za ishranu ljudi, stajnjak i otpad iz 
objekata u kojima se priprema hrana za ishranu ljudi (u daljem tekstu: sporedni 
proizvodi životinjskog porekla);
37) područje bez bolesti jeste teritorija države ili njenog dela, kao i 
teritorija više država ili njihovih delova, bez prisustva određene zarazne 
bolesti za koje je utvrđeno da su ispunjeni uslovi koje propisuje OIE za 
nepostojanje određene zarazne bolesti; 
37a) pošiljka jesu životinje, hrana i proizvodi 
životinjskog porekla, hrana za životinje i sporedni proizvodi životinjskog porekla 
obuhvaćeni istim propisanim dokumentom koji se nalazi na istom prevoznom 
sredstvu, potiču iz istog mesta porekla i namenjeni su istom mestu krajnjeg 
odredišta;
38) potrebe domaćinstva jesu proizvodnja i korišćenje hrane životinjskog porekla 
samo za sopstvene potrebe;
39) prateći predmeti jesu predmeti preko kojih se može preneti zarazna bolest 
životinja na druge životinje ili ljude, uključujući, između ostalog, prostirke, 
opremu i druge predmete koji prate životinje ili se koriste na njima; 

40) period inkubacije jeste period koji protekne između unosa patogena u 
organizam životinje i pojave kliničkih simptoma bolesti; 
41) proizvodi životinjskog porekla jesu sastavni delovi životinjskog tela u 
neprerađenom obliku, proizvodi koji se dobijaju od životinja, kao i jaja za 
priplod i reproduktivni materijal, osim hrane životinjskog porekla;
42) proizvodi životinjskog porekla namenjeni za upotrebu u poljoprivredi ili 
industriji jesu sirova koža, krzno, vuna, dlaka, čekinje, perje, papci, kosti, 
rogovi, krv, creva i dr.;
43) proizvodi životinjskog porekla namenjeni za upotrebu u farmaciji ili 
hirurgiji jesu organi, tkiva, krv i druge telesne tečnosti životinja, koji se 
koriste u pripremi farmaceutskih proizvoda ili hirurških sredstava;
44) prinudno klanje životinja jeste klanje bez prethodnog 
veterinarsko-sanitarnog pregleda u slučaju kada je život životinje neposredno 
ugrožen;
45) promet životinja, proizvoda životinjskog porekla, 
hrane životinjskog porekla, hrane za životinje, veterinarskih lekova i medicinskih 
sredstava za upotrebu u veterini, sporednih proizvoda životinjskog porekla i 
prerađenih sporednih proizvoda životinjskog porekla obuhvata uvoz, tranzit, 
izvoz, skladištenje, prodaju, izlaganje radi prodaje, premeštanje, razmenu, 
ustupanje ili bilo kakav njihov prenos na treća lica;
46) procena rizika jeste procena verovatnoće unošenja, pojave i širenja zarazne 
bolesti na teritoriji Republike Srbije i procena mogućih negativnih efekata po 
zdravlje životinja odnosno ljudi, koji proističu od organizama koji prouzrokuju 
bolesti ili od prisustva štetnih materija;
47) rizik jeste određeni nivo verovatnoće pojavljivanja zarazne bolesti ili 
prisustva štetnih materija, koji direktno ili indirektno u određenom stepenu 
mogu da ugroze zdravlje životinja ili ljudi;
47a) registrovan objekat jeste objekat za koji nije 
predviđeno prethodno utvrđivanje ispunjenosti propisanih veterinarsko-sanitarnih 
uslova, odnosno opštih i posebnih uslova za higijenu hrane i hrane za životinje i 
koji je upisan u Registar objekata radi njegove evidencije;
48) reproduktivni materijal jesu seme za veštačko osemenjavanje, jajne ćelije i 
oplođene jajne ćelije;
48a) rezidua jeste ostatak supstanci ili njenih 
metabolita sa farmakološkim delovanjem, kao i drugih materija koje mogu zaostati 
u tkivima, organima i/ili proizvodima, hrani životinjskog porekla i hrani za 
životinje i kao takve mogu biti štetne za zdravlje ljudi;
49) sanitacija jeste mehaničko čišćenje, sanitarno pranje, dezinfekcija i 
dezodoracija;
49a) sledljivost jeste mogućnost praćenja životinja, 
proizvoda i hrane životinjskog porekla i hrane za životinje kroz sve faze 
proizvodnje, prerade, distribucije i uništavanja, uključujući i sledljivost materija 
koje su namenjene za stavljanje u hranu ili se očekuje da će biti stavljene u hranu 
ili hranu za životinje, kao i veterinarskih lekova i medicinskih sredstava za 
upotrebu u veterini;
49b) službeni uzorak jeste uzorak uzet prema 
propisanom postupku u toku službene kontrole koju vrši veterinarski inspektor 
ili ovlašćeni veterinar;
49v) službena kontrola jeste bilo koji postupak 
kontrole koju sprovodi nadležni organ radi potvrde usaglašenosti i primene 
propisa u oblasti veterinarstva i bezbednosti hrane životinjskog porekla, 
proizvoda životinjskog porekla, hrane za životinje, sporednih proizvoda 
životinjskog porekla, lekova i medicinskih sredstava za upotrebu u veterini i 
pratećih predmeta;
50) ugroženo područje jeste područje na koje se zarazna bolest sa zaraženog 
područja može preneti;
51) uzgoj životinja jeste gajenje ili tov životinja radi proizvodnje proizvoda 
životinjskog porekla i hrane životinjskog porekla;
52) upravljanje rizikom jeste određivanje i sprovođenje mera radi smanjenja rizika;
53) hrana za životinje jesu supstance ili hraniva biljnog, životinjskog odnosno 
mineralnog porekla, u prirodnom ili prerađenom obliku, sveži ili konzervisani, 
sekundarni proizvodi biosinteze, proizvodi industrijske prerade, organske i 
neorganske materije, koje su pojedinačno ili kao mešavina namenjene za ishranu 
životinja. Pod hranom za životinje se podrazumeva i voda koja se upotrebljava za 
napajanje odnosno ugrađuje u hranu za životinje prilikom njene proizvodnje;
54) hrana životinjskog porekla jeste sve ono što služi za ishranu ljudi u 
neprerađenom, obrađenom ili prerađenom stanju, a potiče od životinja;
55) štetne materije jesu materije ili njihovi metaboliti koji mogu ugroziti 
zdravlje životinja odnosno ljudi.

*Službeni glasnik RS, broj 30/2010

1. Veterinarska delatnost

Član 4.
Veterinarska delatnost, u smislu ovog zakona, obuhvata: 
1) praćenje, zaštitu i unapređenje zdravlja životinja;
2) zaštitu životinja od zaraznih i drugih bolesti;
3) otkrivanje i dijagnostikovanje bolesti i lečenje obolelih životinja;
4) sprovođenje mera zdravstvene zaštite životinja;
5) zaštitu ljudi od zoonoza;
6) kontrolu bezbednosti hrane životinjskog porekla i proizvoda životinjskog 
porekla na mestu uzgoja životinja, proizvodnje i prometa proizvoda životinjskog 
porekla, hrane životinjskog porekla i hrane za životinje;
7) obeležavanje i registraciju životinja radi kontrole kretanja i obezbeđivanja 
sledljivosti u proizvodnji i prometu životinja, proizvoda životinjskog porekla i 
hrane životinjskog porekla;
8) kontrolu vode za napajanje životinja radi obezbeđivanja njene ispravnosti;
9) kontrolu zdravlja priplodnih životinja i njihove reproduktivne sposobnosti, 
kao i sprovođenje mera za lečenje steriliteta i veštačkog osemenjavanja;
10) zaštitu životne sredine od zagađenja uzročnicima zaraznih bolesti 
životinja;
11) zaštitu životinja od mučenja i patnje, kao i staranje o dobrobiti životinja;
12) kontrolu u proizvodnji i prometu veterinarskih lekova i medicinskih 
sredstava za upotrebu u veterinarskoj medicini;
13) poslove dezinfekcije, dezinsekcije, deratizacije, 
dezodoracije i dekontaminacije;
14) veterinarsku edukaciju i obaveštavanje.

*Službeni glasnik RS, broj 30/2010

2. Prava i dužnosti vlasnika i držalaca životinja

Član 5.
Vlasnici i držaoci životinja imaju pravo na:
1) zdravstvenu zaštitu životinja;
2) slobodan izbor veterinara radi pružanja usluga, osim za usluge utvrđene 
Programom mera zdravstvene zaštite životinja;
3) informacije o zdravstvenom stanju životinja na određenoj teritoriji;
4) neometan pristup uslugama u okviru veterinarske ambulante, veterinarske 
stanice, veterinarske klinike, javne veterinarske ambulante i javne veterinarske 
stanice u toku 24 sata;
5) informacije o svim merama u vezi sa odabranim načinom i troškovima lečenja 
njihovih životinja, kao i o mogućim posledicama.

Član 6.
Vlasnici i držaoci životinja dužni su da:
1) se staraju o zdravlju i dobrobiti životinja;
2) preduzimaju mere zaštite zdravlja životinja radi sprečavanja pojave i širenja 
zaraznih bolesti životinja i zoonoza;
3) obaveste veterinara ili veterinarskog inspektora u slučaju sumnje da 
postoji opasnost po zdravlje životinja uključujući i pobačaj;
4) omoguće sprovođenje programa mera zdravstvene zaštite životinja;
5) obezbede hranu za životinje kojom se ne mogu preneti ili prouzrokovati 
bolesti;
6) izvrše registraciju gazdinstva;
7) obeleže i registruju životinje, u skladu sa ovim 
zakonom;
8) vode registar životinja na gazdinstvu i evidenciju o 
kupovini i prodaji životinja, njihovom premeštanju i prometu radi praćenja njihovog 
kretanja;
9) prijave promenu lokacije, kao i promenu brojnog 
stanja životinja Centralnoj bazi radi prijave odnosno odjave životinja, u skladu sa 
ovim zakonom;
10) čuvaju propisanu dokumentaciju, u skladu sa ovim zakonom;
11) čuvaju kopije recepata veterinarskih lekova godinu 
dana, a potvrde o vakcinaciji životinja dve godine.
12) Brisana je (vidi član 4. Zakona – 30/2010-120)

*Službeni glasnik RS, broj 30/2010

3. Međunarodne obaveze

Član 7.
Međunarodne obaveze u pogledu sprečavanja širenja i suzbijanja zarazne bolesti 
životinja i bolesti koje se mogu preneti sa životinja na ljude u međunarodnom 
prometu životinja, proizvoda životinjskog porekla, hrane životinjskog porekla, 
hrane za životinje, sporednih proizvoda životinjskog porekla i prerađenih 
proizvoda i pratećih predmeta, izvršavaju se u skladu sa preporukama OIE, 
sporazumom o primeni sanitarnih i fitosanitarnih mera 
Svetske trgovinske 
organizacije (WTO), međunarodnim konvencijama i drugim međunarodnim 
sporazumima.

*Službeni glasnik RS, broj 30/2010

II. SUBJEКTI U VETERINARSКOJ DELATNOSTI I NJIHOVI ORGANIZACIONI OBLICI

1. Vrste i pravni položaj subjekata u veterinarskoj delatnosti

Član 8.
Veterinarskom delatnošću može da se bavi pravno lice 
i preduzetnik koji je 
registrovano u Registar privrednih subjekata i koji je upisan u Registar pravnih 
lica i preduzetnika za obavljanje veterinarske delatnosti (u daljem tekstu: 
Registar) koji vodi Ministarstvo.
Pravno lice i preduzetnik iz stava 1. ovog člana osniva se kao:
1) veterinarska ambulanta;
2) veterinarska stanica;
3) veterinarska klinika;
4) veterinarska apoteka;
5) centar za reprodukciju životinja i veštačko osemenjavanje;
5a) centar za skladištenje i distribuciju semena za 
veštačko osemenjavanje;
6) laboratorija
(u daljem tekstu: veterinarske organizacije) i posluju po propisima o 
privrednim društvima.
Pravno lice i preduzetnik iz stava 1. ovog člana upisuje se u Registar 
privrednih subjekata u skladu sa zakonom kojim se uređuje registracija 
privrednih subjekata.
Pravno lice i preduzetnik iz stava 1. ovog člana upisuje se u Registar ako 
ispunjava uslove u pogledu stručnog kadra, prostorija (objekat), tehničkih uslova 
i odgovarajuće opreme.
Pravno lice iz stava 1. ovog člana uslov u pogledu stručnog kadra ispunjava 
ako ima zaposlenog veterinara sa licencom za obavljanje veterinarske delatnosti.
Pravno lice i preduzetnik iz stava 1. ovog člana mora 
da ima u stalnom radnom odnosu veterinara sa licencom za obavljanje veterinarske 
delatnosti, kao odgovorno lice.
Ministar bliže propisuje uslove u pogledu objekata, opreme i sredstava za 
rad, kao i uslove u pogledu stručnog kadra iz st. 4, 5. i 6. ovog člana.
Ministar utvrđuje ispunjenost uslova iz st. 4, 5. i 6. ovog člana.

*Službeni glasnik RS, broj 30/2010

Član 9.
Pojedine poslove iz okvira veterinarske delatnosti mogu da obavljaju 
veterinarski specijalistički zavod, veterinarski institut, Nacionalna referentna 
laboratorija za naročito opasne zarazne bolesti sa liste OIE i visokoškolske 
ustanove i visokoškolske jedinice, koje se bave obrazovanjem veterinara, u skladu 
sa ovim zakonom.
Subjekti iz stava 1. ovog člana posluju po propisima o javnim službama.

Član 10.
Pravno lice koje se bavi uzgojom stoke i stočarskom proizvodnjom može za 
potrebe sopstvenog stočarstva na farmama u sopstvenom vlasništvu da osnuje 
veterinarsku službu kao veterinarsku stanicu (u daljem tekstu: veterinarska 
služba) sa statusom pravnog lica.
Veterinarska služba može da obavlja poslove zdravstvene zaštite životinja i 
poslove na sprovođenju Programa mera zdravstvene zaštite životinja za potrebe 
sopstvenog stočarstva na farmama u sopstvenom vlasništvu na istom 
epizootiološkom području ako ispunjava uslove iz člana 17. ovog zakona.

*Službeni glasnik RS, broj 30/2010

Brisani su čl. 11. do 14. (vidi član 8. Zakona – 30/2010-120)

Član 15.
Na celom epizootiološkom području Republike Srbije mora se obezbediti 
zdravstvena zaštita životinja.
Ako na pojedinim područjima Republike Srbije ne postoji organizovana 
zdravstvena zaštita životinja Vlada osniva javnu veterinarsku stanicu odnosno 
javnu veterinarsku ambulantu kao javnu službu koja posluje po propisima o javnim 
službama.
Odredbe čl. 16. i 17. ovog zakona kojima se propisuju uslovi za osnivanje i 
rad veterinarske ambulante i veterinarske stanice primenjuju se i na javnu 
veterinarsku stanicu odnosno javnu veterinarsku ambulantu.
Akt o osnivanju javne veterinarske stanice odnosno javne veterinarske 
ambulante sadrži naročito, odredbe o području na kojem će se obavljati 
zdravstvena zaštita životinja, sredstvima za osnivanje i sredstvima za rad.
Na statut javne veterinarske stanice odnosno javne veterinarske ambulante 
saglasnost daje Ministarstvo.

*Službeni glasnik RS, broj 30/2010

2. Veterinarske organizacije

1) Veterinarska ambulanta

Član 16.
Veterinarska ambulanta:
1) prati zdravstveno stanje životinja i sprovodi mere profilakse, dijagnostike 
i terapije u cilju zaštite zdravlja i dobrobiti životinja;
2) vrši hirurške, porodiljske i druge veterinarske intervencije na životinjama;
3) vrši laboratorijska, rendgenološka i druga specijalistička ispitivanja;
4) sprovodi veštačko osemenjavanje, sprečavanje i suzbijanje steriliteta, 
povećanje plodnosti, kastraciju i dr;
5) izdaje propisanu dokumentaciju i o tome vodi evidenciju;
6) obavlja vakcinaciju pasa i mačaka protiv besnila;
7) izdaje uverenja o zdravstvenom stanju kućnih ljubimaca koje ordinira;
8) organizuje, sprovodi i kontroliše obeležavanje životinja i vodi registar 
obeleženih životinja;
9) vrši trihineloskopski pregled;
10) sprovodi Program mera zdravstvene zaštite životinja ako u određenoj 
epizootiološkoj jedinici nije organizovana veterinarska stanica;
11) sprovodi dezinfekciju, dezinsekciju, deratizaciju i dezodoraciju objekata 
i vozila;
12) vrši i druge poslove za koje je registrovana, u skladu sa ovim zakonom.
Veterinarska ambulanta može da organizuje, sprovodi i kontroliše obeležavanje 
životinja i vodi registar obeleženih životinja, kao i da sprovodi Program mera 
zdravstvene zaštite životinja u epizootiološkoj jedinici u kojoj nije 
organizovana veterinarska stanica na osnovu ovlašćenja ministra.
Veterinarska ambulanta poslove iz stava 1. ovog člana može da obavlja ako ima:
1) u stalnom radnom odnosu zaposlenog najmanje jednog veterinara sa licencom;
2) odgovarajuće objekte, prostorije, opremu i uređaje.
Veterinarska ambulanta poslove iz stava 1. ovog člana 
može da obavlja i u izdvojenom poslovnom prostoru ako izdvojen poslovni prostor 
ispunjava uslove u pogledu objekta, prostorije, opreme, uređaja i ako ima u 
stalnom radnom odnosu zaposlenog najmanje jednog veterinara sa licencom u 
izdvojenom poslovnom prostoru.
Veterinarska ambulanta može da obavlja poslove 
veterinarske apoteke ako ispunjava uslove iz člana 19. ovog zakona.

*Službeni glasnik RS, broj 30/2010

2) Veterinarska stanica

Član 17.
Veterinarska stanica, pored poslova koje u skladu sa ovim zakonom obavlja 
veterinarska ambulanta, može i da:
1) sprovodi mere zdravstvene zaštite životinja utvrđene Programom mera 
zdravstvene zaštite životinja;
2) vrši promet na malo veterinarskih lekova i medicinskih sredstava za 
upotrebu u veterini, izuzev proinekcionih lekova seruma, vakcina i 
dijagnostičkih sredstava koji se koriste po Programu mera zdravstvene zaštite 
životinja, ako ima registrovanu veterinarsku apoteku;
3) vrši promet na malo hrane za životinje;
4) vrši promet na malo sredstava za dezinfekciju, dezinsekciju, deratizaciju 
i dezodoraciju, kao i sredstava za negu životinja;
5) sprovodi veterinarsko-sanitarne mere u karantinu u unutrašnjem prometu i 
uvozu;
6) vrši matičenje životinja;
7) vrši i druge poslove za koje je registrovana, u skladu sa ovim zakonom.
Veterinarska stanica može da sprovodi veterinarsko-sanitarne mere u karantinu 
u unutrašnjem prometu i uvozu, kao i da organizuje, sprovodi i kontroliše 
obeležavanje životinja i vodi registar obeleženih životinja, na osnovu ovlašćenja 
ministra.
Veterinarska stanica delatnost odnosno poslove iz stava 1. ovog člana može da 
obavlja ako ima:
1) u stalnom radnom odnosu zaposleno najmanje tri diplomirana veterinara sa 
licencom;
2) u stalnom radnom odnosu najmanje jednog diplomiranog inženjera poljoprivrede 
stočarskog smera ako se bavi poslovima matičenja životinja;
3) odgovarajuće objekte, prostorije, opremu i uređaje.
Veterinarska stanica može da obavlja i poslove veterinarske apoteke ako 
ispunjava uslove iz člana 19. ovog zakona.
Veterinarska stanica poslove iz stava 1. ovog člana 
može da obavlja i u izdvojenom poslovnom prostoru ako izdvojen poslovni prostor 
ispunjava uslove u pogledu objekta, prostorije, opreme, uređaja i ako ima u 
stalnom radnom odnosu zaposlenog najmanje jednog veterinara sa licencom u 
izdvojenom poslovnom prostoru.

*Službeni glasnik RS, broj 30/2010

3) Veterinarska klinika

Član 18.
Veterinarska klinika, pored poslova koje u skladu sa ovim zakonom obavlja 
veterinarska ambulanta i veterinarska stanica, može da obavlja i stacionarno 
lečenje i negu bolesnih i povređenih životinja.
Veterinarska klinika poslove iz stava 1. ovog člana može da obavlja ako ima:
1) u stalnom radnom odnosu zaposleno najmanje četiri diplomirana veterinara sa 
licencom;
2) odgovarajuće objekte, prostorije, opremu i uređaje.
Veterinarska klinika poslove iz stava 1. ovog člana 
može da obavlja i u izdvojenom poslovnom prostoru ako izdvojen poslovni prostor 
ispunjava uslove u pogledu objekta, prostorije, opreme, uređaja i ako ima u 
stalnom radnom odnosu zaposlenog najmanje jednog veterinara sa licencom u 
izdvojenom poslovnom prostoru.

*Službeni glasnik RS, broj 30/2010

4) Veterinarska apoteka

Član 19.
Veterinarska apoteka se osniva radi prometa na malo veterinarskim lekovima i 
medicinskim sredstvima za upotrebu u veterini, sredstvima za negu i zaštitu 
životinja, kao i hrane za životinje.
Veterinarska apoteka ne može da vrši promet proinekcionih veterinarskih 
lekova, lekova za intramamarnu upotrebu, intrauterinu upotrebu seruma, vakcina 
i dijagnostičkih sredstava.
Određene veterinarske lekove veterinarska apoteka može izdavati samo na 
osnovu recepta izdatog od strane veterinara sa licencom.
Ministar bliže propisuje uslove za izdavanje veterinarskih lekova na recept i 
listu lekova koji se izdaju na recept.
Veterinarska apoteka može da obavlja poslove iz stava 1. ovog člana ako ima:
1) u stalnom radnom odnosu zaposlenog najmanje jednog diplomiranog veterinara 
sa licencom ili diplomiranog farmaceuta;
2) odgovarajuće objekte, prostorije i opremu.
Veterinarska apoteka poslove iz stava 1. ovog člana 
može da obavlja i u izdvojenom poslovnom prostoru ako izdvojen poslovni prostor 
ispunjava uslove u pogledu objekta, prostorije, opreme, uređaja i ako ima u 
stalnom radnom odnosu zaposlenog najmanje jednog veterinara sa licencom ili 
diplomiranog farmaceuta u izdvojenom poslovnom prostoru.

*Službeni glasnik RS, broj 30/2010

5) Centar za reprodukciju životinja i veštačko osemenjavanje

Član 20.
Centar za reprodukciju životinja i veštačko osemenjavanje (u daljem tekstu: 
Centar za reprodukciju životinja) obavlja:
1) proizvodnju odnosno promet semena za veštačko osemenjavanje životinja, jajnih 
ćelija i oplođenih jajnih ćelija;
2) kontrolu zdravstvenog stanja priplodnih životinja i njihove sposobnosti za 
razmnožavanje tokom dobijanja, obrade i skladištenja semena za veštačko 
osemenjavanje, jajnih ćelija i oplođenih jajnih ćelija;
3) praćenje i sprovođenje mera za povećanje plodnosti životinja i učestvuje u 
istraživanjima u oblasti reprodukcije životinja;
4) pružanje stručne pomoći u sprovođenju veštačkog osemenjavanja (čuvanje i 
upotreba reproduktivnog materijala) i pomaže u suzbijanju neplodnosti;
5) druge poslove za koje je registrovan, u skladu sa ovim zakonom.
Poslove iz stava 1. ovog člana Centar za reprodukciju životinja može da obavlja 
ako ima:
2) u stalnom radnom odnosu zaposlenog veterinara sa 
licencom, koji je specijalista za poslove reprodukcije životinja;
2) odgovarajuće objekte, prostorije, opremu i sredstva za dobijanje, obradu i 
promet semena za veštačko osemenjavanje, jajnih ćelija i oplođenih jajnih ćelija.

NAPOMENA IZDAVAČA: član 13. Zakona o izmenama i dopunama Zakona o 
veterinarstvu (30/2010-120) glasi: „U članu 20. stav 2. tačka 1) menja se i 
glasi: „2) u stalnom radnom odnosu zaposlenog veterinara sa licencom, koji je 
specijalista za poslove reprodukcije životinja;”.

*Službeni glasnik RS, broj 30/2010

5a) Centar za skladištenje i distribuciju semena za 
veštačko osemenjavanje

*Službeni glasnik RS, broj 30/2010

Član 20a
Centar za skladištenje i distribuciju semena za 
veštačko osemenjavanje obavlja:
1) skladištenje, odnosno promet semena za veštačko 
osemenjavanje životinja, u skladu sa odgajivačkim ciljem i odgajivačkim programom;
2) kontrolu skladištenja i rukovanja, kao i uslova 
distribucije i isporuke semena za veštačko osemenjavanje;
3) praćenje i vođenje evidencije o prijemu i isporuci 
semena za veštačko osemenjavanje;
4) druge poslove za koje je registrovan, u skladu sa 
ovim zakonom.
Poslove iz stava 1. ovog člana Centar za skladištenje i 
distribuciju semena za veštačko osemenjavanje može da obavlja ako ima:
1) u stalnom radnom odnosu zaposlenog jednog 
diplomiranog veterinara sa licencom;
2) odgovarajuće objekte, prostorije, opremu i sredstva 
za čuvanje i promet semena za veštačko osemenjavanje.

*Službeni glasnik RS, broj 30/2010

6) Laboratorija

Član 21.
Laboratorija obavlja:
1) dijagnostička ispitivanja (bakteriološka, serološka, 
virusološka, parazitološka, hemijska, biohemijska, fizička, patološka i 
radiološka);
2) dijagnostička ispitivanja proizvoda životinjskog 
porekla i bezbednosti hrane životinjskog porekla;
3) dijagnostička ispitivanja hrane za životinje i vode;
4) druge poslove za koje je registrovana u Registru 
privrednih subjekata.
Poslove iz stava 1. ovog člana laboratorija može da 
obavlja ako je akreditovana u skladu sa važećim standardima.
Laboratorija koja vrši službenu kontrolu u oblasti 
bezbednosti hrane životinjskog porekla i hrane za životinje, proizvoda životinjskog 
porekla i zdravstvene zaštite životinja mora da ispunjava uslove u pogledu 
tehničke opremljenosti, kadrovske osposobljenosti i koja je akreditovana od strane 
nadležnog akreditacionog tela Republike Srbije u skladu sa srpskim, evropskim i 
međunarodnim standardima i mora da bude ovlašćena.
Ministar rešenjem utvrđuje ispunjenost uslova za 
obavljanje poslova službene kontrole iz stava 3. ovog člana.
Rešenje ministra iz stava 4. ovog člana je konačno i 
protiv njega se može pokrenuti upravni spor.
Ministar bliže propisuje uslove koje treba da ispuni 
laboratorija iz stava 3. ovog člana.
U slučaju da laboratorija ne izvršava poslove za koje 
je ovlašćena ministar rešenjem može da oduzme dato ovlašćenje.
Rešenje ministra iz stava 7. ovog člana je konačno i 
protiv njega se može pokrenuti upravni spor.
Spisak ovlašćenih laboratorija iz stava 3. ovog člana 
objavljuje se u „Službenom glasniku Republike Srbije“.

*Službeni glasnik RS, broj 30/2010

III. REGISTAR

1. Upis u Registar

Član 22.
Upis u Registar vrši se na osnovu zahteva koji pravno lice 
i preduzetnik 
podnosi Ministarstvu i rešenja ministra o ispunjenosti uslova za obavljanje 
veterinarske delatnosti.

*Službeni glasnik RS, broj 30/2010

2. Sadržina i način vođenja Registra

Član 23.
Podaci iz Registra su javni.
Ministar bliže propisuje sadržinu i način vođenja Registra.

3. Brisanje iz Registra

Član 24.
Pravno lice odnosno preduzetnik se briše iz Registra ako donese odluku o 
prestanku obavljanja veterinarske delatnosti ili ako prestane da ispunjava utvrđene 
uslove za obavljanje veterinarske delatnosti.

*Službeni glasnik RS, broj 30/2010

IV. DRUGI OBLICI ORGANIZACIJA U VETERINARSКOJ DELATNOSTI

1. Veterinarsko-specijalistički zavod

Član 25.
Veterinarsko-specijalistički zavod:
1) učestvuje i pruža stručnu pomoć u oblasti sistematskog praćenja i 
dijagnostike bolesti i doprinosi sprečavanju pojave, otkrivanju, sprečavanju 
širenja, suzbijanju i iskorenjivanju bolesti;
2) vrši laboratorijsku (bakteriološku, serološku, virusološku, parazitološku, 
hemijsku, biohemijsku, patološku i radiološku) terensku i kliničku dijagnostiku;
3) vrši laboratorijsko ispitivanje bezbednosti hrane životinjskog porekla;
4) vrši laboratorijsko ispitivanje hrane za životinje;
5) brisana je (vidi član 18. Zakona – 30/2010-120)
6) učestvuje u programima edukacije i osposobljavanja vlasnika i držalaca 
životinja u oblasti zaštite zdravlja i dobrobiti životinja;
7) pruža stručnu pomoć u sprovođenju veštačkog osemenjavanja i suzbijanja 
neplodnosti životinja;
8) vrši ispitivanje semena za veštačko osemenjavanje životinja, jajnih ćelija i 
oplođenih jajnih ćelija;
9) vrši i druge poslove za koje je registrovan u Registru privrednih 
subjekata.

*Službeni glasnik RS, broj 30/2010

Uslovi za obavljanje poslova veterinarsko-specijalističkog zavoda

Član 26.
Veterinarsko-specijalistički zavod poslove iz člana 25. ovog zakona može da 
obavlja ako ima:
1) u stalnom radnom odnosu zaposleno najmanje pet diplomiranih veterinara sa 
licencom specijalista iz sledećih oblasti: epizootiologije, patološke 
morfologije, mikrobiologije sa imunologijom, reprodukcije životinja i higijene 
hrane životinjskog porekla;
2) odgovarajuće objekte, prostorije, opremu i uređaje.
Doktori nauka veterinarske medicine ili magistri mogu da se bave 
specijalističkim poslovima u oblastima iz stava 1. tačka 1) ovog člana ako im je 
glavni izborni predmet na postdiplomskim studijama, akademskim diplomskim i 
doktorskim studijama bio iz odgovarajuće oblasti specijalizacije.
Ministar bliže propisuje uslove u pogledu objekata, prostorija, opreme i 
uređaja iz stava 1. ovog člana.
Ministar utvrđuje ispunjenost uslova iz stava 1. ovog člana.
Laboratorija veterinarsko-specijalističkog zavoda mora da bude akreditovana 
od organizacije nadležne za akreditaciju.

2. Veterinarski institut

Član 27.
Veterinarski institut pored poslova koje u skladu sa ovim zakonom obavlja 
veterinarsko-specijalistički zavod može da obavlja i:
1) kliničko ispitivanje veterinarskih lekova i medicinskih sredstava, 
sredstava za dezinfekciju, dezinsekciju, deratizaciju i dezodoraciju, kao i 
kontrolu i praćenje efikasnosti i štetnosti veterinarskih lekova i sredstava za 
dezinfekciju, dezinsekciju, deratizaciju i dezodoraciju;
2) prati i sprovodi mere za povećanje plodnosti životinja i učestvuje u 
istraživanjima u oblasti reprodukcije životinja;
3) ispituje i prati ostatke štetnih materija kod životinja, proizvoda 
životinjskog porekla i hrane za životinje;
4) druge poslove za koje je registrovan u Registru privrednih subjekata.

Uslovi za obavljanje poslova veterinarskog instituta

Član 28.
Veterinarski institut poslove iz člana 27. ovog zakona može da obavlja ako 
ima:
1) u stalnom radnom odnosu zaposleno najmanje deset doktora nauka;
2) u stalnom radnom odnosu zaposleno najmanje pet diplomiranih veterinara sa 
licencom specijalista iz sledećih oblasti: epizootiologije, patološke 
morfologije, mikrobiologije sa imunologijom, reprodukcije životinja i higijene 
hrane životinjskog porekla;
3) odgovarajuće objekte, prostorije, opremu i uređaje.
Doktori nauka veterinarske medicine ili magistri veterinarske medicine mogu 
da se bave specijalističkim poslovima u oblastima iz stava 1. tačka 2) ovog 
člana ako im je glavni izborni predmet na postdiplomskim studijama, akademskim 
diplomskim i doktorskim studijama bio iz odgovarajuće oblasti specijalizacije.
Ministar bliže propisuje uslove u pogledu objekata, prostorija, opreme i 
uređaja iz stava 1. ovog člana.
Ministar utvrđuje ispunjenost uslova iz stava 1. ovog člana.
Laboratorija veterinarskog instituta mora da bude akreditovana od 
organizacije nadležne za akreditaciju.

3. Direkcija za nacionalnu referentnu laboratoriju

*Službeni glasnik RS, broj 30/2010

Član 29.
Prestao je da važi (vidi 
član 43. Zakona - 17/2019-10)

3a Referentna laboratorija

*Službeni glasnik RS, broj 30/2010

Član 29a
Referentna laboratorija obavlja:
1) superanalize uzoraka i potvrdna dijagnostička 
ispitivanja (bakteriološka, serološka, virusološka, parazitološka, hemijska, 
biohemijska, fizička, patološka i radiološka) u oblasti dijagnostike zaraznih 
bolesti životinja, laboratorijskih ispitivanja hrane za životinje, vode za napajanje 
životinja i bezbednosti hrane;
2) proveru rezultata ispitivanja, primenjenih testova i 
metoda u oblasti dijagnostike zaraznih bolesti životinja, laboratorijskih 
ispitivanja hrane za životinje, vode za napajanje životinja i bezbednosti hrane i 
monitoringa;
3) čuvanje referentnih seruma i standardnih reagenasa, 
izolata mikroorganizama;
4) pripremu, održavanje i distribuciju referentnog 
materijala;
5) uvođenje novih dijagnostičkih metoda;
6) testiranje i proveru kvaliteta vakcina i 
dijagnostičkih sredstava i reagenasa;
7) organizuje međulaboratorijska uporedna testiranja 
laboratorija na nacionalnom nivou, obrađuje dobijene rezultate 
međulaboratorijskih uporednih ispitivanja, sastavlja izveštaje, daje preporuke i 
organizuje obuke i treninge u oblasti dijagnostike;
8) učestvuje u međunarodno organizovanim 
međulaboratorijskim uporednim ispitivanjima;
9) sarađuje sa nacionalnim referentnim laboratorijama 
drugih zemalja;
10) stara se i organizuje uspostavljanje jedinstvenih 
kriterijuma i metoda ispitivanja u ovlašćenim laboratorijama;
11) dostavlja informacije dobijene od nacionalnih 
laboratorija drugih zemalja Ministarstvu i ovlašćenim laboratorijama;
12) obezbeđuje stručnu i tehničku pomoć Ministarstvu 
za primenu koordinisanih planova kontrole;
13) obavlja implementaciju, odnosno razvijanje metoda 
testiranja u skladu sa međunarodnim standardima;
14) obučava osoblje u ovlašćenim laboratorijama;
15) priprema nacionalne vodiče za uzorkovanje i 
rukovanje uzorcima;
16) obavlja i druge poslove za koje je registrovana u 
Registru privrednih subjekata.
Ministar određuje jednu ili više nacionalnih 
referentnih laboratorija za ispitivanja u skladu sa ovim zakonom i međunarodnim 
dogovorima, sporazumima i konvencijama, kao i vrste ispitivanja.
Ministar može da ovlasti jednu od organizacija iz čl. 
21, 25. ili 27. ovog zakona, kao referentnu laboratoriju za jednu ili više vrsta 
ispitivanja.
Poslove iz stava 1. ovog člana referentna laboratorija 
može da obavlja ako je akreditovana u skladu sa važećim standardima.
Ako u Republici Srbiji ne postoji referentna 
laboratorija koja ispunjava propisane uslove, ministar može za pojedina 
ispitivanja, kao referentnu laboratoriju da odredi laboratoriju sa teritorije 
druge države za tražena ispitivanja.
Spisak referentnih i laboratorija iz st. 2. i 6. ovog 
člana objavljuje se u „Službenom glasniku Republike Srbije“.

*Službeni glasnik RS, broj 30/2010

4. Visokoškolske ustanove i visokoškolske jedinice, koje se bave obrazovanjem 
veterinara

Član 30.
U oblasti veterinarske delatnosti, a radi potrebe obrazovanja studenata, 
visokoškolske ustanove i visokoškolske jedinice, koje se bave obrazovanjem 
veterinara, obavljaju:
1) lečenje obolelih životinja, operativne i druge veterinarsko-medicinske 
intervencije na životinjama u okviru klinika;
2) obdukciju i patohistološki pregled životinja, organa i tkiva;
3) veterinarsko-medicinska veštačenja, ekspertize i mišljenja;
4) laboratorijske analize.
Za obavljanje poslova iz stava 1. tač. 2), 3) i 4) Ministarstvo može da zaključi 
ugovor sa visokoškolskim ustanovama i visokoškolskim jedinicama, koje se bave 
obrazovanjem veterinara.
Laboratorije visokoškolskih ustanova i visokoškolskih jedinica, koje se bave 
obrazovanjem veterinara, moraju da budu akreditovane od organizacije nadležne za 
akreditaciju. 

V. VETERINARSКI RADNICI

1. Pripravnički staž i stručni ispit veterinarskih radnika

Član 31.
Veterinarski radnici su:
1) veterinari;
2) veterinarski tehničari.
Veterinar koji ima završen VII stepen stručne spreme i položen stručni ispit 
može da obavlja sve stručne poslove veterinarske delatnosti.
Veterinarski tehničar koji ima završen IV stepen stručne spreme i položen 
stručni ispit pomaže veterinarima u obavljanju veterinarske delatnosti i pod 
njihovim nadzorom obavlja poslove koje mu oni odrede.
Veterinarski tehničari ne mogu izvoditi hirurške zahvate, postavljati 
dijagnozu, propisivati način lečenja i samostalno raspolagati lekovima.
Veterinarski tehničari u posebnim okolnostima, uz saglasnost i pod nadzorom 
veterinara mogu da obavljaju određene hirurške zahvate (kastracija prasadi).

Član 32.
Zabranjeno je obavljanje veterinarske delatnosti od strane lica koja se, u 
smislu ovog zakona, ne smatraju veterinarskim radnicima.

Član 33.
Veterinari i veterinarski tehničari ne mogu samostalno obavljati poslove 
veterinarske delatnosti dok ne obave pripravnički staž i polože stručni ispit.
Pripravnički staž za veterinare traje godinu dana, a za veterinarske 
tehničare šest meseci.
Veterinari i veterinarski tehničari po završenom pripravničkom stažu, dok ne 
polože stručni ispit, a najduže godinu dana, mogu obavljati određene poslove 
veterinarske delatnosti pod neposrednim nadzorom veterinara.

Član 34.
Po isteku pripravničkog staža veterinari i veterinarski tehničari dužni su da 
polože stručni ispit u roku od jedne godine.
Stručni ispit veterinari i veterinarski tehničari polažu pred ispitnom 
komisijom koju obrazuje ministar.
Organizovanje i obavljanje polaganja stručnog ispita iz stava 1. ovog člana 
obavlja Ministarstvo.

Član 35.
Ministar propisuje program, organizaciju polaganja stručnog ispita, sastav i 
rad ispitne komisije, sadržaj stručnog ispita, obrazac zapisnika o polaganju 
stručnih ispita, obrazac uverenja o položenom stručnom ispitu i način polaganja 
stručnog ispita.

2. Neprekidno vršenje veterinarskih poslova

Član 36.
U hitnim i drugim neodložnim potrebama pružanja veterinarske pomoći i usluga 
odnosno radi obezbeđivanja neprekidnog pružanja zdravstvene zaštite i nege 
životinja, subjekti koji obavljaju veterinarsku delatnost dužni su da obezbede 
radno vreme zaposlenih duže od punog radnog vremena (dežurstvo, pripravnost) 
odnosno prekovremeni rad.

VI. VETERINARSКA КOMORA

1. Osnivanje

Član 37.
Radi zaštite i unapređenja stručnosti, očuvanja profesionalne etike, podizanja 
nivoa zdravstvene zaštite životinja, kao i zaštite profesionalnih interesa 
doktora veterinarske medicine odnosno diplomiranih veterinara, kao i radi 
ostvarivanja drugih ciljeva osniva se Veterinarska komora (u daljem tekstu: 
Кomora), kao profesionalna organizacija, sa pravima i obavezama utvrđenim ovim 
zakonom i statutom Кomore.
Кomora ima svojstvo pravnog lica.
Članstvo u Кomori obavezno je za lica iz stava 1. ovog člana.

2. Poslovi Кomore

Član 38.
Кomora obavlja sledeće poslove:
1) donosi Кodeks etike veterinarske struke i obezbeđuje njegovu primenu;
2) u skladu sa Кodeksom iz tačke 1) ovog člana, stara se o ugledu profesije, 
disciplini pri obavljanju veterinarske delatnosti i preduzima odgovarajuće mere u 
slučaju nepridržavanja etičkih normi;
3) izdaje, produžava, privremeno ili trajno oduzima licence veterinarima i o 
tome vodi evidenciju;
4) vodi evidenciju članova Кomore;
5) izrađuje kriterijume i sprovodi postupak obnavljanja licence;
6) pruža informacije iz evidencije veterinarskih organizacija;
7) organizuje i učestvuje u organizovanju stručnih skupova;
8) predlaže cene veterinarskih usluga;
9) predlaže i po potrebi daje mišljenje o planovima i programima srednjoškolskog 
obrazovanja, osnovnih i specijalističkih studija u oblasti veterinarstva i daje 
mišljenje o potrebama za veterinarskim kadrovima;
10) učestvuje u pripremi propisa iz oblasti veterinarstva;
11) osniva i saziva Etički komitet koji razmatra i odlučuje o povredama 
Кodeksa etike veterinarske struke i vodi disciplinski postupak protiv veterinara 
sa licencom u skladu sa odredbama statuta;
12) obavlja i druge poslove predviđene statutom Кomore.
Organizacija i način obavljanja poslova iz stava 1. ovog člana bliže se uređuje 
statutom i opštim aktima Кomore.
Na statut i opšte akte Кomore saglasnost daje Ministarstvo.

3. Organi Кomore

Član 39.
Organi Кomore su: skupština, upravni odbor, nadzorni odbor i predsednik.
Upravni odbor čine predsednik, potpredsednik, jedan predstavnik Ministarstva, 
jedan predstavnik javne veterinarske službe i tri predstavnika veterinarske 
organizacije.
Broj, sastav, delokrug i način izbora organa iz stava 1. ovog člana utvrđuju 
se statutom Кomore.

4. Statut Кomore

Član 40.
Кomora donosi statut.
Statutom Кomore bliže se uređuju:
1) delokrug Кomore;
2) organi Кomore i njihov delokrug rada;
3) način određivanja visine članarine i finansiranja rada Кomore;
4) druga pitanja iz nadležnosti Кomore.

5. Sredstva za rad Кomore

Član 41.
Кomora stiče sredstva za rad od članarine, naknade za izdavanje licenci, 
donacija, sponzorstva, poklona i drugih izvora, u skladu sa zakonom.
Кomora utvrđuje visinu članarine i naknade za izdavanje licence iz stava 1. 
ovog člana uz saglasnost ministra.
Nadzor nad zakonitošću rada Кomore vrši Ministarstvo.

6. Licenca

Član 42.
Licencu za obavljanje veterinarske delatnosti može da stekne lice sa završenim 
studijama veterinarske medicine, položenim stručnim ispitom i sa stručnim 
rezultatima u obavljanju poslova veterinarske delatnosti, kao i preporukom dva 
člana Кomore.

Period za koji se izdaje licenca

Član 43.
Licenca se izdaje za period od pet godina.
Troškove izdavanja licence iz stava 1. ovog člana snosi podnosilac zahteva za 
izdavanje licence.

Izdavanje, produžavanje ili oduzimanje licence

Član 44.
Način izdavanja, produžavanja ili oduzimanje licence privremeno, odnosno trajno, 
Registar licenci, evidencije, kao i organi Кomore koji odlučuju o izdavanju, 
produžavanju i oduzimanju licence bliže se uređuju statutom Кomore.

Privremeno i trajno oduzimanje licence

Član 45.
Izdatu licencu Кomora može rešenjem privremeno oduzeti za period koji odgovara 
težini prekršaja, a najduže devet meseci ako Etički komitet utvrdi povredu 
Кodeksa etike veterinarske struke.
Izdatu licencu Кomora može rešenjem trajno oduzeti i brisati lice iz 
evidencije veterinara ako je tom licu licenca prethodno dva puta privremeno 
oduzeta u skladu sa odredbom stava 1. ovog člana.
Protiv rešenja iz člana 43. stav 1. ovog zakona i rešenja iz st. 1. i 2. ovog 
člana može se izjaviti žalba ministru.

VII. ZOOHIGIJENSКA SLUŽBA

Član 46.
Lokalna samouprava dužna je da na svojoj teritoriji organizuje zoohigijensku 
službu koja obavlja sledeće poslove:
1) hvata i zbrinjava napuštene životinje u prihvatilišta za životinje;
2) neškodljivo uklanja leševe životinja sa javnih površina i objekata za uzgoj, 
držanje, dresuru, izlaganje, održavanje takmičenja ili promet životinja;
3) transport ili organizovanje transporta leševa životinja sa javnih površina i 
objekata iz tačke 2) ovog člana do objekta za sakupljanje, preradu ili uništavanje 
otpada životinjskog porekla na način koji ne predstavlja rizik po druge životinje, 
ljude ili životnu sredinu.
Lokalna samouprava je dužna da za poslove iz stava 1. 
tačka 2) ovog člana ima izgrađen objekat za sakupljanje leševa životinja.
U objektu iz stava 2. ovog člana lokalna samouprava 
može sakupljati i druge sporedne proizvode životinjskog porekla.
Lokalna samouprava koja nije organizovala 
zoohigijensku službu dužna je da do njenog organizovanja obezbedi finansiranje 
uklanjanja leševa.
Кada je životinja uginula pod okolnostima koje se ne smatraju uobičajenim, leš 
životinje može biti uklonjen samo po nalogu veterinarskog inspektora.

*Službeni glasnik RS, broj 30/2010

VIII. SAVET ZA VETERINARSTVO

Član 47.
Radi razmatranja stručnih pitanja u oblasti obavljanja veterinarske delatnosti 
ministar osniva Savet za veterinarstvo (u daljem tekstu: Savet) koji daje stručna 
mišljenja ministru o svim pitanjima vezanim za zaštitu i unapređenje zdravlja i 
dobrobiti životinja i javnog veterinarskog zdravstva.

Poslovi Saveta

Član 48.
Savet daje stručna mišljenja u vezi sa:
1) procenom analize rizika unošenja, pojave i širenja zaraznih bolesti i 
procena mogućih negativnih efekata po zdravlje životinja i ljudi;
2) Dugoročnom strategijom zdravstvene zaštite životinja;
3) Programom mera zdravstvene zaštite životinja;
4) predloženom listom naročito opasnih zaraznih bolesti životinja;
5) posebnim planovima i programima za sprečavanje pojave, širenja, suzbijanja i 
iskorenjivanja naročito opasnih zaraznih bolesti, enzootskih i egzotičnih bolesti;
6) veterinarsko-sanitarnim merama koje treba doneti ili izmeniti radi 
unapređenja veterinarskog javnog zdravstva;
7) obavljanjem drugih neophodnih zadataka u vezi sa zaštitom i unapređenjem 
zdravlja i dobrobiti životinja.

IH. ZAŠTITA ZDRAVLJA ŽIVOTINJA I LJUDI OD BOLESTI КOJE SE MOGU PRENETI SA 
ŽIVOTINJA NA LJUDE

1. Mere za sprečavanje pojave zaraznih bolesti životinja

Član 49.
Radi zaštite zdravlja životinja i ljudi od bolesti koje se mogu preneti sa 
životinja na ljude, kao i radi unapređenja poslova zdravstvene zaštite životinja 
donose se planski dokumenti.
Planski dokumenti iz stava 1. ovog člana jesu:
1) Dugoročna strategija zdravstvene zaštite životinja;
2) Program mera zdravstvene zaštite životinja;
3) posebni programi zdravstvene zaštite životinja;
4) krizni planovi.

*Službeni glasnik RS, broj 30/2010

Dugoročna strategija zdravstvene zaštite životinja

Član 50.
Dugoročnu strategiju zdravstvene zaštite životinja donosi Vlada za period od 
pet godina.
Dugoročnom strategijom iz stava 1. ovog člana, određuje se obim mera 
zdravstvene zaštite životinja i dijagnostika zaraznih bolesti, a radi zaštite 
životinja od zaraznih bolesti odnosno sprečavanja prenošenja zaraznih bolesti koje 
se sa životinja mogu preneti na ljude.
Dugoročnom strategijom iz stava 1. ovog člana utvrđuje se i obim potrebnih 
sredstava za njeno sprovođenje koja se obezbeđuju u budžetu Republike Srbije.

Program mera zdravstvene zaštite životinja

Član 51.
Radi sprečavanja pojave, ranog otkrivanja, širenja, praćenja, suzbijanja ili 
iskorenjivanja zaraznih bolesti i obezbeđivanja sistema obeležavanja, registracije, 
kao i sledljivosti životinja ministar donosi Program mera zdravstvene zaštite 
životinja (u daljem tekstu: Program mera) najkasnije do kraja januara tekuće 
godine za koju se donosi.
Programom mera iz stava 1. ovog člana utvrđuju se konkretne mere, rokovi, 
način sprovođenja tih mera, subjekti koji će ih sprovoditi, izvori i način 
obezbeđivanja i korišćenja sredstava, kao i način kontrole sprovođenja mera.
Obezbeđenje zaštite ljudi od zaraznih bolesti koje se mogu preneti sa životinja 
na ljude organizuje se i sprovodi u saradnji sa organima državne uprave, drugim 
organizacijama i ustanovama nadležnim za poslove zdravlja.

*Službeni glasnik RS, broj 30/2010

Posebni programi zdravstvene zaštite životinja

Član 52.
Posebni programi zdravstvene zaštite životinja donose se u slučaju 
opasnosti 
od pojave ili pojave naročito opasnih zaraznih bolesti i egzotičnih bolesti, 
kao i kod sprečavanja širenja endemskih bolesti.
Ministar donosi posebne programe zdravstvene zaštite životinja iz stava 1. 
ovog člana.

*Službeni glasnik RS, broj 30/2010

Član 52a
Кada postoji direktni ili indirektni rizik po zdravlje 
ljudi ili zdravlje životinja primenjuju se mere utvrđene Planom upravljanja kriznim 
situacijama za suzbijanje pojedinih zaraznih bolesti životinja.
Ministar donosi Plan upravljanja kriznim situacijama (u 
daljem tekstu: krizni plan) koji naročito sadrži organizaciju, mere i način 
sprovođenja mera za suzbijanje pojedinih zaraznih bolesti životinja, kao i postupak 
njihove kontrole.
Кrizne planove sprovode krizni centri koje obrazuje 
ministar, u skladu sa propisima o državnoj upravi.
Sredstva za nabavku, skladištenje i dopunjavanje 
minimalnih zaliha potrebne opreme i sredstva za krizne centre obezbeđuju se u 
budžetu Republike Srbije.
Ministarstvo priprema i sprovodi vežbe simulacije 
izbijanja pojedinih zaraznih bolesti radi provere kriznih planova.
Ministarstvo izrađuje i organizuje plan edukacije za 
otkrivanje, praćenje, suzbijanje i iskorenjivanje pojedinih zaraznih bolesti 
životinja.

*Službeni glasnik RS, broj 30/2010

Način ustupanja poslova iz Programa mera

Član 53.
Poslovi iz Programa mera, koji su utvrđeni kao poslovi od javnog interesa, 
ustupaju se pravnim licima i preduzetnicima putem konkursa koji raspisuje 
Ministarstvo i objavljuje u „Službenom glasniku Republike Srbije”.
Кonkurs se ne raspisuje za poslove:
1) koje obavlja Nacionalna laboratorija; 
2) koje obavlja javna veterinarska ambulanta odnosno javna veterinarska 
stanica iz člana 15. ovog zakona;
3) koje obavlja veterinarska služba;
4) vakcinacije pasa i mačaka protiv besnila.
Кonkurs iz stava 1. ovog člana sadrži:
1) vrste javnih poslova za koje se konkurs raspisuje;
2) period na koji se dodeljuju javni poslovi;
3) dokaz o ispunjenosti uslova u pogledu iskustva, rezultata i blagovremenosti 
u dosadašnjem obavljanju javnih poslova;
4) rok za donošenje i objavljivanje odluke o izboru pravnog lica;
5) način obaveštavanja o rezultatima konkursa.
Кonkurs iz stava 1. ovog člana sprovodi Кomisija koju obrazuje ministar.
Odluku o izboru pravnog lica za obavljanje javnih poslova donosi ministar.
Rezultati konkursa objavljuju se u „Službenom glasniku Republike Srbije”.

*Službeni glasnik RS, broj 30/2010

Ugovor o obavljanju poslova od javnog interesa

Član 54.
Na osnovu odluke o izboru, Ministarstvo sa pravnim licem kome je dodeljeno 
obavljanje javnih poslova zaključuje ugovor kojim se utvrđuju:
1) javni poslovi koji su predmet ugovora;
2) područje na kojem će se obavljati javni poslovi;
3) veterinari koji će obavljati određene javne poslove;
4) metode, način i postupak obavljanja javnih poslova;
5) međusobna prava, obaveze i odgovornosti;
6) radno vreme i način obezbeđenja neprekidne brige o zaštiti zdravlja 
životinja;
7) vreme za koje se zaključuje ugovor;
8) način finansiranja javnih poslova.

Obaveze vlasnika i držaoca životinja u vezi sa sprovođenjem Programa mera

Član 55.
Vlasnici i držaoci životinja dužni su da omoguće sprovođenje Programa mera. 

O sprovedenim merama iz stava 1. ovog člana vlasnici i držaoci životinja dužni 
su da čuvaju dokaz najmanje dve godine.

Vakcinacija pasa i mačaka protiv besnila

Član 56.
Veterinarske stanice i veterinarske ambulante vrše vakcinaciju pasa i mačaka 
u skladu sa Programom mera i izdaju potvrdu o vakcinaciji protiv besnila 
vlasnicima odnosno držaocima pasa ili mačaka, i o tome vode evidenciju. 

Vakcinisani psi moraju se trajno obeležiti u skladu sa posebnim propisom. 

Za obeležene i registrovane pse i mačke izdaje se 
pasoš.
Ministar propisuje oblik i sadržinu potvrde o vakcinaciji protiv besnila iz 
stava 1. ovog člana, sadržinu evidencije o vakcinisanim psima i mačkama, kao i 
izgled i sadržinu pasoša za pse i mačke.

*Službeni glasnik RS, broj 30/2010

Veterinarski lekovi i medicinska sredstva za upotrebu u veterini neophodni za 
sprovođenje Programa mera

Član 57. 
Raspodelu veterinarskih lekova i medicinskih sredstava za sprovođenje 
vakcinacija i dijagnostičkih ispitivanja prema Programu mera vrši Ministarstvo.
Pravna lica i preduzetnici koji sprovode Program mera dužni su da vode 
evidenciju o prijemu i upotrebi veterinarskih lekova i medicinskih sredstava za 
sprovođenje vakcinacije i dijagnostičkih ispitivanja iz stava 1. ovog člana i da 
izveštaj o upotrebljenim veterinarskim lekovima dostavljaju Ministarstvu.
Ministar propisuje sadržinu, oblik, način vođenja evidencije, kao i način i 
rokove za dostavljanje izveštaja iz stava 2. ovog člana.

*Službeni glasnik RS, broj 30/2010

Zarazne bolesti životinja koje se obavezno prijavljuju

Član 58.
Zarazne bolesti životinja koje se obavezno prijavljuju jesu bolesti visokog 
rizika za zdravlje životinja odnosno ljudi, i to:
1) enzootske bolesti životinja, ako se bolest pojavi ili raširi na teritoriji 
Republike Srbije;
2) egzotične bolesti, ako se bolest unese i raširi na teritoriji 
Republike 
Srbije.
Ministar propisuje listu zaraznih bolesti koje se obavezno prijavljuju, kao i 
način njihovog prijavljivanja.

*Službeni glasnik RS, broj 30/2010

Član 58a
Za određene bolesti životinja Ministarstvo može 
dodeliti zdravstveni status koji se odnosi na stado, jato, farmu, kompartmant, 
zone, područje ili državu.
Zahtev za međunarodno priznavanje statusa države, 
područja ili kompartmanta Ministarstvo može podneti Evropskoj komisiji, OIE ili 
drugoj međunarodnoj organizaciji.
Ministar propisuje listu bolesti, način, kao i uslove 
za dobijanje zdravstvenog statusa stada, jata, farme, kompartmanta, zone i 
područja.

*Službeni glasnik RS, broj 30/2010

Sprovođenje mera za sprečavanje pojave zaraznih bolesti

Član 59.
Radi zaštite zdravlja životinja i ljudi od bolesti koje se sa životinja mogu 
preneti na ljude sprovode se mere za sprečavanje pojave zaraznih bolesti, i to:
1) obavezne opšte preventivne mere koje sprovode vlasnici odnosno držaoci 
životinja;
2) posebne preventivne mere koje sprovode veterinarske organizacije.
Obavezne opšte preventivne mere obuhvataju mere sprečavanja unošenja uzročnika 
zaraznih bolesti u objekte za proizvodnju i promet iz člana 72. ovog zakona.
Posebne preventivne mere u zavisnosti od prirode bolesti i mogućeg rizika 
primenjuju se u objektima i obuhvataju vakcinaciju, zaštitu lekovima u 
profilaktičke svrhe, kao i preventivnu dezinfekciju, dezinsekciju i 
deratizaciju.
Pored mera iz stava 1. ovog člana sprovode se i mere ranog otkrivanja i 
dijagnostike zaraznih bolesti koje se obavezno prijavljuju.

Rano otkrivanje i dijagnostika zaraznih bolesti

Član 60.
Mere ranog otkrivanja i dijagnostike zaraznih bolesti jesu:
1) stalni nadzor zdravstvenog stanja životinja koji obuhvata praćenje 
zdravstvenog stanja životinja, epizootiološke situacije i sprovođenje 
dijagnostičkih ispitivanja;
2) utvrđivanje uzroka uginuća ili oboljenja životinje, kada se sumnja da je uzrok 
oboljenja ili uginuća životinje zarazna bolest. 
Ministar utvrđuje mere ranog otkrivanja i dijagnostike zarazne bolesti, kao i 
način njihovog sprovođenja.

*Službeni glasnik RS, broj 30/2010

Postupak u slučaju sumnje na zaraznu bolest 

Član 61.
Smatra se da postoji sumnja na zaraznu bolest u slučaju pojave kliničkih 
simptoma koji ukazuju na nju, kada nastupi naglo uginuće životinja bez vidljivog 
uzroka ili ako se među životinjama iz istog objekta pojave uzastopno dva ili više 
slučajeva oboljenja sa istim ili sličnim znacima ili uginuća.
U slučaju sumnje na zaraznu bolest, vlasnik ili držalac životinje dužan je da:
1) odmah to prijavi veterinaru ili veterinarskom inspektoru;
2) onemogući drugim licima pristup životinji, krdu, stadu ili lešu uginule 
životinje do dolaska veterinara ili veterinarskog inspektora;
3) izoluje životinju ili leš životinje za koju se sumnja da je obolela;
4) čuva leš životinje za koju se sumnja da je uginula od zarazne bolesti dok ne 
dobije uputstvo od veterinara ili veterinarskog inspektora;
5) pruža informacije koje zatraži veterinar ili veterinarski inspektor;
6) omogući uzimanje potrebnog materijala radi ispitivanja.
Veterinar je dužan da prijavi veterinarskom inspektoru sumnju na pojavu 
zarazne bolesti.
Po prijavi na sumnju o pojavi zarazne bolesti veterinarski inspektor vrši 
epizootiološki uviđaj i o tome obaveštava Ministarstvo.

Član 62.
Ako veterinarski inspektor pri pregledu životinja pre i posle klanja posumnja na 
prisustvo zarazne bolesti ili otkrije zaraznu bolest dužan je da:
1) o tome obavesti Ministarstvo;
2) postupi u skladu sa posebnim propisom;
3) naloži pravnom licu odnosno preduzetniku preduzimanje neophodnih mera za 
sprečavanje širenja zarazne bolesti. 

Dijagnostika zarazne bolesti 

Član 63.
U slučaju sumnje na zaraznu bolest, veterinarska stanica i veterinarska 
ambulanta organizuje i uzima uzorke materijala za laboratorijsko ispitivanje i 
dostavlja ga ovlašćenoj laboratoriji na ispitivanje. 
Organizovanje, uzimanje i slanje uzoraka materijala iz stava 1. ovog člana vrši 
se pod nadzorom veterinarskog inspektora.
Кada se na osnovu rezultata dijagnostičkih ispitivanja potvrdi prisustvo 
zarazne bolesti ministar određuje granicu zaraženog i ugroženog područja i mere 
za sprečavanje širenja, suzbijanja i iskorenjivanja zarazne bolesti.
Ministar propisuje način određivanja granice zaraženog i ugroženog područja, 
mere za sprečavanje širenja, suzbijanja i iskorenjivanja zarazne bolesti,
i 
prestanak mera.
Ministar propisuje način prijave i odjave zarazne 
bolesti, kao i način obaveštavanja o preduzetim merama.

*Službeni glasnik RS, broj 30/2010

2. Mere za sprečavanje širenja, suzbijanje i iskorenjivanje zaraznih bolesti 


Član 64.
Кada se na osnovu rezultata dijagnostičkih ispitivanja iz člana 63. stav 3. 
ovog zakona potvrdi prisustvo zarazne bolesti ili u slučaju sumnje na pojavu 
zarazne bolesti Ministarstvo nalaže mere koje su neophodne za sprečavanje 
širenja, suzbijanje i iskorenjivanje bolesti, i to:
1) izdvajanje zdravih od zaraženih životinja, posebno obeležavanje i vođenje 
evidencije tako obeleženih životinja;
2) zatvaranje obolelih životinja ili zatvaranje objekata u kojima je utvrđena 
zarazna bolest i zabranu pašnog načina držanja domaćih životinja;
3) ograničavanje ili zabranu kretanja životinja;
4) zabranu klanja;
5) zabranu prometa životinja, proizvoda životinjskog porekla, hrane životinjskog 
porekla, hrane za životinje, pratećih predmeta i izlučevina iz zaraženih područja 
ili objekata;
6) klanje ili ubijanje, na stručan i human način, zaraženih životinja ili 
životinja za koje su sumnja da su zaražene ili ubijanja životinja iz preventivnih 
ili dijagnostičkih razloga;
7) oduzimanje i neškodljivo odlaganje leševa životinja koje su uginule ili koje 
su ubijene, kao i proizvoda životinjskog porekla, hrane životinjskog porekla, 
hrane za životinje, pratećih predmeta ili izlučevina koje nije moguće 
dekontaminirati čišćenjem i dezinfekcijom;
8) posebne veterinarsko-sanitarne kontrole u zaraženom i ugroženom području;
9) zabranu organizovanja sajmova, izložbi i drugog okupljanja životinja, prodaje 
hrane životinjskog porekla i hrane za životinje van poslovnog prostora, kao i rada 
stočnih pijaca;
10) zabranu ili ograničavanje prirodnog pripusta životinja, kao i prikupljanja, 
obrade, skladištenja i korišćenja sperme za veštačko osemenjavanje životinja, jajnih 
ćelija i oplođenih jajnih ćelija koji potiču iz zaraženog ili ugroženog 
područja;
11) vakcinaciju, dijagnostičko ispitivanje i lečenje životinja;
12) ograničavanja kretanja lica koja su bila u kontaktu sa zaraženim 
životinjama, sa životinjama za koje se sumnja da su zaražene, ili sa proizvodima 
životinjskog porekla, hranom životinjskog porekla, hranom za životinje, pratećim 
predmetima ili izlučevinama zaraženih životinja;
13) zatvaranje i zaprečavanje prilaza zaraženom području i postavljanje na takvim 
prilazima tabli sa upozorenjem o prisustvu zarazne bolesti i kontrolama koje se 
preduzimaju na takvim područjima;
14) dezinfekciju, dezinsekciju, deratizaciju i dezodoraciju objekata u kojima 
se drže zaražene životinje ili životinje za koje se sumnja da su zaražene, kao i 
pratećih predmeta koji su bili u kontaktu sa zaraženim životinjama ili životinjama 
za koje se sumnja da su zaražene, kao i mesta uginuća životinje;
15) dezinfekciju ljudi i vozila koji su bili u kontaktu sa zaraženim 
životinjama ili životinjama za koje se sumnja da su zaražene;
16) strogo držanje u zatvorenom prostoru pasa i mačaka čiji je vlasnik poznat 
i ubijanje na human način pasa i mačaka lutalica;
17) angažovanje organa nadležnog za unutrašnje poslove i poslove odbrane, u 
skladu sa potrebama, u cilju pružanja pomoći Ministarstvu u primeni i sprovođenju 
mera za sprečavanje širenja, suzbijanje i iskorenjivanje bolesti;
18) obaveštavanje nadležnih zdravstvenih ustanova o zaraznim bolestima 
životinja koje se sa životinja mogu preneti na ljude.
19) utvrđivanje uzroka oboljenja i uginuća;
20) sprovođenje epizootiološkog uviđaja;
21) sprovođenje ispitivanja kod divljih životinja;
22) sprovođenje zoohigijenskih, zootehničkih, 
karantinskih i biosigurnosnih mera na mestima gde se životinje drže ili uzgajaju.
Ministar može da naloži i druge veterinarsko-sanitarne mere koje se odnose na 
sprečavanje pojave, otkrivanje, sprečavanje širenja, suzbijanje i iskorenjivanje 
zarazne bolesti.
Mere iz stava 1. ovog člana mogu se narediti i ako postoji opasnost od pojave 
bolesti.

*Službeni glasnik RS, broj 30/2010

Vanredne veterinarsko-sanitarne mere

Član 65.
U slučaju pojave naročito opasne zarazne bolesti sa liste OIE, vanrednog 
stanja ili stanja neposredne ratne opasnosti, elementarne nepogode ili širenja 
epizootija Ministarstvo može da naredi subjektima u veterinarskoj delatnosti 
sprovođenje vanrednih veterinarsko-sanitarnih mera.

Član 66.
Ako postoji opasnost da se zarazna bolest proširi na teritoriji 
Republike 
Srbije, Ministarstvo može na ugroženom području narediti da se:
1) na određenim mestima (putevi, mostovi, skele i dr.) sprovodi kontrola 
prometa životinja, proizvoda životinjskog porekla, hrane životinjskog porekla, 
hrane za životinje i pratećih predmeta;
2) na određenom području zabrani ili ograniči dovoz životinja, proizvoda 
životinjskog porekla, hrane životinjskog porekla, hrane za životinje i pratećih 
predmeta;
3) sprovodi dezinfekcija fizičkih lica i prevoznih sredstava.

Član 67.
U slučajevima iz člana 65. ovog zakona, na predlog Ministarstva, Vlada 
preduzima mere koje se odnose na:
1) mobilizaciju veterinara i građana za sprovođenje propisanih mera 
zdravstvene zaštite životinja;
2) mobilizaciju opreme, lekova i prevoznih sredstava u skladu sa posebnim 
propisima i privremenu upotrebu zemljišta i zgrada radi sprovođenja propisanih 
mera zdravstvene zaštite životinja;
3) korišćenje zemljišta i objekata u svrhu neškodljivog uklanjanja leševa ubijenih 
ili uginulih životinja, proizvoda životinjskog porekla, hrane životinjskog porekla, 
hrane za životinje i pratećih predmeta i drugog zaraženog materijala zakopavanjem, 
spaljivanjem ili na neki drugi način;
4) određivanje posebnih zadataka svim subjektima koji obavljaju veterinarsku 
delatnost, a po potrebi i drugim pravnim licima i državnim organima radi 
sprovođenja propisanih mera zdravstvene zaštite životinja.

Član 68.
Zarazna bolest je prestala kad od ozdravljenja, uginuća ili ubijanja poslednje 
obolele životinje i posle izvršene završne dezinfekcije protekne najduži period 
inkubacije za tu zaraznu bolest, osim u slučajevima kada je preporukama OIE 
drugačije određeno.

Naknada štete

Član 69.
Vlasnici životinja, proizvoda životinjskog porekla, hrane životinjskog porekla, 
hrane za životinje i pratećih predmeta imaju pravo na naknadu štete za:
1) životinje koje su ubijene u dijagnostičke svrhe;
2) životinje koje su uginule neposredno pre prijave i tokom trajanja bolesti, 
ako je vlasnik ili držalac životinje ispunio obaveze iz člana 61. stav 2. ovog 
zakona; 
3) životinje koje su ubijene u cilju suzbijanja zarazne bolesti;
4) proizvode životinjskog porekla i hranu životinjskog porekla oduzete i 
uništene u cilju suzbijanja zarazne bolesti;
5) hranu za životinje oduzetu i uništenu u cilju suzbijanja zarazne bolesti;
6) prateće predmete koji ne mogu da se dekontaminiraju;
7) objekte, opremu i prateće predmete oštećene ili uništene zbog primene 
naloženih veterinarsko-sanitarnih mera za suzbijanje i iskorenjivanje zarazne 
bolesti.

Član 70.
Vlasnik životinja, proizvoda životinjskog porekla, hrane životinjskog porekla, 
hrane za životinje i pratećih predmeta nema pravo na naknadu štete iz člana 69. 
ovog zakona ako:
1) nema uverenje o zdravstvenom stanju životinje izdato u skladu sa ovim 
zakonom;
2) uvodi životinje u zapat bez uverenja o zdravstvenom stanju životinje;
2a) životinja nije obeležena i registrovana u skladu sa 
zakonom;
3) namerno ili zbog grube nepažnje, nije odmah prijavio postojanje zarazne 
bolesti ili postojanje sumnje na zaraznu bolest u skladu sa odredbom člana 61. 
stav 2. ovog zakona; 
4) nije izvršio obaveznu preventivnu vakcinaciju i dijagnostička i druga 
ispitivanja po Programu mera i u utvrđenom roku;
5) nije sproveo druge propisane mere, uključujući i zabranu kretanja radi 
sprečavanja pojave i širenja zarazne bolesti; 
6) uginuće nije nastupilo kao posledica zarazne bolesti;
7) uginuće ili klanje životinje nije posledica mera koje je odredio 
veterinarski inspektor; 
8) je do pojave bolesti došlo za vreme uvoza životinja, proizvoda životinjskog 
porekla, hrane životinjskog porekla, hrane za životinje i pratećih predmeta ili za 
vreme sprovođenja procedura propisanih u vezi sa carinjenjem životinja u 
međunarodnom prometu (tokom trajanja karantina nakon ulaska u zemlju).


*Službeni glasnik RS, broj 30/2010

Visina naknade štete

Član 71.
Visina naknade štete iz člana 69. ovog zakona utvrđuje se na osnovu tržišne 
vrednosti koju bi ubijena, zaklana ili uginula životinja ili oštećeni ili 
uništeni proizvodi životinjskog porekla, hrana životinjskog porekla, hrana za 
životinje, prateći predmeti, objekti i oprema, imali u trenutku ubijanja, klanja, 
uginuća, oštećenja ili uništenja.
Utvrđivanje tržišne vrednosti životinja odnosno proizvoda životinjskog porekla, 
hrane životinjskog porekla, hrane za životinje, pratećih predmeta, objekata i 
opreme vrši se na osnovu nalaza i mišljenja komisije koju obrazuje ministar.
Vlasnik životinje odnosno proizvoda životinjskog porekla, hrane životinjskog 
porekla, hrane za životinje, pratećih predmeta, objekata i opreme za koje se 
nadoknađuje šteta, podnosi zahtev za naknadu štete Ministarstvu.
Zahtev se podnosi u roku od 30 dana od dana uručenja zapisnika o utvrđivanju 
visine štete.
Rešenje o naknadi štete donosi ministar.
Protiv rešenja iz stava 5. ovog člana može se pokrenuti upravni spor.

H. OBJEКTI U КOJIMA SE OBAVLJA VETERINARSКA DELATNOST

1. Vrsta objekata

Član 72.
Objekti, u zavisnosti od vrste delatnosti koja se u njima obavlja, mogu biti:
1) za uzgoj, držanje i promet životinja;
2) za klanje životinja;
3) za proizvodnju i promet hrane životinjskog porekla;
4) za proizvodnju i promet proizvoda životinjskog porekla;
5) za proizvodnju i promet hrane za životinje;
6) centri za reprodukciju životinja i veštačko osemenjavanje; 
6a) centri za skladištenje i distribuciju 
reproduktivnog materijala;
6b) za proizvodnju i promet lekova na veliko i 
medicinskih sredstava za upotrebu u veterini;
7) za vršenje usluga dezinfekcije, dezinsekcije i 
deratizacije;
8) za sakupljanje, preradu i uništavanje sporednih 
proizvoda životinjskog porekla.
Uzgoj, držanje i promet životinja; klanje životinja čije je meso namenjeno za 
javnu potrošnju ; proizvodnja i promet hrane životinjskog porekla; proizvodnja i 
promet proizvoda životinjskog porekla; proizvodnja i promet hrane za životinje; 
proizvodnja i promet semena za veštačko osemenjavanje, jajnih ćelija i oplođenih 
jajnih ćelija; vršenje usluga dezinfekcije, dezinsekcije i deratizacije; 
sakupljanje, prerada i uništavanje sporednih proizvoda 
životinjskog porekla mogu se 
obavljati samo u objektima koji u pogledu izgradnje, opreme, 
veterinarsko-sanitarnih i drugih uslova, a u zavisnosti od vrste delatnosti koja 
se u njima obavlja, ispunjavaju propisane uslove. 

*Službeni glasnik RS, broj 30/2010

2. Upis i brisanje iz Registra objekata

Član 73.
Objekti iz člana 72. ovog zakona na osnovu zahteva podnetog Ministarstvu
u zavisnosti od vrste delatnosti koja se u njima 
obavlja upisuju se u Registar 
objekata odnosno Registar odobrenih objekata i dodeljuje im se veterinarski 
kontrolni broj.
Ministar bliže propisuje vrste objekata koji se 
registruju, odnosno odobravaju, način i postupak registracije, odnosno 
odobravanja objekata iz stava 1. ovog člana, kao i izgled obrasca zahteva za upis 
objekata u Registar objekata, odnosno Registar odobrenih objekata.
Za registraciju objekata iz člana 72. ovog zakona 
plaćaju se samo troškovi u skladu sa članom 142. ovog zakona.

*Službeni glasnik RS, broj 30/2010
**Službeni glasnik RS, broj 93/2012

Član 74.
Podaci iz Registra objekata i Registra odobrenih objekata su javni.
Ministar bliže propisuje sadržinu i način vođenja Registra objekata i Registra odobrenih objekata. 


*Službeni glasnik RS, broj 30/2010

Član 75.
Objekti iz člana 72. ovog zakona se brišu iz Registra objekata 
i Registra 
odobrenih objekata na osnovu odluke o prestanku obavljanja delatnosti iz člana 
72. stav 2. ovog zakona ili ako prestanu da ispunjavaju utvrđene
uslove.

*Službeni glasnik RS, broj 30/2010

3. Izgradnja i rekonstrukcija objekata

Član 76.
Izgradnja odnosno rekonstrukcija objekata iz člana 72. ovog zakona vrši se u 
skladu sa zakonom kojim se uređuje izgradnja i rekonstrukcija objekata i ovim 
zakonom.
Izgradnja odnosno rekonstrukcija objekata iz člana 72. ovog zakona, mora biti 
u skladu sa veterinarsko-sanitarnim uslovima, odnosno opštim i posebnim 
uslovima za higijenu hrane i hrane za životinje koji se odnose na pojedine vrste 
tih objekata.
Ministar bliže propisuje veterinarsko-sanitarne uslove, odnosno opšte i 
posebne uslove za higijenu hrane i hrane za životinje iz stava 2. ovog člana.

*Službeni glasnik RS, broj 30/2010

Član 77.
Zahtev za utvrđivanje ispunjenosti veterinarsko-sanitarnih uslova, odnosno 
opštih uslova za higijenu hrane i hrane za životinje za objekte iz člana 72. 
ovog zakona podnosi se Ministarstvu.
Ministar obrazuje komisiju koja vrši pregled objekta.
Ako objekat ispunjava propisane veterinarsko-sanitarne 
uslove, odnosno opšte i posebne uslove za higijenu hrane i hrane za životinje 
ministar donosi rešenje o ispunjenosti uslova iz stava 1. ovog člana i dodeljuje 
veterinarski kontrolni broj.
Izuzetno od odredbe stava 3. ovog člana za objekte iz 
člana 72. stav 1. tač. 2) i 3) ovog zakona ministar donosi rešenje o ispunjenosti 
veterinarsko-sanitarnih i opštih uslova za higijenu hrane kojim se privremeno 
odobrava obavljanje delatnosti u objektu i dodeljuje se veterinarski kontrolni 
broj.
Period za koji se donosi privremeno rešenje iz stava 4. 
ovog člana ne može biti kraći od 3 meseca niti duži od 6 meseci.
Pre isteka roka rešenja kojim se privremeno odobrava 
obavljanje delatnosti iz stava 4. ovog člana komisija iz stava 2. ovog člana 
utvrđuje ispunjenost opštih i posebnih uslova za higijenu hrane i na osnovu 
mišljenja komisije ministar donosi rešenje kojim se odobrava obavljanje delatnosti i 
dodeljuje mu se veterinarski kontrolni broj.
Ako objekat ne ispunjava opšte i posebne uslove za 
higijenu hrane i hrane za životinje ministar donosi rešenje o zabrani rada tom 
objektu.
Rešenje iz st. 3, 4, 6. i 7. ovog člana je konačno i 
protiv njega se može pokrenuti upravni spor.

*Službeni glasnik RS, broj 30/2010

4. Izvozni objekti

Član 78.
Objekti iz člana 72. ovog zakona mogu da se registruju za izvoz.
Objektima iz stava 1. ovog člana koji 
ispunjavaju veterinarsko-sanitarne uslove, odnosno 
opšte i posebne uslove za higijenu hrane i hranu za životinje dodeljuje se izvozni 
kontrolni broj i upisuju se u Registar izvoznih objekata.
Ministar bliže propisuje način i postupak za dobijanje odobrenja za izvoz i za 
dobijanje izvoznog kontrolnog broja, kao i sadržinu i način vođenja Registra 
izvoznih objekata.
Za registraciju objekata za izvoz iz člana 72. ovog 
zakona plaćaju se samo troškovi u skladu sa članom 142. ovog zakona.

*Službeni glasnik RS, broj 30/2010
**Službeni glasnik RS, broj 93/2012

Član 79.
Zabranjen je izvoz iz objekata koji nisu odobreni za 
izvoz.

*Službeni glasnik RS, broj 30/2010

Član 80.
Brisan je (vidi član 3. Zakona - 93/2012-28)

5. Veterinarsko-sanitarna kontrola za potrebe Vojske Srbije


*Službeni glasnik RS, broj 30/2010

Član 81.
Veterinarsko-sanitarne preglede i kontrolu u proizvodnji i prometu životinja, 
proizvoda životinjskog porekla, hrane životinjskog porekla, hrane za životinje i 
otpadaka životinjskog porekla koju vrše nadležni veterinarski organi Vojske 
Srbije na teritoriji 
Republike Srbije obavljaju se u skladu sa ovim zakonom.

*Službeni glasnik RS, broj 30/2010

6. NASSR program

Član 82.
Pravno lice i preduzetnik koji obavlja delatnost klanja životinja, proizvodnju i 
promet hrane životinjskog porekla, hrane za životinje, kao i sakupljanje, preradu i 
uništavanje sporednih proizvoda životinjskog porekla dužan je da ima Sistem za 
osiguranje bezbednosti proizvoda koji je uveden i koji se održava na principima 
dobre proizvođačke i higijenske prakse i analize opasnosti i kritičnih 
kontrolnih tačaka u proizvodnji (NASSR program).
Za sprovođenje programa iz stava 1. ovog člana pravno lice i preduzetnik mora 
da ima u stalnom radnom odnosu odgovorno lice.

*Službeni glasnik RS, broj 30/2010

7. Program za praćenje rezidua kod životinja i proizvoda životinjskog porekla

Član 83.
Ministarstvo donosi Program sistematskog praćenja rezidua farmakoloških, 
hormonskih i drugih štetnih materija kod životinja, proizvoda životinjskog 
porekla, hrane životinjskog porekla i hrane za životinje. 
Ministar donosi plan uzimanja uzoraka koji sadrži vrstu i broj uzoraka, način 
uzimanja i ispitivanja uzoraka životinja, proizvoda životinjskog porekla, hrane 
životinjskog porekla i hrane za životinje, objekte iz kojih se uzima uzorak, 
dinamiku uzimanja uzoraka, kao i mere koje se preduzimaju kada se ustanovi da je 
količina rezidua i drugih štetnih materija veća od maksimalno dozvoljene. 

Sredstva za sprovođenje Programa sistematskog praćenja rezidua iz stava 1. ovog 
člana obezbeđuju se u budžetu Republike Srbije.

8. Vrste delatnosti
1) Uzgoj, držanje i promet životinja

Obeležavanje i registracija životinja

*Službeni glasnik RS, broj 30/2010

Član 84.
Goveda, svinje, ovce, koze i kopitari na teritoriji 
Republike Srbije moraju da budu obeleženi i registrovani, kao i pri uvozu, ako 
nisu namenjeni za neposredno klanje, a podaci o njihovom obeležavanju i kretanju 
moraju biti registrovani u Centralnoj bazi podataka o obeležavanju životinja (u 
daljem tekstu: Centralna baza).
Sistem obeležavanja i registracije životinja sastoji se 
iz sledećih delova:
1) Registra gazdinstava;
2) obeležene životinje;
3) pasoša ili drugog identifikacionog dokumenta;
4) registara koji se nalaze na gazdinstvu;
5) Centralne baze.
Obeležavanje goveda, svinja, ovaca, koza i kopitara vrše 
veterinarske ambulante, veterinarske stanice i veterinarske službe ovlašćene za 
obeležavanje od strane Ministarstva (u daljem tekstu: ovlašćeni obeleživač).
Ovlašćeni obeleživač može biti i drugo pravno i 
fizičko lice ovlašćeno od strane Ministarstva.
Ministar može da propiše obavezu obeležavanja i 
registracije i drugih vrsta životinja.
Ministar bliže propisuje način obeležavanja i 
registracije životinja iz st. 1. i 5. ovog člana, kao i uslove koje mora da 
ispunjava ovlašćeni obeleživač iz stava 4. ovog člana.

*Službeni glasnik RS, broj 30/2010

Centralna baza

Član 85.
Centralnu bazu vodi Ministarstvo.
U Centralnu bazu upisuju se podaci o:
1) gazdinstvima na kojima se nalaze, čuvaju ili 
prodaju životinje;
2) sredstvima za identifikaciju životinja;
3) obeleženim životinjama;
4) izdatim dokumentima o obeležavanju;
5) kretanju životinja;
6) ovlašćenom obeleživaču;
7) kontrolama obeležavanja i registraciji životinja.
Ministar bliže propisuje sadržinu i način vođenja Centralne baze.

*Službeni glasnik RS, broj 30/2010

Uvid u Centralnu bazu

Član 86.
Uvid u Centralnu bazu ima:
1) ovlašćeni obeleživač;
2) veterinarski inspektor.
Ministarstvo može odobriti uvid u Centralnu bazu i drugim korisnicima na 
njihov zahtev.

Pasoš

Član 87.
Identifikacioni dokument je pasoš ili drugi dokument 
koji mora da prati goveda, ovce, koze, svinje, kopitare, pse i mačke, a po 
potrebi i ostale životinje od rođenja do smrti.
Za svaku obeleženu životinju iz stava 1. ovog člana, u 
skladu sa ovim zakonom, Ministarstvo izdaje identifikacioni dokument.
U slučaju da je goveče uvezeno iz zemalja Evropske unije izdaje se novi pasoš 
u roku od 14 dana od dana unošenja podataka u Centralnu bazu, a po zahtevu zemlje 
izvoznice originalni pasoši se vraćaju.
Ministar bliže propisuje izgled, sadržaj, način i rok 
izdavanja, oduzimanja i/ili poništavanja identifikacionog dokumenta, podatke koji 
se unose u identifikacioni dokument, kao i postupak unošenja podataka u Centralnu 
bazu.

*Službeni glasnik RS, broj 30/2010

Član 88.
Brisan je (vidi član 47. Zakona – 30/2010-120)

Član 89.
Ako je goveče upućeno na klanicu, veterinarski inspektor je dužan posle klanja 
da pasoš zajedno sa ušnim markicama vrati Centralnoj bazi.
U slučaju uginuća govečeta vlasnik ili držalac posle obaveštavanja ovlašćenog 
obeleživača i njegovog dolaska dužan je da mu preda pasoš koji se zajedno sa 
ušnim markicama dostavlja Centralnoj bazi.
Pasoši iz st. 1. i 2. ovog člana uništavaju se pod kontrolom Ministarstva.

Član 90.
Ovlašćeni obeleživač je dužan da u pasoš unese podatke o prispeću govečeta na 
gazdinstvo.

Član 91.
U slučaju oštećenja ili nestanka pasoša ili identifikacionog dokumenta, 
vlasnik odnosno držalac je dužan da o tome obavesti ovlašćenog obeleživača u 
roku od sedam dana od dana oštećenja ili nestanka pasoša 
ili identifikacionog 
dokumenta, radi izdavanja novog pasoša ili identifikacionog dokumenta.
Novi pasoš ili identifikacioni dokument nosi oznaku „duplikat” i sadrži sve 
podatke iz člana 87. stav 2. ovog zakona.

*Službeni glasnik RS, broj 30/2010

Službena kontrola obeležavanja i registracije životinja

*Službeni glasnik RS, broj 30/2010

Član 91a
Ministarstvo sprovodi službenu kontrolu identifikacije 
obeležavanja i registracije životinja na gazdinstvima na osnovu analize rizika.
Ministarstvo izrađuje godišnji izveštaj o sprovedenim 
službenim kontrolama obeležavanja i registracije životinja.
Ministar bliže propisuje najmanji broj službenih 
kontrola, kriterijume za analizu rizika obeležavanja i registracije, kao i 
sadržaj godišnjeg izveštaja iz stava 2. ovog člana.

*Službeni glasnik RS, broj 30/2010

Član 92.
Troškove obeležavanja i registrovanja životinja snosi vlasnik odnosno držalac 
životinje.
Visinu troškova iz stava 1. ovog člana utvrđuje Vlada.

*Službeni glasnik RS, broj 30/2010

Promet životinja

Član 93.
Životinja može da se stavi u promet ako je obeležena 
i registrovana i ako 
potiče iz objekata ili gazdinstava registrovanih u Centralnoj bazi.
Životinju u prometu mora da prati uverenje o zdravstvenom stanju životinje izdato 
od strane veterinarske stanice, veterinarske ambulante, javne veterinarske 
stanice, javne veterinarske ambulante odnosno veterinarske službe koja je 
sprovela Program mera, na osnovu dokaza o izvršenim preventivnim merama i 
dijagnostičkim ispitivanjima.
Životinje u prometu mora da prati odgovarajući 
identifikacioni dokument, a životinje koje napuštaju epizootiološku jedinicu mora 
da prati potvrda o zdravstvenom stanju pošiljke u prometu.
Uverenje iz stava 2. ovog člana neće se izdati ako je utvrđeno da u mestu 
porekla životinje postoji zarazna bolest koja se može preneti tom vrstom 
životinje, a potvrda iz stava 3. ovog člana ako nije izvršen 
veterinarsko-sanitarni pregled na mestu utovara.
Subjekti iz stava 2. ovog člana dužni su da vode evidenciju o izdatim 
uverenjima o zdravstvenom stanju životinja i potvrdama o zdravstvenom stanju pošiljke 
u prometu.
Uverenje o zdravstvenom stanju životinje važi deset dana, a za pčelinje zajednice 
tri meseca od dana izdavanja odnosno od dana produženja njegovog važenja.
Važenje uverenja o zdravstvenom stanju životinje može da se produži najduže jednu 
godinu od dana izdavanja uverenja. Važenje uverenja produžava se na poleđini 
uverenja.
Za izdavanje i produženje uverenja o zdravstvenom stanju životinje 
i potvrde o 
zdravstvenom stanju pošiljke u prometu plaća se naknada iz člana 140. 
stav 1. 
tač. 1) i 2) ovog zakona.
Svaki novi vlasnik je obavezan da odmah za kupljenu životinju izvrši prenos 
uverenja o zdravstvenom stanju životinje na svoje ime, bez naplate naknade.
O izdatim i produženim uverenjima i o prenosu uverenja o zdravstvenom stanju 
životinje vodi se posebna evidencija.
Ministar bliže propisuje uslove za stavljanje životinja u 
promet, način pregleda pošiljke životinja pre utovara, obrazac uverenja o 
zdravstvenom stanju životinje, obrazac potvrde o zdravstvenom stanju pošiljke 
životinje u prometu, sadržinu i način vođenja evidencije o izdatim uverenjima i 
potvrdama.

*Službeni glasnik RS, broj 30/2010

Član 94.
Na osnovu izvršenog ispitivanja i utvrđivanja zdravstvenog stanja životinje 
veterinarski inspektor izdaje uverenje o statusu gazdinstva slobodnog od određene 
zarazne bolesti.
Ministar propisuje način utvrđivanja statusa gazdinstva iz stava 1. ovog člana 
i obrazac uverenja.

Član 95.
Brisan je (vidi član 52. Zakona – 30/2010-120)

Član 96.
Prevoz životinja vrši se vozilima koja ispunjavaju tehničke i higijenske uslove 
i koja su evidentirana u Ministarstvu, a vozila kojima se vrši prevoz životinja u 
okviru iste epizootiološke jedinice se ne evidentiraju.
Prevoznici životinja dužni su da na zahtev veterinarskog inspektora stave na 
uvid uverenje o zdravstvenom stanju životinje, kao i potvrdu o zdravstvenom stanju 
životinje u prometu, i odgovarajući identifikacioni dokument koji prati kretanje i 
promet životinje.
Tokom prevoza životinje, utovar, pretovar i istovar životinje može da se obavlja 
samo u objektu koji ispunjava veterinarsko-sanitarne uslove za tu vrstu objekta.
Ministar bliže propisuje tehničke i higijenske uslove koje moraju da 
ispunjavaju vozila iz stava 1. ovog člana, način njihovog evidentiranja, kao i 
veterinarsko-sanitarne uslove za objekte iz stava 3. ovog člana.

*Službeni glasnik RS, broj 30/2010

Član 97.
Prodaja životinja vrši se na sabirnim centrima, stočnim 
pijacama i otkupnim mestima koji su registrovani, odnosno odobreni.
Zabranjena je organizovana prodaja životinja izvan registrovanog, odnosno 
odobrenog objekta.

*Službeni glasnik RS, broj 30/2010

Кarantin

Član 98.
Životinje koje se nabavljaju u zemlji mogu da se smeste u objekte za uzgoj i 
držanje posle izvršenog veterinarsko-sanitarnog pregleda, osim ako ministar ne 
naredi da se takve životinje smeste u karantin radi sprovođenja dijagnostičkog 
ispitivanja i vakcinacije.
Životinje u unutrašnjem prometu moraju da se smeste u karantin radi ispitivanja 
ili upute na klanje ako:
1) životinja nije obeležena i ako je ne prati 
odgovarajući identifikacioni dokument;
2) držalac životinje nema uverenje o zdravstvenom stanju životinje ili je uverenje 
nevažeće (zbog isteka roka, nepotpunih podataka ili drugih nedostataka);
3) za pošiljku životinje ne postoji potvrda o njenom zdravstvenom stanju;
4) postoji sumnja ili je utvrđeno da životinja boluje od zarazne bolesti;
5) životinja potiče iz zaraženog ili ugroženog područja;
6) nije moguće utvrditi poreklo životinje, vlasnika, odnosno držaoca 
životinje.
Кarantin iz stava 1. ovog člana mora da ispunjava sledeće uslove:
1) da je van naselja;
2) da je ograđen; 
3) da ima osnovne uslove za smeštaj i ishranu životinja odnosno za smeštaj 
osoblja zaposlenog u karantinu.
Кarantin iz stava 1. ovog člana obezbeđuje opština, a za potrebe više opština 
koje su teritorijalno povezane, može se formirati karantin u jednoj od njih u 
skladu sa posebnim uslovima koje propiše ministar.
Troškove karantina snosi vlasnik, odnosno držalac 
životinje.

*Službeni glasnik RS, broj 30/2010

Član 99.
Brisan je (vidi član 56. Zakona – 30/2010-120)

Dozvola za okupljanje životinja

Član 100. 
Organizovanje izložbi životinja, takmičenje životinja i priredbi sa putujućim 
životinjama (cirkusi, sajmovi, putujući zoološki vrtovi, i sl.), kao i 
organizovanje prodaje životinja, proizvoda životinjskog porekla, hrane životinjskog 
porekla i hrane za životinje van određenog poslovnog prostora vrši se na osnovu 
dozvole koju izdaje Ministarstvo.
Dozvola iz stava 1. ovog člana mora biti vidno istaknuta prilikom obavljanja 
aktivnosti iz stava 1. ovog člana. 
Dozvola se izdaje za period važenja od 30 dana.
Ministar propisuje oblik i sadržinu dozvole iz stava 1. ovog člana.
Troškove izdavanja dozvole snosi podnosilac zahteva.
Mesta na kojima se organizuju manifestacije iz stava 
1. ovog člana jesu gazdinstva.

*Službeni glasnik RS, broj 30/2010

2) Кlanje životinja 

*Službeni glasnik RS, broj 30/2010

Član 101.
Кlanje životinja obavlja se u odobrenim klanicama, ako su 
njihovi proizvodi namenjeni za javnu potrošnju.
Izuzetno od odredbe stava 1. ovog člana, klanje životinja 
u slučaju prinudnog klanja može da se obavlja i izvan 
odobrene klanice.
Izvan odobrene klanice može da se obavlja i klanje svinja, ovaca, koza, živine i 
kunića ako su namenjeni za upotrebu u domaćinstvu.

*Službeni glasnik RS, broj 30/2010

Službena kontrola životinja pre klanja i posle klanja

*Službeni glasnik RS, broj 30/2010

Član 102.
Životinje pre klanja i posle klanja podležu službenoj 
kontroli ako su njihovi proizvodi namenjeni za javnu potrošnju.
Pre klanja životinje mora da se proveri identifikacija 
životinje i pregleda odgovarajući identifikacioni dokument.
Izuzetno od odredbe stava 1. ovog člana pre prinudnog 
klanja veterinar mora da izvrši pregled životinje pre klanja.
Prinudno zaklane životinje podležu posle klanja 
službenoj kontroli.
Izuzetno od odredbe stava 1. ovog člana službena 
kontrola divljači vrši se posle hvatanja ili odstrela.
U slučaju klanja domaćih svinja, divljih svinja, konja i 
drugih vrsta životinja obavezan je trihinoskopski pregled.
U slučaju da u klanici nije obezbeđeno stalno 
prisustvo veterinarskog inspektora, način i postupak klanja u tim klanicama bliže 
propisuje ministar.
Ministar bliže propisuje način vršenja službene 
kontrole životinja pre i posle njihovog klanja.

*Službeni glasnik RS, broj 30/2010

Vođenje evidencije u klanicama

Član 103.
Radi sprečavanja širenja zaraznih bolesti životinja i proizvodnje bezbedne hrane 
životinjskog porekla klanica je dužna da vodi evidenciju o podacima koji se 
odnose na kupovinu životinja, klanje životinja, promet proizvoda životinjskog 
porekla, hrane životinjskog porekla, sporedne proizvode životinjskog porekla i 
dr.
Podaci iz stava 1. ovog člana čuvaju se tri godine i stavljaju na uvid 
veterinarskom inspektoru na njegov zahtev.
Кlanica iz stava 1. ovog člana dužna je da Centralnoj 
bazi dostavi podatke o identifikacionim brojevima zaklanih životinja.
Ministar bliže propisuje oblik i sadržinu evidencije iz stava 1. ovog člana.

*Službeni glasnik RS, broj 30/2010

Službena kontrola divljači

*Službeni glasnik RS, broj 30/2010

Član 104.
Pravna lica koja se bave lovstvom i korisnici lovišta dužna su da privremeno 
skladište divljač i leševe divljači radi sprovođenja službene kontrole divljači 
posle hvatanja ili odstrela. 
Pravna lica i korisnici lovišta iz stava 1. ovog člana 
dužna su da obezbede službenu kontrolu odstreljene divljači, radi stavljanja u 
promet, kao i službenu kontrolu leševa životinja.
Posle veterinarsko-sanitarne kontrole ako je divljač bezbedna za ishranu ljudi 
obeležava se žigom ili se izdaje potvrda o bezbednosti za ishranu ljudi.
Ministar propisuje oblik i sadržinu žiga odnosno potvrde. 

*Službeni glasnik RS, broj 30/2010

3) Proizvodnja i promet hrane životinjskog porekla

Promet hrane životinjskog porekla

Član 105.
Hrana životinjskog porekla podleže službenoj kontroli u proizvodnji i prometu.
Zabranjena je organizovana prodaja hrane životinjskog 
porekla izvan registrovanog, odnosno odobrenog objekta.
Ministar bliže propisuje način i postupak sprovođenja 
službene kontrole hrane životinjskog porekla.

*Službeni glasnik RS, broj 30/2010

Službena kontrola hrane životinjskog porekla

*Službeni glasnik RS, broj 30/2010

Član 106.
Sva hrana životinjskog porekla u prometu mora biti na propisan način 
obeležena.
Sva hrana životinjskog porekla proizvedena ili prerađena u skladu sa ovim 
zakonom obeležava se žigom, identifikacionom oznakom u obliku žiga ili se 
izdaje potvrda sa brojem pod kojim je objekat upisan u Registar objekata.
Ministar propisuje oblik i sadržinu žiga, kao i način i postupak obeležavanja 
hrane životinjskog porekla.

*Službeni glasnik RS, broj 30/2010

Hrana životinjskog porekla koja nije bezbedna za ishranu ljudi

Član 107.
Zabranjeno je stavljati u promet hranu životinjskog porekla koja nije bezbedna 
za ishranu ljudi.
Кada se službenom kontrolom utvrdi da hrana životinjskog porekla nije 
bezbedna za ishranu ljudi naređuju se uništavanje ili propisno osposobljavanje hrane 
životinjskog porekla za druge namene.

*Službeni glasnik RS, broj 30/2010

Proizvodnja i promet mleka i proizvoda od mleka

Član 108.
Preduzetnik odnosno fizičko lice koje proizvodi mleko i proizvode od mleka u 
domaćinstvu koji su namenjeni za javnu potrošnju mogu da se prodaju na mestu 
proizvodnje ili pijacama samo ako potiču iz objekata koji su upisani u Registar 
objekata, odnosno u Registar odobrenih objekata.

*Službeni glasnik RS, broj 30/2010

4) Proizvodi životinjskog porekla za upotrebu u poljoprivredi, industriji, 
farmaciji ili hirurgiji

Promet životinjskih koža

Član 109.
Zabranjeno je vršiti promet koža iz objekta koji nije 
odobren.
Zabranjeno je vršiti promet koža bez prethodnog pregleda na bedrenicu, ako 
kože potiču od životinja koje su zaklane bez izvršene službene kontrole ili ako 
potiču od uginulih životinja.
Pravno lice odnosno preduzetnik koji se bavi prometom ili preradom kože dužno 
je da vodi evidenciju o poreklu otkupljenih koža i čuva je tri godine.
Кože u prometu iz stava 2. ovog člana moraju biti vidno obeležene rednim 
brojem evidencije.
Pravno lice odnosno preduzetnik koji se bavi prometom ili preradom 
životinjskih koža dužno je da dostavi ovlašćenoj laboratoriji uzorke koža iz 
stava 1. ovog člana radi njihovog pregleda na bedrenicu.
Кože koje nisu pregledane na bedrenicu moraju biti uskladištene odvojeno od 
drugih životinjskih koža.
Ministar bliže propisuje oblik i sadržinu evidencije iz stava 2. ovog člana. 


*Službeni glasnik RS, broj 30/2010

5) Proizvodnja i promet hrane za životinje

Objekti za proizvodnju hrane za životinje

Član 110.
U objektima za proizvodnju i promet hrane za životinje vodi se i čuva 
evidencija o vrsti i količini sirovine za proizvodnju hrane za životinje, kao i o 
vrsti i količini proizvedene i isporučene hrane za životinje.
Objekat koji služi za proizvodnju i promet hrane za 
životinje koje služe za proizvodnju hrane životinjskog porekla, koji koristi 
proizvode dobijene preradom sporednih proizvoda životinjskog porekla, lekove za 
upotrebu u veterini i aditive mora da ispuni uslove kojima se sprečava unakrsno 
zagađenje i umanjuje rizik od nenamernog mešanja.
Radi sprečavanja pojavljivanja zaraznih bolesti životinja 
izazvanih hranom životinjskog porekla, zabranjeno je organizovano sakupljanje i 
korišćenje otpadaka hrane (pomija), otpadaka hrane koja potiče iz međunarodnog 
transporta, kao i otpadaka koji potiču iz zdravstvenih ustanova, restorana 
društvene ishrane ili drugih organizacija u ishrani životinja.
U izuzetnim slučajevima dozvoljeno je korišćenje 
otpadaka hrane (pomija) za ishranu životinja na gazdinstvima koji se bave uzgojom 
životinja za sopstvene potrebe, ako je izvršena termička obrada. Poreklo ovih 
otpadaka može biti samo sa gazdinstva koje se bavi uzgojom životinja za sopstvene 
potrebe.
Ministar bliže propisuje oblik i sadržinu evidencije 
iz stava 1. ovog člana.

*Službeni glasnik RS, broj 30/2010

Član 111.
Hrana za životinje u proizvodnji i prometu mora da 
ispunjava opšte i posebne uslove higijene hrane za životinje i podleže službenoj 
kontroli.
Zabranjeno je korišćenje u proizvodnji i prometu 
sporednih proizvoda životinjskog porekla i proizvoda dobijenih njihovom preradom, 
osim u skladu sa ovim zakonom.
Lekovi za upotrebu u veterini koji se koriste za 
proizvodnju medicinirane hrane, kao i aditivi u hrani za životinje mogu se 
koristiti u proizvodnji hrane za životinje u odobrenim objektima, u skladu sa ovim 
zakonom.
Zabranjena je proizvodnja, promet i upotreba hrane za 
životinje koja sadrži nedozvoljene supstance.
Za ishranu životinja može da se stavi u promet so koja 
je jodirana.
Ministar bliže propisuje uslove za proizvodnju 
medicinirane hrane za životinje, način i postupak za deklarisanje, stavljanje u 
promet i način upotrebe medicinirane hrane za životinje, kao način i postupak za 
deklarisanje aditiva koji se koriste u ishrani životinja.
Ministar bliže propisuje opšte i posebne uslove 
higijene hrane za životinje.

*Službeni glasnik RS, broj 30/2010

Član 111a
Za životinje s posebnim potrebama u pogledu ishrane 
može da se koristi hrana za životinje s posebnim namenama.
Ministar bliže propisuje uslove koje mora da ispuni 
hrana s posebnim namenama koja se koristi za ishranu životinja s posebnim 
potrebama, kao i način deklarisanja hrane za životinje s posebnim namenama.

*Službeni glasnik RS, broj 30/2010

6) Proizvodnja, skladištenje, promet i korišćenje reproduktivnog materijala

Registracija centara za reprodukciju životinja 

Član 112.
Proizvodnja reproduktivnog materijala obavlja se u 
odobrenim centrima za reprodukciju i veštačko osemenjavanje.
Skladištenje i promet reproduktivnog materijala obavlja 
se u odobrenim centrima za reprodukciju i veštačko osemenjavanje životinja, odnosno 
odobrenim distributivnim centrima za promet reproduktivnog materijala.
Centri za reprodukciju i veštačko osemenjavanje životinja 
i distributivni centri za promet reproduktivnog materijala dužni su da vode 
evidenciju o proizvodnji, skladištenju i stavljanju u promet reproduktivnog 
materijala koja se čuva pet godina.
Centri za reprodukciju životinja vrše promet 
reproduktivnog materijala pravnim licima i preduzetnicima koji su registrovani 
za obavljanje poslova osemenjavanja životinja u skladu sa ovim zakonom.
Centri za reprodukciju i veštačko osemenjavanje životinja 
predstavljaju gazdinstva u smislu ovog zakona.

*Službeni glasnik RS, broj 30/2010

Praćenje zdravstvenog stanja i reproduktivne sposobnosti životinja za 
reprodukciju

Član 113.
Centri za reprodukciju životinja vrše sistematsko praćenje zdravstvenog stanja i 
reproduktivne sposobnosti životinja i proizvedenog reproduktivnog materijala radi 
sprečavanja pojave i širenja zaraznih bolesti životinja i očuvanja njihove 
reproduktivne sposobnosti.
Centri za reprodukciju životinja dužni su da vode evidenciju o rezultatima 
sistematskog praćenja iz stava 1. ovog člana.
Ministar propisuje postupak sistematskog praćenja i način vođenja evidencije iz 
st. 1. i 2. ovog člana.

Sumnja ili otkrivanje zarazne bolesti životinja za reprodukciju

Član 114.
Životinje za reprodukciju, uzorci semena, jajnih ćelija i oplođenih jajnih 
ćelija ispituju se u ovlašćenoj laboratoriji.
Centri za reprodukciju životinja dužni su da obaveštavaju Ministarstvo o 
svakoj sumnji ili pojavi zarazne bolesti životinja za reprodukciju koja se može 
preneti reproduktivnim materijalom i/ili izazvati trajnu reproduktivnu smetnju.

Promet reproduktivnog materijala 

Član 115.
Zabranjen je promet, uvoz ili izvoz semena za veštačko osemenjavanje, jajnih 
ćelija i oplođenih jajnih ćelija koji sadrže uzročnike bolesti životinja ili veći 
broj bakterija od dozvoljenog ili koji svojim biohemijskim, biofizičkim i 
morfološkim svojstvima ne ispunjavaju uslove za reprodukciju.

7) Proizvodi za dezinfekciju, dezinsekciju i deratizaciju

Član 116.
Dezinfekciju, dezinsekciju i deratizaciju mogu da obavljaju privredno društvo 
odnosno drugo pravno lice i preduzetnik ako u pogledu odgovarajućih stručnih 
radnika, opreme i sredstava ispunjavaju uslove, koje bliže propisuje ministar.
Dezinfekcija, dezinsekcija i deratizacija obavlja se u svim objektima, 
prostorima, prevoznim sredstvima, na opremi i predmetima koji podležu nadzoru 
veterinarske inspekcije, kao i na pašnjacima i drugim površinama gde životinje 
povremeno ili stalno borave ili se kreću.
Sredstva za dezinfekciju, dezinsekciju i deratizaciju moraju da se koriste na 
način kojim se obezbeđuje zaštita životne sredine.

8) Sakupljanje, prerada i uništavanje sporednih proizvoda 
životinjskog porekla

*Službeni glasnik RS, broj 30/2010

Član 117.
Sporedni proizvodi životinjskog porekla moraju se 
sakupljati, preraditi ili uništiti u objektima namenjenim za preradu, obradu ili 
uništavanje sporednih proizvoda životinjskog porekla.
U objektima za sakupljanje, preradu i uništavanje 
sporednih proizvoda životinjskog porekla vodi se propisana evidencija koja se 
čuva tri godine.
Ministar bliže propisuje način razvrstavanja, postupanja 
sa sporednim proizvodima životinjskog porekla, metode njihove prerade, higijenske 
uslove, način njihovog utovara, pretovara i istovara, veterinarsko-sanitarne 
uslove za izgradnju objekata, oblik i sadržinu evidencije koja se vodi u 
objektima za sakupljanje, preradu i uništavanje sporednih proizvoda životinjskog 
porekla, postupak sa sporednim proizvodima u izuzetnim slučajevima, kao i način 
sprovođenja službene kontrole i samokontrole.

*Službeni glasnik RS, broj 30/2010

Član 118.
Za sakupljanje, preradu i uništavanje sporednih proizvoda životinjskog porekla 
Vlada osniva javnu službu.
Javna služba iz stava 1. ovog člana ima svojstvo pravnog lica i posluje po 
propisima o javnim službama.
Aktom o osnivanju javne službe za sakupljanje, preradu i uništavanje 
sporednih 
proizvoda životinjskog porekla utvrđuje se naročito: sedište, delatnost, 
upravljanje, unutrašnja organizacija, sredstva za osnivanje, način obezbeđenja 
sredstava za vršenje delatnosti, način učešća osnivača u upravljanju i odlučivanju, 
uslovi i način izbora organa upravljanja, nadzor nad radom, lica koja će 
privremeno obavljati poslove direktora, rok za donošenje statuta i imenovanje 
direktora.

*Službeni glasnik RS, broj 30/2010

Član 119.
Obavljanje poslova sakupljanja, prerade i uništavanja sporednih proizvoda 
životinjskog porekla Ministarstvo može ugovorom poveriti pravnim licima koja 
ispunjavaju propisane uslove.

*Službeni glasnik RS, broj 30/2010

9) Upravljanje otpadom koji nastaje u veterinarskim 
organizacijama i objektima u kojima se obavlja veterinarska delatnost

*Službeni glasnik RS, broj 30/2010

Član 119a 
U veterinarskim organizacijama i objektima u kojima se 
obavlja veterinarska delatnost otpad se obavezno razvrstava na mestu nastanka na 
opasan i bezopasan.
Pod opasnim otpadom koji nastaje u veterinarskim 
organizacijama i objektima u kojima se obavlja veterinarska delatnost, u smislu 
ovog zakona smatra se: infektivni otpad, patološki otpad, hemijski otpad, 
toksični otpad, farmaceutski otpad, oštri odbačeni medicinski instrumenti i 
drugi opasan otpad.
Odgovorno lice u veterinarskim organizacijama i 
objektima iz stava 2. ovog člana dužno je da izradi plan upravljanja otpadom i 
imenuje lice odgovorno za upravljanje otpadom.
Plan upravljanja otpadom u veterinarskim organizacijama 
i objektima iz stava 1. ovog člana u kojima se proizvodi više od 500 kg opasnog 
otpada odobrava Ministarstvo.
Upravljanje i konačno zbrinjavanje navedenih tokova otpada 
vrši se u skladu sa zakonom kojim se uređuje upravljanje otpadom.
Ministar bliže propisuje način prikupljanja, 
razvrstavanja i uklanjanja otpada koji nastaje u veterinarskim organizacijama i 
objektima iz stava 1. ovog člana, kao i sadržinu plana upravljanja otpadom.

*Službeni glasnik RS, broj 30/2010

Upravljanje farmaceutskim otpadom

*Službeni glasnik RS, broj 30/2010

Član 119b
Pod farmaceutskim otpadom u smislu ovog zakona 
podrazumeva se: neupotrebljeni farmaceutski proizvodi, pomoćna lekovita sredstva, 
lekovi i medicinska sredstva sa isteklim rokom upotrebe, lekovi, medicinska 
sredstva ili farmaceutske sirovine koje iz bilo kojih razloga nisu ili ne mogu 
biti upotrebljene, ambalaža u kojima su čuvane farmaceutske sirovine, spoljašnja i 
unutrašnja pakovanja upotrebljenih lekova.
Proizvođač i vlasnik farmaceutskog otpada dužan je da 
sa farmaceutskim otpadom postupa kao sa opasnim otpadom.
Upravljanje i konačno zbrinjavanje navedenih tokova otpada 
vrši se u skladu sa zakonom kojim se uređuje upravljanje otpadom.

*Službeni glasnik RS, broj 30/2010

HI. VETERINARSКO-SANITARNA КONTROLA I MEĐUNARODNI PROMET

Veterinarsko-sanitarna kontrola na graničnim prelazima

Član 120.
Životinje, proizvodi životinjskog porekla, hrana životinjskog porekla, sporedni 
proizvodi životinjskog porekla, hrana za životinje, veterinarski lekovi i 
medicinska sredstva i prateći predmeti podležu veterinarsko-sanitarnoj kontroli 
na graničnim prelazima.
Uvoz i tranzit životinja, proizvoda životinjskog porekla, hrane životinjskog 
porekla, hrane za životinje, sporedni proizvodi životinjskog porekla, 
veterinarskih lekova i medicinskih sredstava i pratećih predmeta može se vršiti 
preko graničnih prelaza na kojima postoji organizovana veterinarsko-sanitarna 
kontrola i koji ispunjavaju higijensko-tehničke i radne uslove.
Veterinarsko-sanitarna kontrola na graničnom prelazu 
sastoji se od pregleda dokumentacije, identifikacije pošiljke i fizičkog pregleda 
pošiljke.
Ministar određuje granične prelaze iz stava 2. ovog člana.
Ministar bliže propisuje vrste pošiljki koje podležu 
veterinarsko-sanitarnoj kontroli, način obavljanja veterinarsko-sanitarnog 
pregleda i higijensko-tehničke i radne uslove koje moraju da ispunjavaju granični 
prelazi iz stava 2. ovog člana.

*Službeni glasnik RS, broj 30/2010

Uslovi za uvoz pošiljaka

*Službeni glasnik RS, broj 30/2010

Član 121.
Uvoz životinja može da se vrši ako su ispunjeni propisani uslovi u pogledu 
zaštite zdravlja i dobrobiti životinja i ako su životinje obeležene u skladu sa 
propisima zemlje izvoznice, odnosno zemlje porekla pošiljke.
Uvoz iz stava 1. ovog člana može se odobriti i u 
slučaju da su primenjeni drugačiji postupci od propisanih, a za koje nadležna 
služba zemlje izvoznice pruži naučno zasnovane dokaze o postizanju jednakog nivoa 
zaštite zdravlja koji bi se postigao primenom postupaka propisanih u Republici 
Srbiji.
Uvoz proizvoda životinjskog porekla, hrane životinjskog porekla, hrane za 
životinje, sporednih proizvoda životinjskog porekla i pratećih predmeta odobrava 
se iz objekata koji ispunjavaju propisane uslove, koji su registrovani u EU i 
koji su pod kontrolom nadležnog organa.
Ministarstvo može odobriti uvoz iz stava 3. ovog člana iz drugih objekata 
kada se utvrdi da su propisi, standardi, proizvodnja i nadzor koje vrši zemlja 
izvoznica istovetni propisima Republike Srbije i da je 
obezbeđen jednak nivo 
zaštite potrošača.
Postupci zvanično prihvaćeni od relevantnih 
međunarodnih organizacija za utvrđivanje standarda za zaštitu zdravlja priznaju se 
za postupke koji pružaju jednak nivo zaštite zdravlja, kao i postupci propisani u 
Republici Srbiji.
Ministarstvo može izvršiti pregled radi provere objekata iz 
stava 5. ovog 
člana.
Troškove pregleda snosi uvoznik.

*Službeni glasnik RS, broj 30/2010

Uslovi za pošiljke u uvozu i provozu

Član 122.
Pošiljke životinja, proizvoda životinjskog porekla i hrane za životinje koje se 
uvoze ili su u provozu:
1) moraju da budu bez zaraznih bolesti koje se obavezno prijavljuju 
i 
obeležene na propisan način;
2) moraju da imaju originalnu međunarodnu veterinarsku 
potvrdu (sertifikat) izdatu i potpisanu od strane nadležnog veterinarskog 
inspektora ili ovlašćenog veterinara države izvoznice ili države porekla;
2a) moraju biti obeležene i praćene odgovarajućim 
identifikacionim dokumentom kada su u pitanju žive životinje;
3) moraju da imaju rešenje o utvrđivanju 
veterinarsko-sanitarnih uslova za uvoz ili za tranzit;
4) u zavisnosti od prirode zarazne bolesti i mogućeg rizika ne mogu poticati 
iz gazdinstva, područja odnosno države izvoznice niti biti u provozu kroz 
područje ili državu u kojoj postoji zarazna bolest koja se obavezno prijavljuje.
Pošiljke hrane životinjskog porekla koje se uvoze ili su u provozu moraju da:
1) budu bezbedne po zdravlje ljudi;
2) imaju originalnu međunarodnu veterinarsku potvrdu 
(sertifikat) izdatu i potpisanu od strane nadležnog veterinarskog inspektora ili 
ovlašćenog veterinara države izvoznice ili države porekla;
3) imaju rešenje o utvrđivanju veterinarsko-sanitarnih 
uslova za uvoz ili za tranzit;
4) budu obeležene na način tako da se može utvrditi poreklo i objekat u 
kojima je proizvod i hrana proizvedena.
Odredbe stava 2. ovog člana ne primenjuju se na hranu 
životinjskog porekla koja čini deo putničkog ličnog prtljaga namenjenog ličnoj 
potrošnji pod uslovom da dolazi iz država iz kojih nije zabranjen uvoz ili tranzit 
i da ukupna masa ne prelazi 1 kg.
Pošiljke hrane i komponenata za pripremu hrane za 
životinje koje nisu životinjskog porekla i koje ne sadrže sirovine životinjskog 
porekla u uvozu podležu veterinarsko-sanitarnom pregledu na mestu skladištenja, 
osim sena i prostirke od slame koji podležu veterinarsko-sanitarnom pregledu na 
graničnom prelazu.

*Službeni glasnik RS, broj 30/2010

Međunarodna veterinarska potvrda (sertifikat)

Član 123.
Međunarodna veterinarska potvrda mora da bude originalna, izdata na dan 
otpreme pošiljke i to za jednu vrstu životinja ili proizvoda i za jednog primaoca 
i overena na propisan način, obeležena serijskim brojem, obavezno pisana na 
srpskom jeziku i jeziku zemlje porekla, a za pošiljke u provozu može biti pisana i 
na engleskom i na drugim jezicima koji su službeno prihvaćeni u međunarodnom 
prometu.

Izdavanje rešenja o utvrđivanju veterinarsko-sanitarnih uslova za 
uvoz ili za tranzit pošiljaka 

*Službeni glasnik RS, broj 30/2010

Član 124.
Ministarstvo izdaje rešenje o utvrđivanju veterinarsko-sanitarnih uslova za 
uvoz ili tranzit pošiljki životinja, proizvoda životinjskog porekla, hrane 
životinjskog porekla, hrane za životinje sporednih proizvoda životinjskog porekla 
i pratećih predmeta.
Rešenjem se utvrđuju veterinarsko-sanitarne mere za uvoz i provoz pošiljaka iz 
stava 1. ovog člana kojom se utvrđuje da ne postoje smetnje za uvoz i provoz tih 
pošiljaka, u skladu sa odredbama ovog zakona.
Rešenje za uvoz, odnosno rešenje za tranzit iz stava 1. ovog člana izdaje se:
1) ako uvoz životinja, proizvoda životinjskog porekla, hrane životinjskog 
porekla, hrane za životinje, sporednih proizvoda životinjskog porekla i pratećih 
predmeta nije zabranjen zbog zdravstvenog stanja životinja u zemlji izvoznici 
odnosno zemlji provoza;
2) ako ne postoji rizik po zdravlje životinja i zdravlje ljudi.
Analizom rizika iz stava 3. tačka 2. ovog člana utvrđuje se:
1) namena za koju će se koristiti proizvodi životinjskog porekla, hrana 
životinjskog porekla ili hrana za životinje;
2) geografske i druge karakteristike zemlje izvoznice odnosno zemlje provoza 
koje utiču na pojavu, širenje i opstanak bolesti;
3) postojanje područja bez zaraznih bolesti životinja;
4) istovetnost u radu veterinarske službe zemlje izvoznice i veterinarske 
službe u Republici Srbiji;
5) istovetnost mera u Republici Srbiji i zemlji izvoznici odnosno u zemlji 
provoza na suzbijanju zaraznih bolesti životinja.
Rešenjem za uvoz može se odrediti da se naknadno sprovede laboratorijsko i 
dijagnostičko ispitivanje životinja, proizvoda životinjskog porekla, hrane 
životinjskog porekla, hrane za životinje, sporednih proizvoda životinjskog porekla 
i pratećih predmeta.
Ako se veterinarsko-sanitarnom kontrolom utvrdi da su prethodne pošiljke iz 
zemlje izvoznice odnosno iz određenog objekta porekla bile bezbedne za upotrebu i 
praćene ispravnim međunarodnim veterinarskim potvrdama, dozvola za uvoz i promet 
izdaje se bez laboratorijske kontrole pošiljki proizvoda životinjskog porekla, 
hrane životinjskog porekla ili hrane za životinje.
Ministar određuje vrste pošiljki iz stava 1. ovog člana 
koje podležu izdavanju rešenja o utvrđivanju veterinarsko-sanitarnih uslova za uvoz 
ili tranzit.
Izuzetno od odredbe iz stava 1. ovog člana rešenje za 
uvoz i tranzit nije potrebno za određene vrste pošiljki.
Ministar bliže propisuje uslove za pošiljke koje se 
uvoze za koje nije potrebno rešenje za uvoz i tranzit, kao i izgled i sadržinu 
obrasca uverenja za pošiljke koje se uvoze (sertifikat) iz stava 8. ovog člana.

*Službeni glasnik RS, broj 30/2010

Opasnost od unošenja zarazne bolesti u Republiku Srbiju

*Službeni glasnik RS, broj 30/2010

Član 125.
Ako postoji rizik da se na teritoriju Republike Srbije unese zarazna bolest 
koja se obavezno prijavljuje ili da se prenese uvozom ili provozom pošiljke, 
ministar može da:
1) zabrani ili ograniči uvoz, izvoz ili provoz životinja, proizvoda 
životinjskog porekla, hrane životinjskog porekla, hrane za životinje i pratećih 
predmeta;
2) naredi kontrolu prometa životinja, proizvoda životinjskog porekla, hrane 
životinjskog porekla, hrane za životinje i pratećih predmeta na ugroženim 
graničnim područjima, uključujući puteve, mostove, trajekte;
3) naredi u ugroženim područjima dezinfekciju lica i vozila koja prelaze 
granicu Republike Srbije.

*Službeni glasnik RS, broj 30/2010

Zabrana uvoza

Član 126.
Zabranjen je uvoz živih mikroorganizama patogenih za životinje.
Izuzetno od odredbe stava 1. ovog člana, Ministarstvo može da izda dozvolu za 
uvoz živih mikroorganizama patogenih za životinje isključivo za naučnoistraživačke 
svrhe.

Uvoz egzotičnih životinja

Član 127.
Za uvoz egzotičnih životinja ili životinja kojih nema na teritoriji 
Republike 
Srbije uvoznik, kada je to propisano odgovarajućim međunarodnim ugovorima i 
konvencijama, pribavlja dozvolu od organa zemlje izvoznice nadležnog za zaštitu 
prirodnih resursa, kojom se dozvoljava izvoz takvih životinja, a uvoznu dozvolu za 
ove životinje izdaje i ministarstvo nadležno za poslove zaštite životne sredine.

*Službeni glasnik RS, broj 30/2010

Veterinarsko-sanitarna kontrola uvoza, izvoza i provoza pošiljaka na granici

Član 128.
Uvoz i provoz životinja, proizvoda životinjskog porekla, hrane životinjskog 
porekla, hrane za životinje, lekova i medicinskih sredstava za upotrebu u 
veterini i pratećih predmeta, podleže obaveznoj veterinarsko-sanitarnoj kontroli 
na granici, osim nekomercijalnog uvoza i provoza kućnih ljubimaca u pratnji 
vlasnika ili držaoca životinja. Кontrolu identifikacije i prateće dokumentacije 
nekomercijalnog kretanja kućnih ljubimaca obavlja carinski organ.
Za pošiljke iz stava 1. ovog člana neće se odobriti 
uvoz i provoz ako se veterinarsko-sanitarnim pregledom utvrdi da:
1) u zemlji izvoznici ili zemljama kroz koje se pošiljka 
provozi postoji zarazna bolest koja se obavezno prijavljuje;
2) pošiljku ne prate propisani ili pravilno popunjeni 
dokumenti;
3) uvozne pošiljke ne ispunjavaju uslove za uvoz;
4) pošiljka može ugroziti zdravlje ljudi i životinja i da 
je neposredno ugrožena dobrobit životinja;
5) proizvodi i hrana životinjskog porekla i hrana za 
životinje nisu bezbedni, odnosno ako su zdravstveno higijenski i kvalitativno 
neispravni za ishranu ljudi i životinja;
6) životinje nisu propisno obeležene, odnosno da 
proizvodi i hrana životinjskog porekla i hrana za životinje nisu označeni na 
propisan način tako da se ne može utvrditi identitet pošiljke i veza sa pratećim 
dokumentom;
7) pošiljka iz uvoza nije proizvedena u izvoznom 
objektu odobrenom od strane EU ili u izvoznom objektu koji nije odobrilo 
Ministarstvo;
8) pošiljke proizvoda i hrane životinjskog porekla 
namenjene za ishranu ljudi i hrane za životinje sadrže radioaktivne materije i 
rezidue u nedozvoljenim količinama;
9) pošiljka ili prevozno sredstvo ne zadovoljavaju 
propisane uslove.
Granični veterinarski inspektor je dužan da o zabrani uvoza obavesti 
Ministarstvo, koje o tome obaveštava nadležni organ države izvoznice odnosno 
poslednju zemlju provoza.
Granični veterinarski inspektor može privremeno 
zabraniti ulazak pošiljke ako treba da se otklone nedostaci na pošiljci ili 
dokumentima koji je prate.
Ako granični veterinarski inspektor zabrani ulazak 
pošiljke rešenjem kojim zabranjuje ulazak pošiljke i koje je doneto u skraćenom 
postupku, to označava na zajedničkom veterinarskom ulaznom dokumentu i određuje 
mere za postupanje s tom pošiljkom.
Ministar bliže propisuje način i postupak prijavljivanja 
pošiljke za pregled, postupak i mere za postupanje sa pošiljkom kojoj je zabranjen 
uvoz.

*Službeni glasnik RS, broj 30/2010

Odobravanje uvoza ili provoza

Član 129.
Carinski organ ne može da preduzima radnje predviđene pravilima odgovarajućeg 
carinskog postupka za pošiljke životinja, proizvoda životinjskog porekla, hrane 
životinjskog porekla, hrane za životinje, lekova i medicinskih sredstava za 
upotrebu u veterini i pratećih predmeta, pre nego što granični veterinarski 
inspektor utvrdi da nema veterinarsko-sanitarnih smetnji za uvoz
ili provoz 
takve pošiljke i na odgovarajući način obeleži međunarodnu veterinarsku potvrdu. 

Carinski organ može da odobri stavljanje u carinski 
postupak pošiljke koja podleže veterinarsko-sanitarnom pregledu na osnovu izdatog 
i potvrđenog zajedničkog veterinarskog ulaznog dokumenta od strane graničnog 
veterinarskog inspektora.
Granični veterinarski inspektor dozvoljava ulazak pošiljke do određenog 
odredišta u Republici Srbiji i 
ako je tako naznačeno u zajedničkom 
veterinarskom ulaznom dokumentu zabranjuje promet pošiljke životinja, proizvoda 
životinjskog porekla, hrane životinjskog porekla ili hrane za životinje do dobijanja 
nalaza ovlašćene laboratorije kojim se potvrđuje bezbednost pošiljke po zdravlje 
životinja i ljudi. 
Lice odgovorno za pošiljku mora da sprovede sve 
propisane postupke vezano za: najavu pošiljke, prijavu pošiljke za pregled, 
plaćanje naknade za veterinarsko-sanitarni pregled, kao i sve mere koje naredi 
granični veterinarski inspektor.
Ministar bliže propisuje sadržinu i izgled obrasca, 
kao i način izdavanja zajedničkog veterinarskog ulaznog dokumenta.

*Službeni glasnik RS, broj 30/2010

Кarantin za uvezene životinje

Član 130.
Uvezene životinje, jaja za priplod i reproduktivni materijal životinja mogu da 
se stave u karantin radi utvrđivanja njihovog zdravstvenog stanja.
Ministar propisuje mesto i dužinu trajanja karantina u zavisnosti od vrste 
životinja, kao i postupak i mere koje će se primenjivati u karantinu.
Životinje koje se uvoze radi učestvovanja na sportskim takmičenjima, vežbama, 
izložbama i sajmovima, psi i mačke koji se privremeno uvoze na period ne duži od 
30 dana, kao i životinje koje se uvoze radi klanja, ne moraju biti u karantinu, 
ako je epizootiološka situacija u zemlji izvoznici takva da ne preti opasnost od 
unošenja zaraznih bolesti životinja.
Životinje iz stava 3. ovog člana uvezene radi klanja moraju se zaklati 
najkasnije tri dana posle ulaska u zemlju u klanicama koje su registrovane u 
skladu sa članom 73. ovog zakona. 

Član 131.
Troškove nastale zbog primene mera pri uvozu, izvozu i provozu pošiljaka iz 
čl. 129. i 130 ovog zakona, troškove karantina i produženog karantina, troškove 
nastale primenom mera u karantinu, kao i troškove nastale zadržavanjem, vraćanjem, 
prenamenom i uništavanjem pošiljke plaća uvoznik ili izvoznik.

*Službeni glasnik RS, broj 30/2010

Slobodne zone

Član 132.
Za pošiljke životinja, proizvoda životinjskog porekla, hrane životinjskog 
porekla, hrane za životinje i pratećih predmeta, koji su namenjeni slobodnim 
zonama ili carinskim skladištima primenjuju se isti postupci 
veterinarsko-sanitarne kontrole na granici, kao i za uvozne pošiljke. 

Objekti u slobodnim zonama ili carinskim skladištima 
iz stava 1. ovog člana moraju biti odobreni ili registrovani u skladu sa 
posebnim propisom.
Proizvodi životinjskog porekla, hrana životinjskog porekla i hrana za životinje 
se skladište, pakuju, prerađuju i obrađuju u slobodnim zonama ili carinskim 
skladištima pod veterinarsko-sanitarnom kontrolom koju vrši veterinarski 
inspektor u skladu sa ovim zakonom.
Troškovi nastali izlaskom graničnog veterinarskog 
inspektora radi vršenja veterinarskog pregleda pošiljaka iz stava 1. ovog člana 
van mesta u kojem je sedište granične veterinarske inspekcije snosi podnosilac 
zahteva u iznosu koji određuje ministar.

*Službeni glasnik RS, broj 30/2010

Uslovi za izvoz pošiljke

Član 133.
Pošiljke životinja, proizvoda životinjskog porekla, hrane životinjskog porekla, 
hrane za životinje i pratećih predmeta koji se izvoze moraju da imaju:
1) originalnu međunarodnu veterinarsku potvrdu izdatu od nadležnog 
veterinarskog inspektora kojom se potvrđuje da nema simptoma bolesti i da je 
bezbedna za ishranu ljudi;
2) dokumente ili biti označene na način tako da se može utvrditi objekat iz 
kojeg potiču;
3) odgovarajući identifikacioni dokument kada su u 
pitanju žive životinje.
Na izvoz ugroženih i zaštićenih vrsta divlje faune primenjuju se propisi o 
zaštiti životne sredine.

*Službeni glasnik RS, broj 30/2010

Izdavanje međunarodnih veterinarskih potvrda za izvozne pošiljke

Član 134. 
Za izvozne pošiljke životinja, proizvoda životinjskog porekla 
hrana za 
životinje, sporedni proizvodi životinjskog porekla i pratećih predmeta izdaje se 
originalna međunarodna veterinarska potvrda kojom se potvrđuje da pošiljka 
ispunjava uslove države uvoza, a za hranu životinjskog porekla da je ta hrana 
bezbedna za ishranu ljudi.
Nadležni veterinarski inspektor izdaje međunarodnu veterinarsku potvrdu iz 
stava 1. ovog člana prilikom utovara u mestu porekla pošiljke.
Međunarodna veterinarska potvrda iz stava 1. ovog člana izdaje se na 
štampanom obrascu u skladu sa odgovarajućim međunarodnim standardima ili u 
skladu sa obrascem koji propisuje zemlja uvoznica.
Ministar bliže propisuje način i postupak izdavanja 
međunarodne veterinarske potvrde (sertifikat), kao i evidenciju o izdatim 
sertifikatima.

*Službeni glasnik RS, broj 30/2010

HII. ZAŠTITA ŽIVOTNE SREDINE

Opšti uslovi zaštite životne sredine

Član 135.
Sva lica dužna su da primenjuju mere radi zaštite životne sredine od štetnih 
uticaja povezanih sa uzgojem, držanjem i prometom životinja, sa proizvodnjom i 
prometom proizvoda životinjskog porekla, hrane životinjskog porekla, hrane za 
životinje i sporednim proizvodima životinjskog porekla, kao i prilikom sprečavanja 
pojave, širenja, suzbijanja i iskorenjivanja zarazne bolesti životinja.
Sva lica dužna su da postupaju sa sporednim proizvodima životinjskog porekla, 
kao i sa izlučevinama životinja, otpadom i otpadnim vodama u skladu sa uslovima i 
propisima donetim na osnovu ovog zakona i propisima donetim na osnovu zakona 
kojim se uređuje zaštita životne sredine. 
Lica koja se bave delatnostima koje stvaraju sporedne proizvode životinjskog 
porekla dužna su da obezbede njihov prenos do najbližeg objekta za sakupljanje 
otpadaka ili do objekta u kome se oni prerađuju ili uništavaju na neškodljiv 
način.
Lica koja obavljaju poslove sakupljanja i prevoza 
sporednih proizvoda i leševa životinja moraju obezbediti njihovo redovno 
preuzimanje i prevoz iz objekta za sakupljanje i objekta u kojem oni nastaju.

*Službeni glasnik RS, broj 30/2010

Uginuće životinje držane u komercijalne svrhe

Član 136.
Zabranjeno je bacati leševe životinja u reke ili druge vodene tokove ili odvode 
ili ih ostavljati na putevima, otvorenom prostoru, u šumama ili na drugom mestu. 

Vlasnici i držaoci životinja dužni su da prijave uginuće životinje 
zoohigijenskoj službi i da se pridržavaju svih uputstava koje je ova služba 
izdala u vezi sa odlaganjem leševa, kao i da o uginuću životinje, osim kućnih 
ljubimaca, obaveste Centralnu bazu. 
Кada se sumnja da je životinja uginula od zarazne bolesti koja se obavezno 
prijavljuje, veterinar ili veterinarski inspektor uzima patološki materijal i 
šalje ga na ispitivanje radi ustanovljavanja uzroka uginuća. 
Zoohigijenska služba je dužna, kada je to potrebno, da obezbedi prevoz leša 
sa mesta uginuća do objekta za pregled leševa ili za sakupljanje, preradu ili 
uništenje, kao i da obezbedi dezinfekciju mesta uginuća, vozila i opreme.

*Službeni glasnik RS, broj 30/2010

Postupanje sa sporednim proizvodima životinjskog porekla u 
izuzetnim slučajevima

*Službeni glasnik RS, broj 30/2010

Član 137.
U izuzetnim slučajevima sporedni proizvodi životinjskog porekla se zakopavaju 
ili spaljuju na stočnom groblju ili jami grobnici koja ispunjava propisane uslove.
Кada se sumnja da je životinja uginula od zarazne bolesti potrebno je za 
uginulu životinju utvrditi uzrok uginuća.
Ministar propisuje bliže uslove za stočna groblja i jame grobnice, kao i način 
zakopavanja i spaljivanja sporednih proizvoda životinjskog porekla.

*Službeni glasnik RS, broj 30/2010

HIII. ZAŠTITA DOBROBITI ŽIVOTINJA

Opšte i posebne mere zaštite dobrobiti životinja

Član 138.
Zabranjeno je zloupotrebljavati ili mučiti životinje. 
Vlasnici i držaoci životinja moraju se odnositi prema svojim životinjama na 
human način i štititi ih od patnje i bola tako što će bez odlaganja obezbediti 
odgovarajuću veterinarsku pomoć.
Tokom transporta i klanja, životinje ne smeju biti izložene lošem postupanju ili 
patnji. 
Objekti u kojima se drže životinje moraju biti uređeni i opremljeni na način 
kojim se obezbeđuje zadovoljavanje bioloških potreba životinja u zavisnosti od 
vrste i kategorije životinja. 
Naučnoistraživačke eksperimente na životinjama mogu da izvode samo stručna 
lica u veterinarskim, medicinskim, farmaceutskim i drugim naučnim ustanovama, a 
tokom eksperimenata životinje ne smeju biti izložene lošem postupanju ili patnji.
Zabranjeno je organizovati, finansirati ili biti domaćin borbe između životinja 
iste ili različitih vrsta. 

HIV. STRUČNO USAVRŠAVANJE

Član 139.
Veterinari i veterinarski tehničari imaju pravo i obavezu na stručno 
usavršavanje.
Veterinari zaposleni u Ministarstvu se usavršavaju i podležu propisanoj 
proveri znanja u okviru programa koje donosi Ministarstvo.
Ostali veterinari se usavršavaju i podležu propisanoj proveri znanja u okviru 
programa koje donosi Кomora u saradnji sa Ministarstvom.
Obuku veterinara zaposlenih u veterinarskim organizacijama u vezi sa 
otkrivanjem i prijavljivanjem naročito opasnih zaraznih bolesti sa liste OIE, kao i 
ezgotičkih bolesti organizuje i sprovodi Ministarstvo.

HV. SREDSTVA ZA SPROVOĐENJE MERA ZDRAVSTVENE ZAŠTITE ŽIVOTINJA

Član 140.
Sredstva za sprovođenje mera zdravstvene zaštite životinja obezbeđuju se od:
1) naknade za izdavanje uverenja o zdravstvenom stanju životinja; 
2) naknade za izvršene preglede pri utovaru pošiljke 
životinja van epizootiološke jedinice;
3) naknade za izvršene veterinarsko-sanitarne preglede, odnosno preglede 
opštih i posebnih uslova za higijenu hrane i hrane za životinje objekata;
4) naknade za izvršene veterinarsko-sanitarne preglede životinja, proizvoda 
životinjskog porekla, hrane životinjskog porekla, hrane za životinje i 
sporednih 
proizvoda životinjskog porekla u proizvodnji i prometu;
5) naknade za obeležavanje, registraciju i praćenje 
kretanja životinja;
6) naknade za obeležavanje i evidenciju pasa odnosno evidenciju mačaka;
7) naknade za izvršene veterinarsko-sanitarne preglede pošiljki u međunarodnom 
prometu.
Za sprečavanje, otkrivanje, suzbijanje i iskorenjivanje zaraznih boleti životinja 
sredstva se obezbeđuju u budžetu Republike Srbije.
Sredstva ostvarena od naknada iz stava 1. ovog člana 
su prihod budžeta Republike Srbije i koriste se za sprovođenje mera zdravstvene 
zaštite životinja, s tim što se 50% sredstava ostvarenih od naknada iz stava 1. 
tač. 1), 2), 4), 5) i 6) ovog člana koriste za sprovođenje mera zdravstvene 
zaštite životinja preko ovlašćenih veterinarskih stanica.
Visinu naknada iz stava 1. ovog člana utvrđuje Vlada.

*Službeni glasnik RS, broj 30/2010

Član 141.
Sredstva iz člana 140. ovog zakona koriste se za sprovođenje mera zdravstvene 
zaštite životinja.
Raspored sredstava iz stava 1. ovog člana koja se obezbeđuju u budžetu 
Republike Srbije utvrđuje Ministarstvo u skladu sa Programom mera i posebnim 
programima.

*Službeni glasnik RS, broj 30/2010

Član 142.
Troškove upravnog postupka snosi podnosilac zahteva, i to za:
1) izdavanje rešenja o ispunjenosti veterinarsko-sanitarnih uslova, odnosno 
opštih i posebnih uslova za higijenu hrane i hrane za životinje za objekte iz 
člana 72. ovog zakona;
2) izdavanje rešenja o dozvoli za uvoz odnosno provoz pošiljke;
3) upis u Registar pravnih lica i preduzetnika za obavljanje veterinarske 
delatnosti;
4) upis u Registar odobrenih objekata i dodele 
veterinarskog kontrolnog broja;
5) upis u Registar izvoznih objekata;
6) upis u Registar objekata i dodele veterinarskog kontrolnog broja.
Sredstva iz stava 1. ovog člana podnosilac zahteva uplaćuje na odgovarajući 
račun za uplatu javnih prihoda budžeta Republike Srbije.
Visina troškova utvrđuje se u skladu sa propisima o naknadama troškova u 
upravnom postupku.

*Službeni glasnik RS, broj 30/2010

HVI. NADZOR

Član 143.
Ministarstvo vrši nadzor nad primenom odredaba ovog zakona i propisa donetih 
na osnovu ovog zakona.
Ministarstvo vrši inspekcijski nadzor preko veterinarskih inspektora i 
graničnih veterinarskih inspektora.
Poslove veterinarskog inspektora može da obavlja diplomirani veterinar sa 
najmanje tri godine radnog iskustva i položenim stručnim ispitom.
Poslove graničnog veterinarskog inspektora može da obavlja diplomirani 
veterinar sa najmanje pet godina radnog iskustva i položenim stručnim ispitom.

Član 144.
Privredno društvo odnosno preduzeće, drugo pravno lice i preduzetnik koji 
podleže nadzoru iz čl. 146, 147, 150. i 151. ovog zakona dužno je da inspektoru 
omogući vršenje inspekcijskog nadzora i da mu bez odlaganja stavi na uvid i 
raspolaganje potrebnu dokumentaciju i druge dokaze i izjasni se o činjenicama koje 
su od značaja za vršenje nadzora.

Član 145.
U obavljanju poslova inspekcijskog nadzora veterinarski inspektor i granični 
veterinarski inspektor mora da ima legitimaciju kojom se dokazuje svojstvo 
veterinarskog inspektora odnosno veterinarskog graničnog inspektora.
Za vreme obavljanja poslova veterinarske inspekcije na granici ili u drugim 
mestima u kojima se vrši carinjenje, granični veterinarski inspektor pored 
legitimacije iz stava 1. ovog člana, mora da ima i znak kojim se dokazuje 
svojstvo graničnog veterinarskog inspektora.
Granični veterinarski inspektor obavlja poslove veterinarskog nadzora u 
propisanom službenom odelu.
Ministarstvo vodi evidenciju o legitimaciji veterinarskog inspektora i 
legitimaciji i znaku graničnog veterinarskog inspektora.
Ministar bliže propisuje obrazac i sadržinu legitimacije veterinarskog 
inspektora i graničnog veterinarskog inspektora, izgled znaka i službenog odela 
graničnog veterinarskog inspektora, kao i način vođenja evidencije o izdatim 
legitimacijama veterinarskog inspektora i legitimacijama i znacima graničnog 
veterinarskog inspektora.

Član 146.
U vršenju poslova inspekcijskog nadzora veterinarski inspektor ima pravo i 
dužnost da proverava:
1) da li vlasnici i držaoci životinja sprovode propisane mere u skladu sa 
članom 6. ovog zakona;
2) da li su veterinarske organizacije upisane u Registar pravnih lica 
i 
preduzetnika za obavljanje veterinarske delatnosti;
3) ispunjenost uslova iz člana 8. st. 4, 5. i 6. ovog zakona;
4) da li veterinarska služba u privrednom društvu odnosno drugom pravnom licu 
koje se bavi uzgojom stoke i stočarskom proizvodnjom ispunjava uslove iz člana 17. 
ovog zakona;
5) brisana je (vidi član 90. Zakona – 30/2010-120)
6) brisana je (vidi član 90. Zakona – 30/2010-120)
7) da li su subjekti koji obavljaju veterinarsku delatnost u hitnim i drugim 
neodložnim potrebama pružanja veterinarske pomoći i usluga obezbedili radno vreme 
saglasno članu 36. ovog zakona;
8) sprovođenje mera zdravstvene zaštite životinja kod pravnih lica, kao i kod 
držaoca i vlasnika životinja;
9) sprovođenje posebnih programa zdravstvene zaštite životinja;
10) da li ima NASSR program;
11) ispunjenost veterinarsko-sanitarnih uslova, odnosno opštih i posebnih 
uslova za higijenu hrane i hrane za životinje u objektima iz člana 72. ovog 
zakona;
12) upis objekata iz člana 72. ovog zakona u Registar objekata, Registar 
odobrenih objekata i Registar izvoznih objekata;
13) registraciju gazdinstava i obeležavanje i evidenciju životinja u skladu sa 
odredbama ovog zakona, kao i vođenje evidencije o kupovini i prodaji životinja, 
prijavljivanje promene lokacije radi prijave i odjave iz Centralne baze;
14) rad ovlašćene veterinarske stanice odnosno ambulante i veterinarske 
službe u postupku obeležavanja životinja i vođenja evidencije o obeleženim 
životinjama;
15) proizvodnju i promet životinja, proizvoda životinjskog porekla, hrane 
životinjskog porekla, hrane za životinje i sporednih proizvoda životinjskog 
porekla;
16) izdavanje uverenja o zdravstvenom stanju životinja 
potvrde o zdravstvenom 
stanju pošiljke životinje u prometu, kao i vođenje evidencije o izdatim uverenjima 
i 
potvrdama;
17) tehničke i higijenske uslove prevoznih sredstava kojima se obavlja prevoz 
životinja, proizvoda životinjskog porekla i sporednih proizvoda životinjskog 
porekla, kao i veterinarsko-sanitarne uslove objekata u kojima se vrši utovar, 
pretovar i istovar životinja tokom prevoza;
18) da li karantin ispunjava uslove iz člana 98. stav 2. ovog zakona;
19) da li se vrši veterinarsko-sanitarna kontrola divljači posle hvatanja ili 
odstrela;
20) zdravstveno stanje životinja, bezbednost hrane životinjskog porekla za 
ljudsku upotrebu i zdravstveno higijensku i kvalitativnu ispravnost proizvoda 
životinjskog porekla i hrane za životinje;
21) način držanja, uskladištenja i stručne upotrebe sredstava za dezinfekciju, 
dezinsekciju i deratizaciju;
22) da li se vrši veterinarsko-sanitarna kontrola u objektima za sakupljanje, 
preradu i uništavanje leševa životinja i drugih otpadaka;
23) da li se vrši neškodljivo uklanjanje i prevoz otpadaka od mesta proizvodnje 
do objekta za sakupljanje, preradu i uništavanje;
24) čuvanje propisane dokumentacije u skladu sa ovim zakonom;
25) sirovine i proizvodno tehnološki proces za proizvode namenjene izvozu, u 
skladu sa posebnim zahtevima zemalja uvoznica;
26) obračun naknade za izvršeni veterinarsko-sanitarni pregled pošiljke u 
proizvodnji i prometu;
27) izvršavanje mera po ovom zakonu.

*Službeni glasnik RS, broj 30/2010

Član 147.
U vršenju poslova iz člana 146. ovog zakona veterinarski inspektor je ovlašćen 
i dužan da:
1) naredi mere za otklanjanje, sprečavanje, suzbijanje i iskorenjivanje zaraznih, 
parazitskih i uzgojnih bolesti životinja u sumnjivom odnosno zaraženom dvorištu;
2) naredi privremenu obustavu izgradnje ili rekonstrukcije objekta odnosno 
privremeno zabrani upotrebu objekta koji je izgrađen ili rekonstruisan protivno 
propisanim veterinarsko-sanitarnim uslovima, odnosno opštih i posebnih uslova za 
higijenu hrane i hrane za životinje i odredi mere i rok za usklađivanje radova 
odnosno objekta sa ovim uslovima;
3) zabrani proizvodnju i promet životinja, proizvoda životinjskog porekla, hrane 
životinjskog porekla i sporednih proizvoda životinjskog porekla kojima se mogu 
preneti zarazne bolesti životinja odnosno ugroziti zdravlje ljudi;
4) naredi oduzimanje, klanje ili ubijanje životinja u prometu, uništenje odnosno 
uništi proizvode životinjskog porekla, hranu životinjskog porekla, hranu za 
životinje i sporedne proizvode životinjskog porekla u proizvodnji i prometu 
odnosno naredi korišćenje za druge namene;
5) naredi otklanjanje nedostataka odnosno privremeno zabrani upotrebu 
prostorija, opreme i objekata, a može izreći i meru zabrane obavljanja delatnosti 
u objektima iz člana 72. ovog zakona dok se ne otklone utvrđeni nedostaci;
5a) privremeno oduzme predmete koji su bili 
upotrebljeni, namenjeni ili su nastali izvršenjem prekršaja, privrednog prestupa 
ili krivičnog dela i izda potvrdu o oduzetim predmetima;
6) naredi druge mere i preduzme druge radnje, u skladu sa ovim zakonom.
Mere iz stava 1. ovog člana nalažu se rešenjem veterinarskog inspektora u 
upravnom postupku.

*Službeni glasnik RS, broj 30/2010

Član 148.
Veterinarska stanica koja ispunjava uslove iz člana 17. ovog zakona može 
obavljati pojedine stručne poslove veterinarske inspekcije, i to:
1) veterinarsko-sanitarni pregled životinja, proizvoda životinjskog porekla, 
hrane životinjskog porekla i hrane za životinje u unutrašnjem prometu;
2) veterinarsko-sanitarni pregled životinja određenih za klanje, mesa i 
proizvoda životinjskog porekla pre stavljanja u promet;
3) veterinarsko-sanitarni pregled prevoznih sredstava kojima se obavlja prevoz 
životinja, proizvoda životinjskog porekla, hrane životinjskog porekla, hrane za 
životinje i sporednih proizvoda životinjskog porekla u unutrašnjem prometu;
4) izdavanja uverenja o statusu gazdinstva slobodnog od određene zarazne 
bolesti.
Veterinarska stanica ne može obavljati stručne poslove iz stava 1. ovog člana 
u odnosu na sopstvene životinje, proizvode životinjskog porekla, hranu životinjskog 
porekla, hranu za životinje, sporedne proizvode životinjskog porekla i sopstvena 
prevozna sredstva.
Ispunjenost uslova za obavljanje poslova iz stava 1. ovog člana utvrđuje 
ministar.
Rešenje o ispunjenosti uslova za obavljanje poslova iz stava 1. ovog člana 
objavljuje se u „Službenom glasniku Republike Srbije”.
Lice koje obavlja stručne poslove veterinarske inspekcije mora imati ovlašćenje 
koje izdaje Ministarstvo.

*Službeni glasnik RS, broj 30/2010

Član 149.
Кad veterinarski inspektor posumnja u veterinarsko-sanitarnu, zdravstvenu ili 
kvalitativnu ispravnost proizvoda životinjskog porekla, hrane životinjskog 
porekla, hrane za životinje i vode za napajanje životinja, kao i 
veterinarsko-sanitarnu ispravnost reproduktivnog materijala, a ne može to sam da 
utvrdi ili ako proizvođač odnosno stranka to izričito zahteva uzeće potreban 
broj uzoraka na propisan način i dostaviti ovlašćenoj laboratoriji na ispitivanje 
(analizu).
Stranka je dužna da veterinarskom inspektoru stavi besplatno na raspolaganje 
potrebne količine uzoraka radi laboratorijskog ispitivanja.
Stranka nezadovoljna rezultatom analize može tražiti superanalizu uzorka 
uzetog u isto vreme i na isti način u roku od tri dana od dana obaveštavanja o 
rezultatima analize.
Troškove analize i superanalize svih uzoraka snosi stranka od koje je uzorak 
uzet ako se u konačnom postupku utvrdi da ne odgovara propisanim svojstvima. Ako 
uzorak odgovara propisanim svojstvima, troškovi laboratorijskih analiza padaju 
na teret sredstava za zdravstvenu zaštitu životinja, izuzev troškova ispitivanja 
zdravstvene ispravnosti hrane životinjskog porekla, hrane za životinje i 
proizvoda životinjskog porekla koje snosi stranka od koje je uzet uzorak.

*Službeni glasnik RS, broj 30/2010

Član 150.
U vršenju veterinarskog nadzora granični veterinarski inspektor ima pravo i 
dužnost da:
1) vrši veterinarsko-sanitarnu kontrolu pošiljaka pri uvozu, provozu i izvozu 
životinja, proizvoda životinjskog porekla, hrane životinjskog porekla, hrane za 
životinje, lekova i medicinskih sredstava za upotrebu u veterini, 
sporednih 
proizvoda životinjskog porekla i pratećih predmeta;
2) vrši ispitivanje pošiljki životinja, proizvoda životinjskog porekla, hrane 
životinjskog porekla, hrane za životinje, sporednih proizvoda životinjskog porekla 
i pratećih predmeta koje se uvoze radi utvrđivanja njihovog zdravstvenog stanja;
3) vrši kontrolu međunarodnih veterinarskih potvrda o zdravstvenom stanju 
pošiljki koje se uvoze;
4) uzima uzorke pošiljki proizvoda životinjskog porekla, hrane životinjskog 
porekla i hrane za životinje bez naknade radi ispitivanja njihove 
veterinarsko-sanitarne ispravnosti.

*Službeni glasnik RS, broj 30/2010

Član 151.
U vršenju poslova iz člana 150. ovog zakona granični veterinarski inspektor je 
ovlašćen i dužan da:
1) zabrani uvoz, izvoz ili provoz pošiljki životinja, proizvoda životinjskog 
porekla, hrane životinjskog porekla, hrane za životinje i 
sporednih proizvoda 
životinjskog porekla ako pošiljka ne odgovara propisanim uslovima, ako prilikom 
pregleda utvrdi da je pošiljka zaražena, sumnjiva ili ako potiče iz zaraženog 
područja ili ako utvrdi da pošiljka nije snabdevena međunarodnom veterinarskom 
potvrdom o zdravstvenom stanju pošiljke;
2) odobrava uvoz i provoz pošiljki životinja, proizvoda životinjskog porekla, 
hrane životinjskog porekla, hrane za životinje, lekova i medicinskih sredstava za 
upotrebu u veterini, sporednih proizvoda životinjskog porekla i pratećih 
predmeta;
3) privremeno zabrani uvoz, izvoz i provoz pošiljaka životinja, proizvoda 
životinjskog porekla, hrane životinjskog porekla, hrane za životinje, lekova i 
medicinskih sredstava za upotrebu u veterini, sporednih proizvoda životinjskog 
porekla i pratećih predmeta ako treba da se otklone nedostaci na pošiljci ili 
ispravi koja je prati;
4) naredi uskladištenje pošiljki životinja, proizvoda životinjskog porekla, hrane 
životinjskog porekla, hrane za životinje i sporednih proizvoda životinjskog 
porekla ako treba ispitati zdravstveno stanje pošiljke;
5) oduzme ili uništi proizvod životinjskog porekla od lica koja prelaze 
državnu granicu ako je takva mera predviđena posebnim propisima;
5a) privremeno oduzme predmete koji su bili 
upotrebljeni, namenjeni ili su nastali izvršenjem prekršaja, privrednog prestupa 
ili krivičnog dela i izda potvrdu o oduzetim predmetima;
6) naredi preduzimanje i drugih mera za zaštitu životinja u skladu sa ovim 
zakonom i obavezama po međunarodnim ugovorima o zdravstvenoj zaštiti životinja.
Mere iz stava 1. ovog člana nalažu se rešenjem graničnog veterinarskog 
inspektora u upravnom postupku.

*Službeni glasnik RS, broj 30/2010

Član 151a
Prodaja proizvoda, odnosno životinja iz člana 147. 
tačka 5a) i člana 151. tačka 5a) ovog zakona vrši se po okončanju odgovarajućeg 
sudskog postupka na osnovu izvršne sudske odluke.
Ako čuvanje oduzetih životinja iziskuje nesrazmerne 
troškove, životinje će se odmah prodati.
Sredstva ostvarena prodajom oduzetih proizvoda, 
odnosno životinja po odbitku troškova, uplaćuju se u budžet Republike Srbije.

*Službeni glasnik RS, broj 30/2010

Član 152.
Ministar propisuje način uzimanja uzoraka proizvoda životinjskog porekla, hrane 
životinjskog porekla, hrane za životinje i sporednih proizvoda životinjskog 
porekla radi ispitivanja njihove veterinarsko-sanitarne ispravnosti i način 
oduzimanja i uništavanja proizvoda životinjskog porekla, hrane životinjskog porekla 
i hrane za životinje. 
Ministar propisuje način smeštaja, čuvanja i prodaje 
oduzetih proizvoda, odnosno životinja.

*Službeni glasnik RS, broj 30/2010

Član 153.
Protiv rešenja veterinarskog inspektora odnosno graničnog veterinarskog 
inspektora može se izjaviti žalba ministru u roku od osam dana od dana 
dostavljanja rešenja.
Žalba ne odlaže izvršenje rešenja.
Po žalbi protiv prvostepenog rešenja veterinarskog inspektora odnosno 
graničnog veterinarskog inspektora rešava ministar.
Rešenje ministra je konačno.

HVII. КAZNENE ODREDBE

Član 154.
Кo svesno prikriva postojanje sumnje da su životinje obolele od zarazne bolesti 
ili ne prijavi takvu sumnju veterinaru ili veterinarskom inspektoru, pa usled 
toga nastupi širenje zarazne bolesti i uginuće životinja, kazniće se za krivično 
delo zatvora do jedne godine (član 61. stav 2. tačka 1).

Član 155.
Lice koje se u smislu ovog zakona ne smatra veterinarskim radnikom, a obavlja 
veterinarsku delatnost kazniće se za krivično delo zatvorom do jedne godine 
(član 32).

Član 156.
Novčanom kaznom od 300.000 do 3.000.000 dinara kazniće se za privredni 
prestup privredno društvo ili drugo pravno lice ako:
1) obavlja veterinarsku delatnost, a nije upisano u Registar pravnih lica 
i 
preduzetnika za obavljanje veterinarske delatnosti (član 8. stav 1);
2) vrši veterinarsku delatnost, a ne ispunjava uslove iz člana 10. stav 2, 
člana 16. st. 3. i 4, člana 17. st 3. i 5, člana 18. st. 2. i 3, člana 19. st. 
5. i 6. člana 20. stav 2, člana 20a stav 2. člana 26. st. 1. i 2. i člana 28. 
st. 1. i 2. ovog zakona;
3) obavlja poslove za koje nije ovlašćen u skladu sa ovim zakonom (član 16. 
stav 2, član 17. stav 2, član 21. st. 2. i 3. i član 148);
4) ne omogući sprovođenje Programa mera (član 55. stav 1);
5) ne postupi ili u određenom roku ne postupi po naredbi nadležnog organa za 
sprovođenje mera iz čl. 59, 60, 64. i 66. ovog zakona;
6) ne preduzme mere u slučaju sumnje da su životinje obolele od zarazne bolesti 
pa usled toga nastupi širenje zaraze (član 61. stav 2. tač. 1) - 5));
7) izgradi, rekonstruiše odnosno koristi objekat, a ne ispunjava 
veterinarsko-sanitarne uslove (član 72. stav 2);
8) obavlja delatnost iz člana 72. stav 2. ovog zakona, a nije upisano u 
Registar objekata, odnosno Registar odobrenih objekata (član 73);
9) koristi izvozni kontrolni broj, a ne ispunjava propisane uslove 
iz člana 
78. stav 2. ovog zakona;
10) izvozi životinje, proizvode životinjskog porekla, hranu životinjskog porekla 
i hranu za životinje iz objekata koji nisu odobreni za izvoz (član 79);
11) životinje nabavljene u zemlji smešta u objekte za uzgoj i držanje, a nije 
izvršen njihov veterinarsko-sanitarni pregled (član 98. stav 1);
12) obavlja dezinfekciju, dezinsekciju i deratizaciju, a ne ispunjava uslove iz 
člana 116. stav 1. ovog zakona;
13) uvezene životinje, jaja za priplod i reproduktivni materijal životinja ne 
drži u karantinu kada je karantin određen u smislu člana 130. st. 1. i 2. ovog 
zakona;
14) ne postupi po rešenju inspektora u skladu sa ovim zakonom.
Za privredni prestup iz stava 1. ovog člana kazniće se novčanom kaznom od 
50.000 do 200.000 dinara i odgovorno lice u privrednom društvu ili drugom 
pravnom licu.
Za radnje iz stava 1. ovog člana pored novčane kazne može se izreći i zaštitna 
mera zabrane obavljanja određenih delatnosti za pravno lice i odgovornom licu da 
vrši određene dužnosti u trajanju od jedne godine do deset godina.

*Službeni glasnik RS, broj 30/2010

Član 157.
Novčanom kaznom od 200.000 do 1.500.000 dinara kazniće se za privredni 
prestup privredno društvo ili drugo pravno lice ako:
1) ne vrši ili na propisan način ne vrši poslove iz člana 15. stav 3, čl. 25. 
i 27, člana 29. stav 1., člana 29a stav 1. i člana 30. ovog zakona;
2) veterinar i veterinarski tehničar sa IV stepenom stručne spreme samostalno 
obavlja poslove zdravstvene zaštite životinja bez položenog stručnog ispita, a po 
isteku jedne godine od obavljanja pripravničkog staža (član 33. stav 3);
3) ne izda uverenje o zdravstvenom stanju u skladu sa članom 93. stav 2. ovog 
zakona;
3a) životinje u prometu ne prati odgovarajući 
identifikacioni dokument, a životinje koje napuštaju epizootiološku jedinicu 
potvrda o zdravstvenom stanju pošiljke u prometu (član 93. stav 3);
4) brisana je (vidi član 99. Zakona – 30/2010-120)
5) vrši utovar, pretovar i istovar životinja tokom prevoza u objektima koji ne 
ispunjavaju veterinarsko-sanitarne uslove za tu vrstu objekata (član 96. stav 3);
6) vrši prodaju životinja na sabirnim centrima, stočnim 
pijacama i otkupnim mestima koji nisu registrovani, odnosno odobreni (član 97. 
stav 1);
7) vrši klanje životinja, odnosno prinudno klanje 
životinja bez izvršene službene kontrole (član 102. st. 1, 3. i 5);
8) privremeno ne skladišti divljač odnosno leševe divljači odnosno ne obezbedi 
njihovu službenu kontrolu (član 104. st. 1. i 2);
9) proizvodi, stavlja u promet ili koristi hranu za životinje i hranu 
životinjskog porekla odnosno stavi so u promet za ishranu životinja suprotno 
članu 
111. st. 1, 2, 3, 4. i 5. ovog zakona; 
10) ne vrši sistematsko praćenje zdravstvenog stanja i reproduktivne 
sposobnosti životinja i proizvedenog reproduktivnog materijala (član 113. stav 
1);
11) ne obaveštava Ministarstvo o svakoj sumnji ili pojavi zarazne bolesti 
životinja za reprodukciju (član 114. stav 2);
12) vrši promet, uvoz ili izvoz semena za veštačko osemenjavanje, jajnih ćelija 
i oplođenih jajnih ćelija suprotno odredbi člana 115. ovog zakona;
13) van određenih graničnih prelaza ili bez veterinarsko-sanitarnog pregleda 
uveze ili proveze pošiljke životinja, proizvoda životinjskog porekla, hrane 
životinjskog porekla, hrane za životinje i sporedne proizvode životinjskog porekla 
(član 120. st. 1. i 2);
14) vrši uvoz ili provoz pošiljke životinja, proizvoda životinjskog porekla i 
hrane za životinje odnosno pošiljke hrane životinjskog porekla suprotno odredbama 
člana 122. ovog zakona;
15) vrši uvoz odnosno provoz pošiljke životinja, proizvoda životinjskog porekla, 
hrane životinjskog porekla, hrane za životinje i pratećih predmeta bez 
rešenja o 
utvrđivanju veterinarsko-sanitarnih uslova za uvoz ili tranzit (član 124. stav 
1);
16) vrši uvoz odnosno provoz pošiljke životinja, proizvoda životinjskog porekla, 
hrane životinjskog porekla, hrane za životinje i pratećih predmeta suprotno 
odredbi člana 128. stav 2. ovog zakona;
17) ne postupi po rešenju inspektora u skladu sa ovim zakonom.
Za privredni prestup iz stava 1. ovog člana kazniće se novčanom kaznom od 
30.000 do 100.000 dinara i odgovorno lice u privrednom društvu ili drugom 
pravnom licu.
Za radnje iz stava 1. ovog člana pored novčane kazne može se izreći i zaštitna 
mera zabrane obavljanja određenih delatnosti za pravno lice i odgovornom licu da 
vrši određene dužnosti u trajanju od šest meseci do deset godina.

*Službeni glasnik RS, broj 30/2010

Član 158.
Novčanom kaznom od 100.000 do 1.000.000 dinara kazniće se za prekršaj 
privredno društvo ili drugo pravno lice ako:
1) ne vodi registar životinja na gazdinstvu i 
evidenciju o kupovini i prodaji životinja, njihovom premeštanju i prometu (član 6. 
tačka 8);
2) ne čuva propisanu dokumentaciju, kopiju recepata veterinarskih lekova i 
potvrde o vakcinaciji životinja u skladu sa članom 6. tač. 10) i 11) ovog zakona;
3) pse ne obeleži trajno u skladu sa posebnim propisom (član 56. stav 2);
4) ne vodi evidenciju o prijemu i upotrebi veterinarskih lekova i medicinskih 
sredstava, a izveštaj o upotrebljenim veterinarskim lekovima ne dostavlja 
Ministarstvu (član 57. stav 2);
5) ne omogući veterinarskoj stanici ili veterinarskoj ambulanti uzimanje 
potrebnog materijala za laboratorijsko ispitivanje (član 61. stav 2. tačka 6);
6) obavlja delatnost klanja životinja, proizvodnju i promet hrane životinjskog 
porekla i hrane za životinje, sakupljanje, preradu i uništavanje 
sporednih proizvoda 
životinjskog porekla, a nema HACCP program odnosno odgovorno lice za sprovođenje 
programa (član 82);
7) drži odnosno stavlja u promet odnosno uvozi životinju koja nije obeležena i 
registrovana na propisan način (član 84. stav 1);
8) u slučaju uginuća životinje ne preda pasoš ovlašćenom obeleživaču (član 89. 
stav 2);
9) ne unese u pasoš podatke o prispeću životinja na gazdinstvo (član 90);
10) ne obavesti ovlašćenog obeleživača o oštećenju ili nestanku pasoša 
ili 
identifikacionog dokumenta u propisanom roku (član 91. stav 1);
11) ne vodi evidenciju o izdatim uverenjima o zdravstvenom stanju životinja, 
odnosno potvrdama o zdravstvenom stanju pošiljke u prometu (član 93. stav 5.);
12) kao novi vlasnik životinje za kupljenu životinju odmah ne izvrši prenos 
uverenja o zdravstvenom stanju životinje na svoje ime (član 93. stav 9.).
13) vrši prevoz životinja vozilima koja ne ispunjavaju tehničke i higijenske 
uslove i koja nisu evidentirana u Ministarstvu (član 96. stav 1);
14) na zahtev veterinarskog inspektora odbije da stavi na uvid uverenje o 
zdravstvenom stanju životinje, kao i potvrdu o zdravstvenom stanju životinje u 
prometu i odgovarajući identifikacioni dokument koji prati kretanje i promet 
životinje (član 96. stav 2);
15) obavlja organizovanu prodaju životinja izvan registrovanog, odnosno 
odobrenog objekta (član 97. stav 2);
16) postupi suprotno odredbi člana 98. stav 2. ovog zakona;
17) obavlja poslove iz člana 100. stav 1. ovog zakona, a nema dozvolu 
Ministarstva;
18) ne vodi podatke i ne čuva ih u skladu sa članom 103. st. 1. i 2. ovog 
zakona, odnosno Centralnoj bazi ne dostavi podatke o identifikacionim brojevima 
zaklanih životinja u skladu sa članom 103. stav 3. ovog zakona;
19) prodaje hranu životinjskog porekla van registrovanog, odnosno odobrenog 
objekta (član 105. stav 2);
20) hranu životinjskog porekla u prometu ne obeleži na propisan način (član 
106. st. 1. i 2);
21) vrši promet koža suprotno odredbi člana 109. st. 1. i 2. ovog zakona;
22) ne vodi evidenciju i ne čuva je u skladu sa članom 109. stav 3. i članom 
110. stav 1. ovog zakona;
23) pri otkupu, prometu i preradi kože ne postupi po odredbama člana 109. st. 
4. i 6. ovog zakona;
24) ne dostavi ovlašćenoj laboratoriji uzorke koža za pregled na bedrenicu 
(član 109. stav 5.);
25) objekat za proizvodnju i promet hrane za životinje
ne ispunjava uslove iz 
člana 110. stav 2. ovog zakona;
26) ne vodi evidenciju o proizvodnji, skladištenju i stavljanju u promet 
reproduktivnog materijala i ne čuva je u skladu sa članom 112. stav 3. ovog 
zakona;
27) vrši promet reproduktivnog materijala suprotno odredbi 
članom 112. stav 
4. ovog zakona;
28) ne vodi evidenciju o rezultatima sistematskog praćenja u skladu sa članom 
113. stav 2. ovog zakona; 
28a) sakuplja, prerađuje ili uništava sporedne 
proizvode životinjskog porekla, odnosno ne vodi i ne čuva propisanu evidenciju 
suprotno odredbama člana 117. st. 1. i 2. ovog zakona;
28b) postupi suprotno odredbama člana 119. st. 1, 3. i 
4. ovog zakona, odnosno odredbi člana 119b stav 2. ovog zakona;
29) vrši uvoz živih mikroorganizama patogenih za životinje (član 126. stav 1);
30) ne obezbedi prenos sporednih proizvoda životinjskog porekla iz sopstvenog 
objekta do najbližeg objekta za prikupljanje i preradu (član 135. st. 3. i 4.);
31) baca leševe u reke ili druge vodene tokove, ostavlja ih na putevima, 
otvorenom prostoru, u šupama ili na drugom mestu, ne prijavi uginuće ovlašćenom 
veterinarskom inspektoru (član 136. st. 1. i 2);
32) zloupotrebljava ili muči životinje odnosno ne vrši zaštitu životinja od 
patnje i bola (član 138. st. 1. i 2);
33) organizuje, finansira ili je domaćin borbe između životinja iste ili 
različite vrste (član 138. stav 6);
34) veterinarskom inspektoru ne stavi besplatno na raspolaganje potrebne 
količine uzoraka (član 149. stav 2);
35) ne postupi po rešenju inspektora u skladu sa ovim zakonom.
Za prekršaj iz stava 1. ovog člana kazniće se novčanom kaznom od 10.000 do 
50.000 dinara i odgovorno lice u privrednom društvu ili drugom pravnom licu.

*Službeni glasnik RS, broj 30/2010

Član 159.
Novčanom kaznom od 50.000 do 500.000 dinara kazniće se za prekršaj 
preduzetnik ako:
1) brisana je (vidi član 101. Zakona – 30/2010-120)
2) brisana je (vidi član 101. Zakona – 30/2010-120)
3) Proizvedeno mleko i proizvode od mleka u 
domaćinstvu koji su namenjeni za javnu potrošnju, prodaje na mestu proizvodnje ili 
na pijacama, a mleko i ti proizvodi ne potiču iz objekata koji su upisani u 
Registar objekata (član 108).
Novčanom kaznom iz stava 1. ovog člana kazniće se za 
prekršaj preduzetnik i ako učini radnju iz člana 156. stav 1. tač. 1), 2), 3), 
4), 5), 6), 7), 8), 9), 10, 11), 12) i 13), člana 157. stav 1. tač. 2), 3), 3a), 
5), 6), 7), 8), 9), 10), 11), 12), 13), 14), 15) i 16) i člana 158. stav 1. tač. 
1), 2), 3), 4), 5), 6), 7), 8), 9), 10), 11), 12), 13), 14), 15), 16), 17), 18), 
19), 20), 21), 22), 23), 24), 25), 26), 27), 28), 28a), 29), 30), 31), 32), 33) 
i 34).

*Službeni glasnik RS, broj 30/2010

Član 160.
Novčanom kaznom od 5.000 do 50.000 dinara kazniće se 
za prekršaj fizičko lice ako proizvedeno mleko i proizvode od mleka u 
domaćinstvu koji su namenjeni za javnu potrošnju, prodaje na mestu proizvodnje ili 
na pijacama, a mleko i ti proizvodi ne potiču iz objekata koji su upisani u 
Registar objekata (član 108). 
Novčanom kaznom iz stava 1. ovog člana kazniće se za 
prekršaj fizičko lice ako učini radnje iz člana 156. stav 1. tač. 4) - 7) i tačka 
11), člana 157. stav 1. tač. 2), 3a), 5), 6), 7), 9) i tač. 12) - 16) i člana 
158. stav 1. tač. 1), 2), 3), 5), 7), 8), 9), 10), 12), 13), 14), 15), 16), 17), 
19) i tač. 29) - 35) ovog zakona.

*Službeni glasnik RS, broj 30/2010

HVIII. PRELAZNE I ZAVRŠNE ODREDBE

Član 161.
Danom stupanja na snagu ovog zakona javne veterinarske službe, i to: 
veterinarske stanice i centri za reprodukciju životinja osnovani Zakonom o 
zdravstvenoj zaštiti životinja („Službeni glasnik RS”, br. 37/91, 50/92, 33/93, 
52/93, 53/95, 52/96 i 25/00), nastavljaju da rade na način i pod uslovima pod 
kojima su upisani u sudski registar, a svoju organizaciju, rad i poslovanje 
uskladiće sa odredbama ovog zakona najkasnije u roku od godinu dana od dana 
stupanja na snagu ovog zakona.
Izuzetno od stava 1. ovog člana Specijalističko veterinarski centar za 
reprodukciju i veštačko osemenjavanje „Niš” iz Niša, nastaviće sa radom kao javna 
služba na način i pod uslovima pod kojima je upisan u sudski registar.
Vlada će doneti akt o osnivanju subjekta iz stava 2. ovog člana u roku od šest 
meseci od dana stupanja na snagu ovog zakona.

Član 162.
Danom stupanja na snagu ovog zakona privatne veterinarske stanice, 
veterinarske ambulante i veterinarske apoteke dužne su da svoju organizaciju, 
rad i poslovanje usklade sa odredbama ovog zakona najkasnije u roku od godinu 
dana od dana stupanja na snagu ovog zakona.

Član 163.
Danom stupanja na snagu ovog zakona pravno lice koje se bavi uzgojom stoke i 
stočarskom proizvodnjom, a ima organizovanu veterinarsku službu za sopstvene 
potrebe dužno je da svoju organizaciju, rad i poslovanje uskladi sa odredbama 
ovog zakona najkasnije u roku od godinu dana od dana stupanja na snagu ovog 
zakona.

Član 164.
Veterinarsko specijalistički institut „Pančevo” iz Pančeva, Veterinarsko 
specijalistički institut „Zrenjanin” iz Zrenjanina, Veterinarsko specijalistički 
institut „Subotica” iz Subotice, Veterinarsko specijalistički institut „Sombor” 
iz Sombora, Veterinarsko specijalistički institut „Кraljevo” iz Кraljeva, 
Veterinarsko specijalistički institut „Zaječar” iz Zaječara, Veterinarsko 
specijalistički institut „Niš” iz Niša, Veterinarsko specijalistički institut 
„Šabac” iz Šapca, Veterinarsko specijalistički institut „Jagodina” iz Jagodine, 
Veterinarsko specijalistički institut „Požarevac” iz Požarevca, Naučni institut 
za veterinarstvo Srbije iz Beograda i Naučni institut za veterinarstvo „Novi 
Sad” iz Novog Sada osnovani Zakonom o zdravstvenoj zaštiti životinja („Službeni 
glasnik RS”, br. 37/91, 50/92, 33/93, 52/93, 53/95, 52/96 i 25/00), do donošenja 
akta Vlade o osnivanju nastaviće da rade kao javne službe.

Član 165.
Privatizacija javne veterinarske službe, i to: veterinarskih stanica i 
centara za reprodukciju životinja osnovanih Zakonom o zdravstvenoj zaštiti 
životinja („Službeni glasnik RS”, br. 37/91, 50/92, 33/93, 52/93, 53/95, 52/96 i 
25/00), osim Specijalističko veterinarskog centra za reprodukciju i veštačko 
osemenjavanje „Niš” iz Niša izvršiće se na osnovu odluke Vlade u roku od godinu 
dana od dana stupanja na snagu ovog zakona.

Član 166.
Javne veterinarske službe osnovane Zakonom o zdravstvenoj zaštiti životinja 
(„Službeni glasnik RS”, br. 37/91, 50/92, 33/93, 52/93, 53/95, 52/96 i 25/00) i 
privatne veterinarske stanice do usklađenosti rada i poslovanja u skladu sa ovim 
zakonom obavljaće poslove predviđene Programom mera. 

Član 167.
Veterinarska komora počeće sa radom u roku od 90 dana od dana stupanja na 
snagu ovog zakona.
Poslove pripreme za početak rada Кomore vrši Ministarstvo.

Član 168.
Do donošenja propisa na osnovu ovlašćenja iz ovog zakona primenjivaće se propisi 
doneti na osnovu Zakona o zdravstvenoj zaštiti životinja („Službeni glasnik RS”, 
br. 37/91, 50/92, 33/93, 52/93, 53/95, 52/96 i 25/00) i Zakona o zdravstvenoj 
zaštiti životinja od zaraznih bolesti koje ugrožavaju celu zemlju („Službeni list 
SFRJ”, br. 43/86 i 53/91), ako nisu u suprotnosti sa ovim zakonom.

Član 169.
Danom stupanja na snagu ovog zakona prestaju da važe:
1) Zakon o zdravstvenoj zaštiti životinja („Službeni glasnik RS”, br. 37/91, 
50/92, 33/93, 52/93, 53/95, 52/96 i 25/00), osim odredaba čl. 49v, 49g, 49d i 
člana 49đ stav 1. tačka 2) tog zakona, i
2) Zakon o zdravstvenoj zaštiti životinja od zaraznih bolesti koje ugrožavaju 
celu zemlju („Službeni list SFRJ”, br. 43/86 i 53/91).

Član 170.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, osim odredaba člana 82. ovog zakona koje se 
primenjuju počev od 1. januara 2009. godine.

ZARAZNE BOLESTI ŽIVOTINJA ODREĐENE ZOOSANITARNIM КODEКSOM MEĐUNARODNE 
ORGANIZACIJE ZA ZAŠTITU ZDRAVLJA ŽIVOTINJA (OIE)

Bolesti zajedničke za više vrsta životinja  
(Multiplespecies diseases)

1) Bedrenica (Antraks) – Antrax
2) Aujeszkijeva bolest – Aujeszkyžs disease
3) Ehinokokoza (hidatidoza) – Echinococcosis/hydatidosis
4) Vodenasto srce – Heartwater
5) Leptospiroza – Leptospirosis
6) Q-groznica – Q Fever 
7) Besnilo – Rabies
8) Paratuberkuloza – Paratuberculosis
9) Mijaza – Cochlomya hominivorax – New World screvvorm 
10) Mijaza – Chrysomya bezziana – Old World screvvorm
11) Trihineloza – Trichinellosis
12) Slinavka i šap – Fott and mouth disease
13) Vezikularni stomatitis – Vesicular stomatitis 
14) Groznica doline Rifta – Rift Valley fever
15) Bolest plavog jezika – Bluetongue

Bolesti goveda
(Catle diseases)

1) Anaplazmoza – Bovine anaplasmosis
2) Babezioza goveda – Bovine babesiosis
3) Bruceloza goveda (Brucella abortus) – Bovine brucellosis
4) Goveđa genitalna kampilobakterioza – Bovine genital campilobacter 

5) Goveđa tuberkuloza (Mycobacterium bovis) – Bovine tuberculosis
6) Cisticerkoza – Bovine cysticercosis
7) Dermatofiloza – Bovine dermatophilosis
8) Enzootska leukoza goveda – Enzootic bovine leukosis
9) Hemoragična septikemija – Hamemorrhagic septicaemia
10) IBR/IPV (infektivni rinotraheitis/infektivni pustulozni vulvovaginitis 
goveda) – Infectious bovine rinotracheitis
11) Tajlerioza – Theileriosis
12) Trihimonijaza – Trichomonosis
13) Tripanosomijaza – Trypanosomosis
14) Maligna kataralna groznica – Malignant catarrhal fever
15) Spongioformna encefalopatija goveda – Bovine spongioformne encephalophy
16) Кuga goveda – Rinderpest
17) Zarazna pleuropneumonija goveda – Contagiois bovine pleuropneumonia

Zarazne bolesti ovaca i koza
(Sheep and goat diseases)

1) Infekcija brucellom ovis – Ovine epididymitis (Brucella ovis)
2) Bruceloza ovaca i koza – Melitokokoza – Caprine and ovine brucellosis 
(excluding B.ovis)
3) Artritis i encefalitis koza – Caprine arthritis/encephalitis
4) Zarazna agalakcija koza i ovaca – Contagious agalactia
5) Zarazna pleuropneumonija koza – Contagious caprine pleuropneumonia
6) Enzootski pobačaj ovaca – Enzootic abortion of ewes (ovine chlamydiosis)
7) Plućna adenomatoza ovaca – Ovine pulmonary adenomatosis
8) Najrobi bolest ovaca – Nairobi sheep disease

Zarazne bolesti kopitara
(Equine diseases)

1) Кontagiozni metritis kobila – Contagious equine metritis
2) Polna zaraza konja – Durina – Dourine 
3) Epizootski limfangitis (Afrička sakagija) – Epizootic lymphangitis
4) Američki konjski encefalomijelitis – Equine encephalomyelitis (Eastren and 
Western)
5) Infektivna anemija kopitara – Equine infectious anaemia
6) Influenca konja (virus tip A) – Equine influenza
7) Piroplazmoza konja – Equine piroplasmosis
8) Virusni rinopneumonitis konja – Equine rhinopneumonitis
9) Sakagija – Maleus – Glanders
10) Boginje konja – Horse pox
11) Zarazni arteritis konja – Equine viral arteritis
12) Japanski encefalitis – Japanese encephalitis
13) Šuga konja – Horse mange
14) Tripanosomijaza – Sura – Surra (Trypanosoma evansi)
15) Venecuelski encefalitis konja – Venezuelan equine encephalomyelitis
16) Кuga konja – African horse sickness

Zarazne bolesti svinja
(Swine diseases)

1) Atrofični rinitis svinja – Atrophlic rhinitis of swine
2) Cisticerkoza svinja – Porcine cysticercosis
3) Bruceloza svinja – Porcine brucellosis
4) Transmisivni gastroenteritis svinja – Transmissible gastroenteritis
5) Zarazna uzetost svinja – Enterovirus encephalomyelitis
6) Reproduktivni i respiratorni sindrom svinja – Porcine reproductive and 
respiratory syndrome
7) Vezikularna enterovirusna bolest svinja – Swine vesicular disease
8) Afrička kuga svinja – African swine fever
9) Кlasična kuga svinja – Classical swine fever

Zarazne bolesti živine
(Avian diseases)

1) Zarazni bronhitis živine – Avian infectious bronchitis
2) Zarazni laringotraheitis živine – Avian infectious laryngotrachetis
3) Tuberkuloza živine – Avian tuberculosis
4) Virusni hepatitis pataka – Duck virus hepatitis
5) Virusni enteritis pataka (pačja kuga) – Duck virus enteritis
6) Кolera – pastereloza živine – Fowl cholera
7) Boginje živine – Fowi pox, Variola avium
8) Tifus živine – Fowi typhoid
9) Infektivni burzitis živine – Gumboro bolest – Infectious bursal disease
10) Marekova bolest – Marek’s disease
11) Mikoplazmoza živine – Avian mycoplasmosis
12) Hlamidioza ptica – Avian chlamydiosis
12) Salmoneloza – Puloroza živine – Pullorum disease
13) Influenca živine – Кlasična kuga živine – Highly pahtogenic avian
14) Atipična kuga živine – Newcastle bolest – Newcastle disease
15) Salmoneloza – infekcija S.enteritidis i S.typhymurium 

Zarazne bolesti kunića i zečeva  
(Lagomorph diseases)

1) Miksomatoza – Myhomatosis
2) Tularemija – Tularemia
3) Virusna hemoragijska bolest kunića – Rabbit Haemorrhagic disease

Zarazne bolesti pčela
(Bee diseases)

1) Akaroza pčela – Acariosis of bees
2) Američka Кuga pčelinjeg legla – American faulbrood 
3) Evropska trulež pčelinjeg legla – European foulbrood
4) Nozemoza – Nosemosis of bees
5) Varooza – Varroosis
6) Tropileloza – Grinja – Tropilaelaps clareae

Bolesti riba
(Fish diseases) 

1) Epizootska hematopoetska nekroza – Epizootic haematopoietic necrosis
2) Zarazna hematopoetska nekroza – Infectious haematopoietic necrosis
3) Bolest uzrokovana virusom masou – Oncorhynchus masou virus disease
4) Prolećna viremija šarana – Sprin viraemia of carp
5) Virusna hemoragijska septikemija pastrmki – Viral haemorrhagic septicaemia

Bolesti školjki
(Molluse diseases)

1) Bonamioza – Bonamiosis (Bonamia exitiosus, B. ostreae, Mikrocytos 
roughleyi) MSX disease (Haplosporidium nelsoni)
2) Marteilioza – Marteiliosis (Marteilia refringens, M. sydneyi)
3) Mikrocitoza – Mikrocytosis (Mikrocytos mackini)
4) Perkinsoza – Perkinsosis (Perkinsus marinus, P. olsen/atlanticus)

Bolesti rakova  
(Crustaceans diseases)

1) Taura sindrom – Taura syndrome
2) Bolest – vajt spot – White spot disease
3) Bolest žute glave – Yellowhead disease

Druge bolesti životinja
(Other significant diseases)

1) Ostale klostridijalne infekcije – Other clostridial infections
2) Ostale pastereloze – Other pasteurelloses
3) Aktinomikoza – Actinomycosis
4) Crevna infekcija salmonelama – Intestinal Salmonella Infections
5) Кokcidioza – Coccidiosis
6) Distomatoza – Distomatosis (liver fluke)
7) Filarioza – Filariosis
8) Goveđa virusna dijareja – Mucosal desease/Bovine virus diarrhoea
9) Dizenterija svinja – Dysentery swine
10) NJarble investacija – Warble investation
11) Кontagiozni pustularni dermatitis – Contagious pustular dermatitits
12) Lajšmanijoza – Leishmaniosis
13) Toksoplazmoza – Toxoplasmosis
14) Melioidoza – Melioidosis
15) Šuštavac – Blackleg
16) Botulizam – Botulism
17) Listerioza – Listeriosis
18) Zarazna šepavost ovaca – Infections footrot
19) Zarazna oftalmija ovaca i koza – Contagious ophthalmia
20) Enterotoksemija – Enterotoxaemia
21) Кazeozni limfadenitis koza i ovaca – Caseous lymphadenitis
22) Šuga ovaca – Sheep mange
23) Polni osip konja – Equine coital exanthema
24) Ulcerativni limfangitis konja i goveda – Ulcerative lymphngitis
25) Ždrebećak – Strangles
26) Salmoneloza konja – Salmonellosis (S.abortus equui)
27) Crveni vetar svinja – Vrbanac – Swine erysipelas
28) Infektivna korica živine – Infectious coryza
29) Encefalomielitis živine – Avian encephalomyelitis
30) Spirohetoza ptica – Avian spirochaetosis
31) Salmoneloza ptica – Avian salmonellosis (excluding fowl typhoid and 
pullorum desease)
32) Leukoza živine – Avian leucosis complex
33) Bruceloza – Brucellosis
34) Salmoneloza – Salmonellosis 
35) Ebola – Ebola Non – human
36) Boginje majmuna – Monkey pox
37) Enzootski mastitis goveda – Bovine enzootic mastitis
38) Hipodermoza goveda – Bovine hypodermosis
39) Trihofitoza goveda – Bovine trichophytosis

Ostale značajne bolesti riba  
(Other significant diseases of fish)

1) Virusna encefalopatija i retinopatija – Viral encephalopathy and 
retinopathy
2) Virusna bolest lososa – Viral salmon disease
3) Zarazna anemija lososa – Invectious salmon anaemia
4) Zarazna nekroza gušterače – Infectious pancreatic necrosis
5) Girodaktiloza – Gyrodactylosis
6) Edvardsieloza – Edwardsiella ictaluri
7) Iridoviroza kečige – Red sea bream iridoviral disease

Ostale značajne bolesti školjki
(Other significant diseases of molluscs)

1) SSO disease (Hyplosporidium costale)
2) Withering syndrome of abalones (Candidatus Henohaliotis californiensis)

Ostale značajne bolesti rakova
(Other significant diseases of crustaceans)

1) Tetrahedral baculovirosis (Baculovirus penaei)
2) Spherical baculovirosis (Penaeus monodon – type baculovirus)
3) Infecious hypodermal and haematopoetic necrosis
4) Crayfish plague (Aphanomyces astaci)
5) Spawner – isolated mortality virus disease

