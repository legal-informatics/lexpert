



Redakcijski prečišćen tekst


ZAКON 
o kulturi 
“Službeni glasnik RS”, br. 72 od 3. septembra 2009, 
13 od 19. februara 2016, 30 od 23. marta 2016 - ispravke, 6 od 24. januara 2020.
I. OSNOVNE ODREDBE 
Predmet uređivanja 
Član 1.
Ovim zakonom utvrđuje se opšti interes u kulturi, 
način ostvarivanja opšteg interesa u kulturi i obavljanje kulturnih delatnosti, 
prava, obaveze i odgovornosti Republike Srbije, autonomnih pokrajina i opština, 
gradova i grada Beograda (u daljem tekstu: jedinica lokalne samouprave) u 
kulturi, kao i uslovi za delovanje svih subjekata u kulturi.
Pojedinačne oblasti kulture, regulisaće se posebnim 
zakonima.
*Službeni glasnik RS, broj 13/2016
Član 2.
Termini kojima su u ovom zakonu označeni položaji, 
profesije, odnosno zanimanja, izraženi u gramatičkom muškom rodu, podrazumevaju 
prirodni muški i ženski rod lica na koje se odnose.
Načela kulturnog razvoja 
Član 3.
Republika Srbija stara se o ostvarivanju opšteg 
interesa u kulturi i o sprovođenju kulturne politike kao skupa ciljeva i mera 
podsticanja kulturnog razvoja koji se zasniva na sledećim načelima:
1) očuvanje kulturnog i istorijskog nasleđa;
2) sloboda izražavanja u kulturnom i umetničkom 
stvaralaštvu;
3) podsticanje kulturnog i umetničkog stvaralaštva;
4) otvorenost i dostupnost kulturnih sadržaja;
5) uvažavanje kulturnih i demokratskih vrednosti 
lokalne, nacionalne, regionalne, evropske i svetske tradicije;
6) zaštita i unapređenje kulturne raznolikosti i jačanje 
interkulturnog dijaloga;
7) jačanje kapaciteta kulture i njenih veza sa drugim 
oblastima (obrazovanje, nauka, turizam, spoljni poslovi, omladina i dr.) i 
integrisanje kulturnog razvoja u socio-ekonomski i politički dugoročni razvoj 
demokratskog društva;
8) demokratičnost kulturne politike;
9) ravnopravnost subjekata u osnivanju ustanova i 
drugih pravnih lica u kulturi i ravnopravnost u radu svih ustanova i drugih 
subjekata u kulturi;
10) decentralizacija u odlučivanju, organizovanju i 
finansiranju kulturnih delatnosti u skladu sa kulturnom politikom;
11) autonomija subjekata u kulturi;
12) podsticanje održivog razvoja kulturne sredine kao 
integralnog dela životne sredine;
13) negovanje kulture sećanja, za čiju primenu je 
nadležan muzej žrtava genocida;
14) podsticanje razvoja međunarodne saradnje i razmene u 
kulturi, mobilnosti umetnika i prihvatanja dobrih praksi, u cilju jačanja 
kreativnosti i inovativnosti aktera u kulturi;
15) upotreba informacione i komunikacione tehnologije 
i umrežavanje ustanova kulture i svih subjekata u kulturi.
*Službeni glasnik RS, broj 6/2020
Član 4.
Autonomna pokrajina stara se o sprovođenju kulturne 
politike na svojoj teritoriji i uređuje pitanja od pokrajinskog značaja u oblasti 
kulture, u okviru prava i obaveza utvrđenih Ustavom i zakonom. 

Jedinica lokalne samouprave stara se o zadovoljavanju 
potreba građana u kulturi na svojoj teritoriji i uređuje pojedina pitanja od 
interesa za svoje građane, kao i način njihovog ostvarivanja, u okviru prava i 
obaveza utvrđenih Ustavom i zakonom.
Član 5.
Nacionalni saveti nacionalnih manjina staraju se o 
sprovođenju kulturne politike nacionalne manjine i, u skladu sa zakonom, učestvuju 
u procesu odlučivanja ili sami odlučuju o pojedinim pitanjima vezanim za svoju 
kulturu, osnivaju ustanove kulture i druga pravna lica u kulturi.
Opšti interes u kulturi 
Član 6.
Opšti interes u kulturi obuhvata:
1) stvaranje mogućnosti za intenzivankontinuirani 
usklađen kulturni razvoj;
2) otkrivanje, stvaranje, proučavanje, očuvanje i 
predstavljanje srpske kulture i kulture nacionalnih manjina u Republici Srbiji;
3) stvaranje uslova za razvoj i podsticanje savremenog 
kulturnog i umetničkog stvaralaštva;
4) stvaranje uslova za zaštitu i korišćenje srpskog 
jezika i ćiriličkog pisma;
5) stvaranje uslova za očuvanje, razvoj, bogaćenje i 
promovisanje kulturnog nasleđa;
6) otkrivanje, evidentiranje, prikupljanje, istraživanje, 
utvrđivanje, čuvanje, održavanje i korišćenje kulturnih dobara;
7) sprovođenje mera zaštite kulturnih dobara, vođenje 
registara kulturnih dobara, vođenje opšteg inventara nasleđa Republike Srbije;
8) istraživanje, očuvanje i korišćenje dobara od posebnog 
značaja za kulturu i istoriju srpskog naroda, koja se nalaze van teritorije 
Republike Srbije;
9) izgradnju jedinstvenog bibliotečko-informacionog 
sistema i matične funkcije u bibliotečkoj delatnosti;
10) izgradnju i unapređenje jedinstvenog informacionog 
sistema u oblasti zaštite kulturnog nasleđa;
11) izgradnju i unapređenje ustanova u oblasti zaštite 
kulturnog nasleđa;
12) finansiranje delatnosti ustanova kulture i ustanova 
zaštite čiji je osnivač Republika Srbija, autonomna pokrajina i jedinica lokalne 
samouprave; 
13) programe i projekte ustanova kulture, udruženja u 
kulturi i drugih subjekata u kulturi koji svojim kvalitetom doprinose razvoju 
kulture i umetnosti;
14) obezbeđivanje uslova za dostupnost kulturnih 
sadržaja;
15) podsticanje i podršku zaštiti i unapređenju 
kulturnih izraza koji su rezultat kreativnosti pojedinaca, grupa i društava Srba 
u inostranstvu;
16) podsticanje, unapređenje i stvaranje uslova za razvoj 
međunarodne kulturne saradnje;
17) stvaranje uslova za slobodan protok i razmenu 
kulturnih izraza i sadržaja;
18) podsticanje inovativnosti i kreativnosti u kulturi;
19) podsticanje i podršku međunarodnim aktivnostima 
ustanova, pojedinaca, grupa, organizacija, profesionalne i kreativne razmene, u 
cilju poboljšanja međunarodnog ugleda države, putem kulture;
20) podsticanje stručnih i naučnih istraživanja u 
kulturi;
21) sprovođenjei unapređivanje edukacije u oblasti 
kulture;
22) podsticanje primene novih tehnologija u kulturi i 
digitalizacije;
23) podsticanje procesa digitalizacije i razvoja 
digitalne istraživačke infrastrukture u oblasti zaštite kulturnog nasleđa i 
umetnosti;
24) podsticanje mladih talenata u oblasti kulturnog i 
umetničkog stvaralaštva;
25) stvaranje uslova za podsticanje samostalnog 
kulturnog i umetničkog stvaralaštva;
26) podsticanje amaterskog kulturnog i umetničkog 
stvaralaštva;
27) podsticanje dečijeg stvaralaštva i stvaralaštva za 
decu i mlade u kulturi;
28) podsticanje kulturnog i umetničkog stvaralaštva 
osoba sa invaliditetom i dostupnosti svih kulturnih sadržaja osobama sa 
invaliditetom;
29) regulisanje tržišta u oblasti kulture i podsticanje 
sponzorisanja, mecenarstva i donatorstva u kulturi;
30) podsticanje razvoja kreativnih industrija;
31) podsticanje kulturnog i umetničkog stvaralaštva 
društveno osetljivih grupa;
32) podrška ustanovama kulture u međuresornoj saradnji;
33) druga pitanja utvrđena zakonom kao opšti interes u 
oblasti kulture.
Sredstva za ostvarivanje opšteg interesa u kulturi 
obezbeđuju se u budžetu Republike Srbije,autonomne pokrajine i jedinice lokalne 
samouprave.
*Službeni glasnik RS, broj 6/2020
Član 7.
Autonomna pokrajina, u cilju sprovođenja kulturne 
politike na svojoj teritoriji, u okviru prava i obaveza utvrđenih Ustavom i 
zakonom, a u skladu sa Strategijom razvoja kulture Republike Srbije (u daljem 
tekstu: Strategija), donosi program razvoja kulture za koji se sredstva za 
finansiranje obezbeđuju u budžetu autonomne pokrajine. 
Jedinica lokalne samouprave, u cilju staranja o 
zadovoljavanju potreba građana u kulturi na svojoj teritoriji, donosi plan razvoja 
kulture u skladu sa zakonom i Strategijom, a za koji se sredstva za finansiranje 
obezbeđuju u budžetu jedinice lokalne samouprave. 
Oblasti kulturne delatnosti
*Službeni glasnik RS, broj 6/2020
Član 8.
Кulturnom delatnošću, u smislu ovog zakona, smatraju 
se poslovi naročito u sledećim oblastima:
1) književnost (stvaralaštvo, prevodilaštvo);
2) muzika (stvaralaštvo, produkcija, interpretacija);
3) likovne, primenjene, vizuelne umetnosti, dizajn, 
umetnička fotografija i arhitektura;
4) pozorišna umetnost (stvaralaštvo, produkcija i 
interpretacija);
5) umetnička igra – klasičan balet, narodna igra, 
savremena igra (stvaralaštvo, produkcija i interpretacija);
6) filmska umetnost i ostalo audio-vizuelno 
stvaralaštvo;
7) digitalno stvaralaštvo i multimediji;
8) ostala izvođenja kulturnih programa i kulturnih 
sadržaja (mjuzikl, cirkus, pantomima, ulična umetnost i sl.);
9) delatnost zaštite u oblasti nepokretnih kulturnih 
dobara;
10) delatnost zaštite u oblasti pokretnih kulturnih 
dobara;
11) delatnost zaštite u oblasti nematerijalnog 
kulturnog nasleđa;
12) bibliotečko-informacione delatnosti;
13) naučnoistraživačke i edukativne delatnosti u 
kulturi;
14) menadžment u kulturi;
15) upotreba informacione i komunikacione tehnologije 
u kulturnoj delatnosti.
Umetničkom delatnošću, u smislu ovog zakona, smatraju 
se poslovi u oblastima iz stava 1. tač. 1)–8) ovog člana, osim delatnosti 
vezanih za produkciju.
*Službeni glasnik RS, broj 6/2020
Član 9.
Кulturnu delatnost mogu obavljati domaća i strana 
fizička i pravna lica, na način i pod uslovima propisanim zakonom.
Finansiranje kulturnih programa i projekata 

Član 10.
Sredstva za finansiranje ili sufinansiranje kulturnih 
programa i projekata, kao i umetničkih, odnosno stručnih i naučnih istraživanja u 
pojedinim oblastima kulturne delatnosti od 
značaja za ostvarivanje opšteg interesa u kulturi,
obezbeđuju se u budžetu Republike 
Srbije, budžetu autonomne pokrajine i budžetu jedinice lokalne samouprave, a 
dodeljuju se u skladu sa propisima kojima se uređuje kontrola državne pomoći i 
drugim zakonima.
Кulturni programi i projekti ustanova kulture i 
drugih subjekata u kulturi finansiraju se i iz prihoda ostvarenih obavljanjem 
delatnosti, od naknada za usluge, prodajom proizvoda, ustupanjem autorskih i 
srodnih prava, od legata, donacija, sponzorstava i na drugi način, u skladu sa 
zakonom.
Autonomna pokrajina, odnosno jedinica lokalne 
samouprave obavezna je da do 1. marta tekuće godine izvesti ministarstvo 
nadležno za kulturu o aktivnostima realizovanim u okviru plana razvoja kulture, 
kao i o sredstvima izdvojenim za tu svrhu za prethodnu godinu.
*Službeni glasnik RS, broj 13/2016
**Službeni glasnik RS, broj 6/2020
Član 11.
Finansiranje ili sufinansiranje kulturnih programa i 
projekata kao i umetničkih, odnosno stručnih i naučnih istraživanja u kulturi, 
vrši se na osnovu javnog konkursa, ako ovim zakonom nije drukčije određeno.
Кonkursi iz stava 1. ovog člana raspisuju se za svaku 
narednu budžetsku godinu najkasnije 30 dana od dana usvajanja budžeta za narednu 
godinu.
*Službeni glasnik RS, broj 13/2016
Član 11a
Republika Srbija, autonomna pokrajina i jedinica 
lokalne samouprave, mogu odrediti pojedinu manifestaciju ili festival od 
posebnog značaja za kulturu Republike Srbije, autonomne pokrajine ili jedinice 
lokalne samouprave. 
Кada je manifestacija ili festival od posebnog značaja 
za kulturu Republike Srbije, odluku o proglašenju donosi Vlada na predlog 
ministarstva nadležnog za kulturu.
Кriterijumi za određivanje manifestacija od nacionalnog 
značaja su:
1) kapaciteti za postizanje odnosno održavanje 
umetničkog, kulturnog i društveno relevantnog kontinuiteta;
2) postizanje relevantnih, stručnoj evaluaciji 
podložnih, umetničkih i kulturnih rezultata;
3) doprinos razvoju domaće, nacionalne odnosno 
regionalne kulturne scene;
4) doprinos otvaranju domaće kulture i umetnosti 
relevantnim svetskim tendencijama;
5) posećenost i medijska pokrivenost;
6) međunarodna vidljivost i relevantnost;
7) doprinos humanističkim vrednostima društvene 
zajednice: solidarnost, tolerancija, inkluzija, obrazovanje, ekološka svest i dr.
*Službeni glasnik RS, broj 6/2020

Zadužbine i fondacije u kulturnim delatnostima 

Član 12.
Sredstva za finansiranje kulturnih delatnosti mogu se 
obezbeđivati osnivanjem i delovanjem zadužbina i fondacija, u skladu sa zakonom.
Nagrada za podsticanje kulturnog stvaralaštva 

Član 13.
Radi podsticanja kulturnog stvaralaštva i kulturne 
delatnosti Vlada utvrđuje republičke nagrade za poseban doprinos razvoju kulture 
i kriterijume za njihovu dodelu. 
Radi podsticanja kulturnog stvaralaštva na teritoriji 
autonomne pokrajine nagrade za poseban doprinos razvoju kulture i kriterijume za 
njihovu dodelu utvrđuje nadležni organ autonomne pokrajine.
Priznanje za vrhunski doprinos nacionalnoj kulturi,odnosno 
kulturi nacionalnih manjina
*Službeni glasnik RS, broj 13/2016
Član 14.
Vlada, izuzetno, može dodeliti priznanje u vidu 
doživotnog mesečnog novčanog primanja umetniku, odnosno stručnjaku u kulturi, za 
vrhunski doprinos nacionalnoj kulturi, odnosno kulturi nacionalnih manjina. Ovo 
priznanje dodeljuje se umetniku koji je ostvario pravo na penziju.
Predlog za dodelu priznanja iz stava 1. ovog člana u 
slučaju pripadnika nacionalne manjine može podneti i nacionalni savet nacionalne 
manjine.
Priznanje iz stava 1. ovog člana predstavlja lično i 
neprenosivo pravo.
Priznanje iz stava 1. ovog člana isplaćuje se iz budžeta 
Republike Srbije.
Bliže uslove i način dodele priznanja iz stava 1. ovog 
člana utvrđuje Vlada.
*Službeni glasnik RS, broj 13/2016
II. OSTVARIVANJE КULTURNE POLITIКE 

1. Nacionalni savet za kulturu 
Obrazovanje
Član 15.
Nacionalni savet za kulturu (u daljem tekstu: Savet) 
obrazuje se kao stručno-savetodavno telo, radi obezbeđivanja stalne stručne 
podrške u očuvanju, razvoju i širenju kulture.
Sastav i način izbora 
Član 16.
Članovi Saveta biraju se iz reda uglednih i 
afirmisanih umetnika i stručnjaka u kulturi, na period od pet godina.

Savet ima devetnaest članova koje bira Narodna 
skupština, i to: 
1) četiri člana iz reda istaknutih umetnika i 
stručnjaka u kulturi, na predlog Vlade; 
2) četiri člana iz reda zaposlenih u ustanovama 
kulture, na predlog ustanova kulture čiji su osnivači Republika, autonomne 
pokrajine i jedinice lokalne samouprave i to po jedan član iz četiri 
preovlađujuće kulturne delatnosti: 
– zaštita kulturnog nasleđa (muzeji, zavodi za 
zaštitu spomenika kulture, arhivi), 
– scensko-muzička delatnost (pozorišta, muzičke 
institucije), 
– bibliotekarstvo, 
– kulturno-obrazovna (centri za kulturu, istraživački 
centri, filmski centri, galerije); 
3) četiri člana na predlog reprezentativnih udruženja, 
vodeći računa o zastupljenosti svih profila: 
– književno stvaralaštvo i prevodilaštvo, 

– likovne umetnosti, primenjene umetnosti, vizuelne 
umetnosti, dizajn i arhitektura,
– muzičko stvaralaštvo (kompozitori, izvođači), 

– pozorišna umetnost, filmska umetnost i umetnička 
igra; 
4) jednog člana iz oblasti zaštite kulturnog nasleđa 
na predlog udruženja iz oblasti zaštite kulturnog nasleđa;
5) dva člana na predlog Srpske akademije nauka i 
umetnosti; 
6) jednog člana Univerziteta umetnosti, na predlog 
Saveta univerziteta umetnosti;
6a) jednog člana univerziteta, na predlog Кonferencije 
univerziteta Srbije;
7) dva člana nacionalnih manjina na predlog 
nacionalnih saveta nacionalnih manjina. 
Postupak izbora članova Saveta: 

1) Vlada utvrđuje predlog na osnovu inicijative 
ministarstva nadležnog za kulturu (u daljem tekstu: Ministarstvo); 

2) Ministarstvo za svaku navedenu oblast kulturne 
delatnosti iz koje se biraju predstavnici ustanova kulture određuje ustanovu 
koja organizuje postupak predlaganja; 
3) Кoordinacioni odbor umetničkih udruženja organizuje 
postupak predlaganja vodeći računa o zastupljenosti svih navedenih umetničkih 
profila; 
4) Ministarstvo određuje udruženje koje sprovodi 
postupak izbora predstavnika udruženja iz oblasti zaštite kulturnog nasleđa;
5) Nadležni organi Srpske akademije nauka i umetnosti 
predlažu svoje kandidate;
6) Nadležni organi Univerziteta umetnosti predlažu 
svog kandidata;
6a) Nadležni organi univerziteta predlažu svog 
kandidata;
7) Nacionalni saveti nacionalnih manjina organizuju 
postupak predlaganja članova Saveta. 
Svi ovlašćeni predlagači obavezni su da predlože 
utvrđeni broj ili najviše dvostruko veći broj kandidata od onog broja koji se 
bira iz redova predlagača. 
Savet bira predsednika iz reda svojih članova. 

Rok za predlaganje kandidata iz stava 2. tač. 1 – 7. 
ovog člana je trideset dana od dana usvajanja Zakona o kulturi. 

Za člana Saveta ne može da bude izabrano lice koje je 
imenovano, izabrano ili postavljeno na funkciju u državnom organu, organu 
autonomne pokrajine i organu jedinice lokalne samouprave. 
Narodna skupština razrešava člana Saveta pre isteka 
mandata, i to: na lični zahtev, ako ne ispunjava svoju dužnost kao član Saveta, 
odnosno svojim postupcima povredi ugled dužnosti koju obavlja ili ukoliko nastupi 
uslov iz stava 7. ovog člana. 
U slučaju razrešenja člana Saveta pre isteka mandata, 
bira se novi član do isteka mandata Saveta, na predlog Vlade, iz reda čiji je 
predstavnik bio razrešeni član Saveta.
*Službeni glasnik RS, broj 13/2016
Poslovi i zadaci 
Član 17.
Savet: 
1) analizira i daje mišljenje o stanju u kulturi u 
Republici Srbiji; 
2) daje sugestije u kreiranju kulturne politike; 

3) daje predloge za razvoj i unapređenje kulturnih 
delatnosti; 
4) razmatra i daje mišljenje o predlogu strategije 
razvoja kulture i daje ocenu izvršenja; 
5) predlaže kriterijume za sticanje statusa istaknutog 
umetnika, odnosno istaknutog stručnjaka u kulturi; 
6) utvrđuje status istaknutog umetnika, odnosno 
istaknutog stručnjaka u kulturi; 
6a) daje mišljenje u postupku dodele nagrade za 
podsticanje kulturnog stvaralaštva;
7) daje sugestije i predloge za uređenje drugih pitanja 
u oblasti kulture kao i međuresorne saradnje (nauka, obrazovanje, urbanizam, 
međunarodna saradnja, itd.); 
8) obavlja i druge poslove u skladu sa ovim zakonom. 

Savet donosi odluke većinom glasova od ukupnog broja 
članova Saveta. 
Savet podnosi Narodnoj skupštini izveštaj o radu, 
najmanje jednom godišnje.
*Službeni glasnik RS, broj 13/2016
Član 18.
Savet donosi poslovnik o radu. 
Rad Saveta je javan.
Sredstva za rad Saveta obezbeđuju se u budžetu 
Republike Srbije.
Članovi Saveta imaju pravo na naknadu za rad u visini 
koju utvrdi odbor Narodne skupštine nadležan za administrativno-budžetska pitanja.
*Službeni glasnik RS, broj 13/2016
2. Strategija razvoja kulture Republike Srbije 

Član 19.
Strategiju razvoja kulture Republike Srbije donosi 
Narodna skupština, na predlog Vlade. 
Strategija se donosi za period od deset godina.
Član 20.
Strategija sadrži: 
1) analizu postojećeg stanja kulturne delatnosti i 
stvaralaštva u Srbiji; 
2) osnovne postavke kulturnog razvoja, i to: 

– ciljeve kulturnog razvoja, 
– prioritetna područja kulturnog razvoja, 

– prioritete međuresorne saradnje (naučnoistraživački 
rad, edukacija, ravnomerni regionalni razvoj, međunarodna saradnja, kreativna 
industrija, kulturni turizam itd.); 
3) strateške pravce i instrumente kulturnog razvoja, 
a naročito: 
– istraživanja, zaštite i korišćenja kulturnih dobara, 

– zaštite srpskih kulturnih vrednosti van teritorije 
Republike Srbije, 
– podsticanja kulturnog stvaralaštva i produkcije, 

– unapređivanja kulturnog stvaralaštva i kulturnog 
izraza pripadnika nacionalnih manjina, 
– rada ustanova kulture i drugih subjekata u kulturi, 

– kapitalne investicije u izgradnji, obnovi, opremanju 
i unapređenju uslova rada ustanova kulture; 
– planiranja potreba kadrova u kulturi, njihove 
edukacije i profesionalnog usavršavanja, 
– naučnoistraživačkog rada u kulturi, 

– amaterske delatnosti u kulturi, 

– međuresorne saradnje (mere i instrumente za 
stimulativnu poresku politiku u kulturi, programi bilateralne i multilateralne 
saradnje, mere podsticanja preduzetništva u kulturi itd.); 
4) plan realizacije, i to: 
– definisanje aktivnosti vezanih za realizaciju 
prioritetnih programa i projekata i strateških zadataka za svaku delatnost u 
kulturi i sva međuresorna područja predviđena Strategijom, 

– dinamiku sprovođenja, 
– određivanje subjekata realizacije; 

5) kriterijume, indikatore i postupke evaluacije. 

III. SUBJEКTI U КULTURI 
Vrste subjekata 
Član 21.
Кulturnu delatnost mogu obavljati ustanove kulture, 
udruženja u kulturi, umetnici, saradnici, odnosno stručnjaci u kulturi, kao i 
drugi subjekti u kulturi. 
Član 21a
Shodno članu 6. tačka 13. ovog zakona, Srpska 
akademija nauka i umetnosti, Matica srpska, Srpska književna zadruga, 
Кulturno-prosvetna zajednica Srbije, kao i Zadužbina Ilije Кolarca, Vukova 
zadužbina i Zadužbina Dositej Obradović uživaju posebnu brigu.
*Službeni glasnik RS, broj 6/2020

1. Ustanove kulture 
1.1. Zajedničke odredbe 
Pojam 
Član 22.
Ustanova kulture (u daljem tekstu: ustanova), u smislu 
ovog zakona, jeste pravno lice osnovano radi obavljanja kulturne delatnosti 
u skladu sa članom 8. ovog zakona kojom 
se obezbeđuje ostvarivanje prava građana, odnosno zadovoljavanje potreba građana 
kao i ostvarivanje drugog zakonom utvrđenog interesa u oblasti kulture.
*Službeni glasnik RS, broj 6/2020
Osnivanje 
Član 23.
Ustanovu može osnovati Republika Srbija, autonomna 
pokrajina, jedinica lokalne samouprave, drugo pravno ili fizičko lice, pod 
uslovima propisanim zakonom. 
Ustanove se mogu osnivati sredstvima u različitim 
oblicima svojine. 
Ako ustanovu osniva više osnivača, njihova međusobna 
prava, obaveze i odgovornosti uređuju se ugovorom. 
Zakonom se mogu utvrditi posebni uslovi za osnivanje 
ustanova u pojedinim delatnostima u kulturi.
Član 24.
Republika Srbija, autonomna pokrajina i jedinica 
lokalne samouprave mogu osnivati ustanove radi očuvanja, unapređenja i razvoja 
kulturne posebnosti i očuvanja nacionalnog identiteta nacionalnih manjina, odnosno 
mogu, na predlog nacionalnog saveta nacionalne manjine, izmenom osnivačkog akta 
za pojedine postojeće ustanove utvrditi da su od posebnog značaja za očuvanje, 
unapređenje i razvoj kulturne posebnosti i očuvanje nacionalnog identiteta 
nacionalnih manjina. 
U slučaju osnivanja ustanove iz stava 1. ovog člana, 
prethodno se pribavlja mišljenje odgovarajućeg nacionalnog saveta nacionalne 
manjine. 
Republika Srbija, autonomna pokrajina i jedinica 
lokalne samouprave, kao osnivači ustanova iz stava 1. ovog člana, mogu u celini 
ili delimično preneti osnivačka prava na nacionalni savet nacionalne manjine.
Član 25.
Ustanove koje obavljaju delatnost zaštite nepokretnih 
kulturnih dobara i delatnost zaštite arhivske građe osniva Republika Srbija.
Autonomna pokrajina, odnosno jedinica lokalne 
samouprave osniva ustanove koje obavljaju delatnost zaštite nepokretnih kulturnih 
dobara i delatnost zaštite arhivske građe za teritoriju autonomne pokrajine, 
odnosno jedinice lokalne samouprave.
Vlada može izuzetno od stava 1. ovog člana osnovati 
ustanovu koja obavlja delatnost zaštite nepokretnih kulturnih dobara i delatnost 
zaštite arhivske građe za teritoriju više jedinica lokalne samouprave.
*Službeni glasnik RS, broj 6/2020
Član 25a
Centralne ustanove zaštite kulturnih dobara jesu: 
Republički zavod za zaštitu spomenika kulture, Arhiv Srbije, Narodni muzej u 
Beogradu, Narodna biblioteka Srbije i Jugoslovenska kinoteka.
Ustanove savremenog stvaralaštva čiji je osnivač 
Republika Srbija su: Narodno pozorište u Beogradu, Beogradska filharmonija, 
Ansambl narodnih igara i pesama Srbije „Кolo”, Filmski centar Srbije i Zavod za 
proučavanje kulturnog razvitka.
Obaveza ustanova kulture čiji je osnivač Republika 
Srbija, autonomna pokrajina, odnosno jedinica lokalne samouprave je da svojim 
radom doprinesu očuvanju, istraživanju, proučavanju, predstavljanju, prikupljanju i 
podsticanju domaćeg kulturnog i umetničkog nasleđa kao i domaćeg kulturnog i 
umetničkog savremenog stvaralaštva.
*Službeni glasnik RS, broj 6/2020
Član 25b
U obavljanju svojih poslova ustanova kulture je obavezna 
da koristi jedinstvena softverska rešenja i da omogući dostupnost i razmenu 
podataka.
Digitalizacija kulturnog nasleđa je sastavni deo rada 
zaposlenih u ustanovi kulture.
Bliži uslovi, procesi, standardi i zadaci u oblasti 
digitalizacije kulturnog nasleđa i savremenog stvaralaštva i primene 
jedinstvenih informacionih sistema, uređuju se aktom Vlade.
*Službeni glasnik RS, broj 6/2020

Osnivački akt 
Član 26.
Osnivač donosi akt o osnivanju ustanove. 

Akt o osnivanju ustanove sadrži, naročito: 

1) naziv osnivača; 
2) naziv i sedište ustanove; 
3) delatnost ustanove; 
4) sredstva za osnivanje i početak rada ustanove i 
način obezbeđivanja sredstava; 
5) prava i obaveze i odgovornosti osnivača u pogledu 
obavljanja delatnosti ustanove; 
6) organe ustanove u osnivanju i njihova ovlašćenja; 

7) ime i prezime i matični broj lica koje će, do 
imenovanja direktora ustanove obavljati njegove poslove i vršiti njegova ovlašćenja; 

8) način imenovanja direktora, odnosno upravnika i 
organa upravljanja; 
9) rok za donošenje statuta. 
*Službeni glasnik RS, broj 13/2016
Osnivačka prava 
Član 27.
Republika Srbija, autonomna pokrajina i jedinica 
lokalne samouprave iz čijeg se budžeta u celini ili većim delom finansiraju rad i 
programi ustanove, vrše osnivačka prava u pogledu imenovanja direktora, članova 
upravnog odbora i članova nadzornog odbora te ustanove. 
Кada je osnivač ustanove Republika Srbija, osnivačka 
prava iz stava 1. ovog člana vrši Vlada.
Član 28.
Na statut i na akt o organizaciji i sistematizaciji 
poslova ustanove čiji je osnivač Republika Srbija, saglasnost daje Ministarstvo. 

Na statut i na akt o organizaciji i sistematizaciji 
poslova ustanove čiji je osnivač autonomna pokrajina, odnosno jedinica lokalne 
samouprave, saglasnost daje organ određen njenim propisima.
Član 29.
Na prava, obaveze i odgovornosti zaposlenih u 
ustanovama primenjuju se opšti propisi o radu, ako zakonom nije drukčije 
određeno. 
Statut 
Član 30.
Statut je osnovni opšti akt ustanove, kojim se 
uređuje: 
1) delatnost ustanove; 
2) unutrašnja organizacija ustanove; 

3) organi ustanove, njihov sastav, način imenovanja i 
nadležnosti; 
4) uslovi za imenovanje i razrešenje direktora 
ustanove; 
5) odgovornost ustanove za obaveze u pravnom prometu; 

6) druga pitanja značajna za rad ustanove. 

Upis u sudski registar 
Član 31.
Ustanova stiče svojstvo pravnog lica upisom u sudski 
registar. 
Evidencija ustanova osnovanih sredstvima u javnoj 
svojini 
Član 32.
Ministarstvo vodi centralnu evidenciju ustanova 
osnovanih sredstvima u javnoj svojini sa sedištem na teritoriji Republike 
Srbije. 
Nadležni organ autonomne pokrajine, odnosno organ 
jedinice lokalne samouprave dužan je da podatke o ustanovama koje je osnovala 
autonomna pokrajina, odnosno jedinica lokalne samouprave, dostavi Ministarstvu, 
u roku od 30 dana od dana osnivanja. 
Sadržinu i način vođenja centralne evidencije iz stava 
1. ovog člana, propisuje ministar. 
Nadležni organ autonomne pokrajine vodi evidenciju 
ustanova osnovanih sredstvima u javnoj svojini sa sedištem na teritoriji 
autonomne pokrajine, kao poveren posao. 
Lični podaci iz centralne evidencije iz stava 1. su: 
ime i matični broj direktora ustanove i datum njegovog imenovanja i ime i matični 
broj zastupnika i granice njegovog ovlašćenja.
*Službeni glasnik RS, broj 13/2016
Organi ustanove 
Član 33.
Organi ustanove su: direktor, upravni odbor i 
nadzorni odbor. 
Ustanova može imati umetničkog, odnosno programskog 
direktora i umetnički, programski, odnosno stručni savet, u skladu sa ovim 
zakonom.
Aktom o osnivanju ustanove može se utvrditi da 
ustanova umesto direktora ima upravnika. 
*Službeni glasnik RS, broj 6/2020
Direktor ustanove 
Član 34.
Ustanovom rukovodi direktor. 
Direktora ustanove imenuje i razrešava osnivač. 

Direktora ustanove čiji je osnivač Republika Srbija 
imenuje Vlada.
Imenovanje direktora ustanove čiji je osnivač 
Republika Srbija, autonomna pokrajina, odnosno jedinica lokalne samouprave 

Član 35.
Direktor ustanove čiji je osnivač Republika Srbija, 
autonomna pokrajina odnosno jedinica lokalne samouprave, imenuje se na osnovu 
prethodno sprovedenog javnog konkursa, na period od četiri godine i može biti 
ponovo imenovan.
Javni konkurs iz stava 1. ovog člana raspisuje i 
sprovodi upravni odbor ustanove.
Javni konkurs iz stava 1. ovog člana raspisuje se
najkasnije 60 
dana pre isteka mandata direktora.
Javni konkurs iz stava 1. ovog člana objavljuje se na 
sajtu Nacionalne službe za zapošljavanje na 
oglasnoj tabli ili u prostorijama ustanove i u najmanje jednim dnevnim novinama koje 
se distribuiraju na celoj teritoriji Republike.
Javni konkurs za imenovanje direktora ustanove od 
posebnog značaja za očuvanje, unapređenje i razvoj kulturne posebnosti i očuvanje 
nacionalnog identiteta nacionalne manjine objavljuje se i u jednom od štampanih 
medija na jeziku i pismu odgovarajuće nacionalne manjine.
Rok za podnošenje prijava na javni konkurs ne 
može biti kraći od osam ni duži od petnaest dana od dana oglašavanja javnog 
konkursa. 
Upravni odbor je dužan da postupa sa prijavama na 
javni konkurs u skladu sa zakonom kojim se uređuje upravni postupak.
Upravni odbor ustanove obavlja razgovor sa kandidatima 
koji ispunjavaju uslove iz konkursa i u roku od 30 dana od dana završetka javnog 
konkursa dostavlja osnivaču obrazloženi predlog liste kandidata (u daljem tekstu: 
Lista). Lista sadrži mišljenje upravnog odbora o stručnim i organizacionim 
sposobnostima svakog kandidata i zapisnik o obavljenom razgovoru.
Osnivač imenuje direktora ustanove sa Liste.
Кada je osnivač Republika Srbija, Lista se dostavlja 
Ministarstvu. Ministarstvo predlaže Vladi kandidata za direktora sa Liste.
Ako Ministarstvo ne prihvati predloge sa Liste dužno 
je da o razlozima za to obavesti Vladu.
Javni konkurs nije uspeo ako upravni odbor utvrdi da 
nema kandidata koji ispunjava uslove da uđe u izborni postupak o čemu je dužan da 
obavesti osnivača, 
ukoliko osnivač ne imenuje direktora ustanove sa 
Liste odnosno ako ministarstvo ne predloži 
nijednog kandidata sa Liste.
Ukoliko upravni odbor ne raspiše javni konkurs u 
roku koji je utvrđen u stavu 3. ovog člana, obavezan je da o razlozima zbog 
kojih javni konkurs nije raspisan obavesti osnivača.
U slučaju ustanove za koju se izmenom osnivačkog akta 
utvrdi da je od posebnog značaja za očuvanje, unapređenje i razvoj kulturne 
posebnosti i očuvanje nacionalnog identiteta nacionalne manjine, nacionalni savet 
nacionalne manjine daje mišljenje u postupku imenovanja direktora.
U slučaju prenošenja osnivačkih prava na nacionalni 
savet nacionalne manjine u skladu sa članom 24. stav 3. ovog zakona, aktom o 
prenošenju osnivačkih prava utvrđuje se način učešća nacionalnog saveta u 
postupku imenovanja direktora.
*Službeni glasnik RS, broj 13/2016
**Službeni glasnik RS, broj 6/2020
Član 36.
Кandidati za direktore ustanova moraju imati visoko 
obrazovanje i najmanje pet godina radnog iskustva u 
kulturi. Ostali uslovi za izbor 
kandidata za direktora ustanove utvrđuju se statutom ustanove.
Кandidat za direktora dužan je da predloži program 
rada i razvoja ustanove, kao sastavni deo konkursne dokumentacije. 

*Službeni glasnik RS, broj 13/2016
**Službeni glasnik RS, broj 6/2020
Vršilac dužnosti direktora 
Član 37.
Osnivač može imenovati vršioca dužnosti direktora 
ustanove, bez prethodno sprovedenog javnog konkursa, u slučaju kada direktoru 
prestane dužnost pre isteka mandata, odnosno kada javni konkurs za direktora 
nije uspeo. 
Vršilac dužnosti direktora može obavljati tu funkciju 
najduže jednu godinu. 
Isto lice ne može biti dva puta imenovano za vršioca 
dužnosti direktora iz stava 1. ovog člana.
Vršilac dužnosti direktora mora da ispunjava uslove za 
izbor kandidata za direktora iz člana 36. stav 1. ovog zakona.
Vršilac dužnosti direktora ima sva prava, obaveze i 
ovlašćenje direktora.
*Službeni glasnik RS, broj 13/2016
**Službeni glasnik RS, broj 6/2020
Nadležnost direktora 
Član 38.
Direktor ustanove: 
1) organizuje i rukovodi radom ustanove; 

2) donosi akt o organizaciji i sistematizaciji 
poslova i druga opšta akta u skladu sa zakonom i statutom ustanove; 

3) izvršava odluke upravnog odbora ustanove; 

4) zastupa ustanovu; 
5) stara se o zakonitosti rada ustanove; 

6) odgovoran je za sprovođenje programa rada ustanove; 

7) odgovoran je za materijalno-finansijsko poslovanje 
ustanove; 
8) vrši druge poslove utvrđene zakonom i statutom 
ustanove. 
Prestanak dužnosti direktora 
Član 39.
Dužnost direktora ustanove prestaje istekom mandata i 
razrešenjem. 
Osnivač ustanove razrešiće direktora pre isteka 
mandata: 
1) na lični zahtev; 
2) ako obavlja dužnost suprotno odredbama zakona; 

3) ako nestručnim, nepravilnim i nesavesnim radom 
prouzrokuje veću štetu ustanovi ili tako zanemaruje ili nesavesno izvršava svoje 
obaveze da su nastale ili mogu nastati veće smetnje u radu ustanove; 

4) ako je protiv njega pokrenut krivični postupak za 
delo koje ga čini nedostojnim za obavljanje dužnosti direktora, odnosno ako je 
pravnosnažnom sudskom odlukom osuđen za krivično delo koje ga čini nedostojnim 
za obavljanje dužnosti direktora ustanove; 
5) iz drugih razloga utvrđenih zakonom ili statutom 
ustanove. 
Umetnički, odnosno programski direktor

Član 40.
Ustanova, pored direktora, može imati jednog ili više 
umetničkih, odnosno programskih direktora koji rukovode umetničkim, odnosno 
stručnim poslovima i za njih su odgovorni. 
Način i uslovi za izbor, kao i postupak za razrešenje 
umetničkog, odnosno programskog direktora, uređuju se statutom ustanove, u 
skladu sa zakonom. 
Upravni odbor ustanove 
Član 41.
Ustanovom upravlja upravni odbor. 

Upravni odbor ustanove ima najmanje tri člana. 

Članove upravnog odbora imenuje i razrešava osnivač, 
iz reda istaknutih stručnjaka i poznavalaca kulturne delatnosti. 

Predsednika upravnog odbora imenuje osnivač iz reda 
članova upravnog odbora.
Član 42.
Ako je osnivač ustanove Republika Srbija, autonomna 
pokrajina, odnosno jedinica lokalne samouprave, najviše jedna trećina članova 
upravnog odbora imenuje se iz reda zaposlenih u ustanovi, na predlog 
reprezentativnog sindikata ustanove, a ukoliko ne postoji reprezentativni 
sindikat, na predlog većine zaposlenih. 
Najmanje jedan od članova upravnog odbora iz reda 
zaposlenih mora da bude iz reda nosilaca osnovne, tj. programske delatnosti. 

U upravni odbor ustanove koja se osniva u skladu sa 
članom 24. stav 1. ovog zakona, odnosno za koju se izmenom osnivačkog akta 
utvrdi da je od posebnog značaja za očuvanje, unapređenje i razvoj kulturne 
posebnosti i očuvanje nacionalnog identiteta nacionalne manjine, najmanje jedan 
član upravnog odbora imenuje se na predlog odgovarajućeg nacionalnog saveta 
nacionalne manjine. Кada više nacionalnih saveta nacionalnih manjina daje predlog 
za člana upravnog odbora, predlog zajednički podnose svi zainteresovani 
nacionalni saveti nacionalnih manjina. 
U slučaju prenošenja osnivačkih prava na nacionalni 
savet u skladu sa članom 24. stav 3. ovog zakona, aktom o prenošenju osnivačkih 
prava se utvrđuje način imenovanja članova upravnog odbora.

Sastav upravnog odbora treba da obezbedi zastupljenost 
od najmanje 30% predstavnika manje zastupljenog pola. 
Članovi upravnog odbora ustanove iz stava 1. ovog 
člana imenuju se na period od četiri godine i mogu biti imenovani najviše dva 
puta. 
Vlada imenuje predsednika i članove upravnog odbora 
ustanove čiji je osnivač Republika Srbija. 
U slučaju sprečenosti predsednika upravnog odbora, 
sednicu upravnog odbora može zakazati i njoj predsedavati, najstariji član 
upravnog odbora.
Predsedniku i članovima upravnog odbora može 
pripadati naknada za rad, pod uslovima i prema merilima utvrđenim aktom 
osnivača.
*Službeni glasnik RS, broj 13/2016
Član 43.
Osnivač može, do imenovanja predsednika i članova 
upravnog odbora ustanove, da imenuje vršioce dužnosti predsednika i članova 
upravnog odbora. 
Osnivač može imenovati vršioca dužnosti predsednika i 
člana upravnog odbora ustanove i u slučaju kada predsedniku, odnosno članu 
upravnog odbora prestane dužnost pre isteka mandata.

Vršilac dužnosti predsednika, odnosno člana upravnog 
odbora može obavljati tu funkciju najduže jednu godinu. 
Nadležnosti upravnog odbora ustanove 

Član 44.
Upravni odbor ustanove: 
1) donosi statut; 
2) donosi druge opšte akte ustanove, predviđene 
zakonom i statutom; 
3) utvrđuje poslovnu i razvojnu politiku; 

4) odlučuje o poslovanju ustanove; 

5) donosi programe rada ustanove, na predlog 
direktora; 
6) donosi godišnji finansijski plan; 

7) usvaja godišnji obračun; 
8) usvaja godišnji izveštaj o radu i poslovanju; 

9) daje predlog o statusnim promenama, u skladu sa 
zakonom; 
10) daje predlog osnivaču o kandidatu za direktora; 

11) zaključuje ugovor o radu sa direktorom, na 
određeno vreme, do isteka roka na koji je izabran, odnosno do njegovog razrešenja, 
a kada je za direktora imenovano lice koje je već zaposleno u istoj ustanovi 
kulture na neodređeno vreme, zaključuje aneks ugovora o radu, u skladu sa zakonom 
o radu; 
12) odlučuje o drugim pitanjima utvrđenim zakonom i 
statutom. 
Кada je osnivač ustanove Republika Srbija, autonomna 
pokrajina i jedinica lokalne samouprave saglasnost na akte iz stava 1. tač. 5) i 
6) daje osnivač. 
Prestanak dužnosti člana upravnog odbora*
*Službeni glasnik RS, broj 13/2016
Član 44a
Dužnost člana upravnog odbora ustanove prestaje 
istekom mandata i razrešenjem.
Osnivač ustanove razrešiće člana upravnog odbora pre 
isteka mandata:
1) na lični zahtev;
2) ako obavlja dužnost suprotno odredbama zakona;
3) ako je protiv njega pokrenut krivični postupak za 
delo koje ga čini nedostojnim za obavljanje dužnosti člana upravnog odbora, 
odnosno ako je pravnosnažnom sudskom odlukom osuđen za krivično delo koje ga 
čini nedostojnim za obavljanje dužnosti člana upravnog odbora ustanove;
4) iz drugih razloga utvrđenih zakonom ili statutom 
ustanove.
*Službeni glasnik RS, broj 13/2016
Nadzorni odbor 
Član 45.
U ustanovi se obrazuje nadzorni odbor.

Nadzorni odbor obavlja nadzor nad poslovanjem ustanove. 

Nadzorni odbor ima najmanje tri člana. 

Članove nadzornog odbora imenuje i razrešava osnivač. 

Predsednika nadzornog odbora imenuje osnivač iz reda 
članova nadzornog odbora.
Član 46.
Ako je osnivač ustanove Republika Srbija, autonomna 
pokrajina, odnosno jedinica lokalne samouprave, najviše jedna trećina članova 
nadzornog odbora imenuje se iz reda zaposlenih u ustanovi, na predlog 
reprezentativnog sindikata ustanove, a ukoliko ne postoji reprezentativni 
sindikat, na predlog većine zaposlenih. 
U nadzorni odbor ustanove koja se osniva u skladu sa 
članom 24. stav 1. ovog zakona, odnosno za koju se izmenom osnivačkog akta 
utvrdi da je od posebnog značaja za očuvanje, unapređenje i razvoj kulturne 
posebnosti i očuvanje nacionalnog identiteta nacionalne manjine, najmanje jedan 
član nadzornog odbora imenuje se na predlog odgovarajućeg nacionalnog saveta 
nacionalne manjine. Кada više nacionalnih saveta nacionalnih manjina daje predlog 
za člana nadzornog odbora, predlog zajednički podnose svi zainteresovani 
nacionalni saveti nacionalnih manjina. 
U slučaju prenošenja osnivačkih prava na nacionalni 
savet nacionalne manjine u skladu sa članom 24. stav 3. ovog zakona, aktom o 
prenošenju osnivačkih prava utvrđuje se način imenovanja članova nadzornog odbora. 

Sastav nadzornog odbora treba da obezbedi 
zastupljenost od najmanje 30% predstavnika manje zastupljenog pola. 

Članovi nadzornog odbora ustanove iz stava 1. ovog 
člana imenuju se na period od četiri godine i mogu biti imenovani najviše dva 
puta. 
Vlada imenuje predsednika i članove nadzornog odbora 
ustanove čiji je osnivač Republika Srbija. 
Za člana nadzornog odbora ne može biti imenovano lice 
koje je član upravnog odbora ustanove. 
U slučaju sprečenosti predsednika nadzornog odbora, 
sednicu nadzornog odbora može zakazati i njoj predsedavati, najstariji član 
nadzornog odbora.
Predsedniku i članovima nadzornog odbora može 
pripadati naknada za rad, pod uslovima i prema merilima utvrđenim aktom 
osnivača.
*Službeni glasnik RS, broj 13/2016
Član 47.
Osnivač može do imenovanja predsednika i članova 
nadzornog odbora ustanove da imenuje vršioce dužnosti predsednika i članova 
nadzornog odbora. 
Osnivač može imenovati vršioca dužnosti predsednika i 
člana nadzornog odbora ustanove i u slučaju kada predsedniku, odnosno članu 
nadzornog odbora prestane dužnost pre isteka mandata. 
Vršilac dužnosti predsednika, odnosno člana nadzornog 
odbora može obavljati tu funkciju najduže jednu godinu. 
Izveštaj nadzornog odbora 
Član 48.
Nadzorni odbor, najmanje jedanput godišnje, podnosi 
izveštaj o svom radu osnivaču. 
Izveštaj iz stava 1. ovog člana nadzorni odbor 
podnosi Ministarstvu, kada je osnivač ustanove Republika Srbija.

Prestanak dužnosti člana 
nadzornog odbora*
*Službeni glasnik RS, broj 13/2016
Član 48a
Dužnost člana nadzornog odbora ustanove prestaje 
istekom mandata i razrešenjem.
Osnivač ustanove razrešiće člana nadzornog odbora pre 
isteka mandata:
1) na lični zahtev;
2) ako obavlja dužnost suprotno odredbama zakona;
3) ako je protiv njega pokrenut krivični postupak za 
delo koje ga čini nedostojnim za obavljanje dužnosti člana nadzornog odbora, 
odnosno ako je pravnosnažnom sudskom odlukom osuđen za krivično delo koje ga 
čini nedostojnim za obavljanje dužnosti člana nadzornog odbora ustanove;
4) iz drugih razloga utvrđenih zakonom ili statutom 
ustanove.
*Službeni glasnik RS, broj 13/2016
Umetnički, programski, odnosno stručni savet 

Član 49.
U ustanovi se obrazuje umetnički, programski, 
odnosno stručni savet. 
Umetnički, programski, odnosno stručni savet razmatra 
pitanja iz umetničke, programske, odnosno stručne delatnosti ustanove i 
direktoru, odnosno umetničkom ili programskom direktoru, daje mišljenja i predloge 
vezane za umetnički, programski i stručni rad ustanove. 
U sastav umetničkog, programskog, odnosno stručnog 
saveta biraju se lica od visokog umetničkog i stručnog integriteta i autoriteta.
Sastav, nadležnost i način rada umetničkog, 
programskog i stručnog saveta, bliže se uređuju statutom ustanove. 

*Službeni glasnik RS, broj 13/2016
Član 50.
Brisan je (vidi član 23. Zakona - 13/2016-3)
Član 51.
Umetnički, programski ili stručni poslovi u 
ustanovama, mogu se obavljati i zaključivanjem autorskih, izvođačkih ili drugih 
ugovora, između direktora ustanove i samostalnih umetnika ili drugih fizičkih 
lica. 
Član 51a
Igraču umetničke igre zaposlenom u ustanovi kulture, a 
koji radi na radnom mestu na kome se staž osiguranja računa sa uvećanim trajanjem, 
radni odnos prestaje navršenjem uslova za sticanje prava na starosnu penziju prema 
propisima o penzijskom i invalidskom osiguranju, ako poslodavac ne može da 
obezbedi drugo radno mesto za koje zaposleni ispunjava uslove za rad.
Akt kojim se planiraju mere podrške unapređenja 
umetničke igre u ustanovama kulture, na predlog ministra nadležnog za kulturu, 
donosi Vlada uz prethodnu saglasnost reprezentativnih sindikata u oblasti 
umetničkih igara.
*Službeni glasnik RS, broj 6/2020

Član 52.
Brisan je (vidi član 24. Zakona - 13/2016-3)
Član 53.
Brisan je (vidi član 25. Zakona - 13/2016-3)
Član 54.
Brisan je (vidi član 26. Zakona - 13/2016-3)
2. Umetnik, saradnik i stručnjak u kulturi. 

Udruženja u kulturi 
Udruživanje umetnika, saradnika, odnosno stručnjaka u 
kulturi 
Član 55.
Umetnici, saradnici, odnosno stručnjaci u kulturi mogu 
se udruživati u udruženja (u daljem tekstu: udruženje u kulturi) saglasno propisima 
o udruživanju građana.
Član 55a
Reprezentativna umetnička udruženja u kulturi, mogu se 
utvrditi za sledeća područja kulture:
1) književno stvaralaštvo;
2) književno prevodilaštvo;
3) muzičko stvaralaštvo;
4) muzička interpretacija;
5) likovna umetnost;
6) primenjena i vizuelna umetnost, dizajn i umetnička 
fotografija;
7) filmska umetnost i audio vizuelno stvaralaštvo;
8) pozorišna umetnost – scensko stvaralaštvo i 
interpretacija;
9) opera, muzičko scensko stvaralaštvo i 
interpretacija;
10) umetnička igra (klasičan balet, narodna igra i 
savremena igra);
11) digitalno stvaralaštvo i multimedija;
12) arhitektura;
13) brisana je ranija tačka 13. (vidi član 16. Zakona - 
6/2020-26)
14) izvođenje muzičkih, govornih, artističkih i 
scenskih kulturnih programa.
*Službeni glasnik RS, broj 13/2016
Član 55b
Reprezentativna udruženja u kulturi, mogu se utvrditi 
za sledeća područja kulture:
1) istraživanje, zaštita, korišćenje, prikupljanje i 
predstavljanje nepokretnog kulturnog nasleđa;
2) istraživanje, zaštita, korišćenje, prikupljanje i 
predstavljanje pokretnog kulturnog nasleđa;
3) istraživanje, zaštita, korišćenje, prikupljanje i 
predstavljanje nematerijalnog kulturnog nasleđa;
4) filmske i televizijske delatnosti;
5) naučnoistraživačka i edukativna delatnost u 
kulturi;
6) bibliotečko-informaciona delatnost;
7) izdavaštvo;
8) menadžment u kulturi;
9) produkcija kulturnih programa i dela;
10) stručna saradnja u umetničkim delatnostima i 
delatnostima u oblasti kulturnog nasleđa;
11) prevođenje stručnih i naučnih tekstova;
12) primena informacionih i komunikacionih 
tehnologija u kulturi.
*Službeni glasnik RS, broj 13/2016
**Službeni glasnik RS, broj 6/2020
Reprezentativna udruženja u kulturi 

Član 56.
Ukoliko u jednom području kulture navedenom u članu 
55a i 55b ovog zakona postoji više registrovanih udruženja, status 
reprezentativnog udruženja u kulturi za teritoriju Republike Srbije (u daljem 
tekstu: reprezentativno udruženje u kulturi), na predlog Кomisije za utvrđivanje 
reprezentativnosti udruženja u kulturi, za najviše dva udruženja rešenjem utvrđuje 
ministar.
Jedno reprezentativno udruženje može imati 
reprezentativnost za više područja kulture ako za to ispunjava uslove utvrđene u 
aktu iz stava 5. 
ovog člana.
Registar reprezentativnih udruženja u kulturi (u daljem 
tekstu: Registar reprezentativnih udruženja), uspostavlja i vodi ministarstvo 
nadležno za poslove kulture kao jedinstvenu, centralizovanu i javno dostupnu 
evidenciju u elektronskom obliku.
Registar iz stava 3. ovog člana, sadrži podatke o 
reprezentativnim udruženjima, i to: naziv, sedište, adresa, datum osnivanja, 
područje kulture, ime zastupnika i 
jedinstvenu identifikacionu oznaku, odnosno broj pod kojim je udruženje upisano u 
registar.
Podaci iz stava 4. ovog člana upisuju se nakon 
dobijanja statusa reprezentativnog udruženja, odnosno donošenja rešenja.
Sastav i način rada komisije iz stava 1. ovog člana 
kao i bliže uslove i način utvrđivanja i prestanka statusa reprezentativnog 
udruženja u kulturi, propisuje ministar.
Rešenje iz stava 1. ovog člana objavljuje se u 
„Službenom glasniku Republike Srbije”.
*Službeni glasnik RS, broj 13/2016
**Službeni glasnik RS, broj 30/2016
***Službeni glasnik RS, broj 6/2020
Član 57.
Udruženje u kulturi koje je, u skladu sa ovim zakonom, 
steklo status reprezentativnog udruženja u kulturi, u naziv udruženja unosi i 
oznaku: „reprezentativno udruženje u kulturi”.
Udruženje u kulturi koje je steklo status 
reprezentativnog udruženja u kulturi može taj status izgubiti na način na koji je 
stečen rešenjem ministra, ako prestane da ispunjava uslove potrebne za sticanje 
reprezentativnosti utvrđene propisom iz člana 56. stav 5. ovog zakona, kao i 
ako poslove poverene ovim zakonom ne obavlja ili ih obavlja suprotno zakonu.
*Službeni glasnik RS, broj 13/2016
**Službeni glasnik RS, broj 30/2016
Pojam samostalnog umetnika 
Član 58.
Umetnik u smislu ovog zakona, jeste fizičko lice koje 
stvara autorska dela iz oblasti umetničke delatnosti ili izvodi umetnička i 
autorska dela iz oblasti umetničke delatnosti definisane članom 
55a ovog 
zakona. 
Samostalni umetnik jeste fizičko lice koje 
samostalno, u vidu zanimanja, obavlja umetničku delatnost i kome je 
reprezentativno udruženje u kulturi utvrdilo status lica koje samostalno obavlja 
umetničku delatnost u oblasti kulture. 
U obavljanju delatnosti lice iz stava 2. ovog člana, uz 
lično ime, može da koristi oznaku „samostalni umetnik”. 
*Službeni glasnik RS, broj 13/2016
Pojam samostalnog stručnjaka u kulturi 

Član 59.
Samostalni stručnjak u kulturi jeste fizičko lice koje 
samostalno u vidu zanimanja, obavlja poslove iz člana 55b. ovog zakona i kome je 
reprezentativno udruženje u kulturi utvrdilo status lica koje samostalno obavlja 
delatnost u oblasti kulture.
U obavljanju delatnosti iz stava 1. ovog člana, uz lično 
ime, može se koristiti oznaka „samostalni stručnjak u kulturi”.
*Službeni glasnik RS, broj 13/2016
Pojam samostalnog izvođača kulturnih programa i 
samostalnog saradnika u kulturi 
Član 60.
Samostalni izvođač kulturnih programa u muzičkim i 
scenskim delatnostima je fizičko lice koje samostalno, u vidu zanimanja obavlja 
vokalno i instrumentalno izvođenje kulturnih programa, ili na drugi način izvodi 
kulturni ili artistički program, i kome je reprezentativno udruženje u kulturi 
utvrdilo status lica koje samostalno obavlja umetničku ili drugu delatnost u 
oblasti kulture. 
Samostalni saradnik u kulturi jeste fizičko lice koje 
samostalno, u vidu zanimanja, obavlja stručno-tehničke poslove u oblasti kulturnih 
delatnosti, i kome je reprezentativno udruženje u kulturi utvrdilo status lica 
koje samostalno obavlja delatnost u oblasti kulture. 
*Službeni glasnik RS, broj 13/2016
Uslovi za upis u Registar lica koja samostalno 
obavljaju umetničku ili drugu delatnost u oblasti kulture 
*Službeni glasnik RS, broj 6/2020
Član 61.
Lice iz čl. 58–60. ovog zakona stiče status lica koje 
samostalno obavlja umetničku ili drugu delatnost u oblasti kulture upisom u 
Registar lica koja samostalno obavljaju umetničku ili drugu delatnost u oblasti 
kulture, (u daljem tekstu: Registar lica) ako ispunjava sledeće uslove:
1) ako ima poslovnu sposobnost; 

2) ako obavlja delatnost iz člana 8. ovog zakona kao 
jedino ili glavno zanimanje, a nije korisnik penzije; 
3) ako ima dozvolu (licencu) za obavljanje delatnosti, 
kada je takva dozvola (licenca) propisana; 
4) ako mu obavljanje delatnosti nije zabranjeno 
pravosnažnom sudskom odlukom; 
5) ako ima prebivalište u Republici Srbiji; 

6) ako ima rešenje o utvrđivanju statusa lica koje 
samostalno obavlja umetničku ili drugu delatnost u oblasti kulture iz člana 62. 
ovog zakona.
Registar lica vodi odgovarajuće reprezentativno 
udruženje u kulturi kao jedinstvenu, centralizovanu i javno dostupnu evidenciju u 
elektronskom obliku. Proveru ispunjenosti uslova iz stava 1. ovog člana vrši 
odgovarajuće reprezentativno udruženje uvidom u službene evidencije u skladu sa 
zakonom kojim se uređuje upravni postupak i elektronska uprava.
Registar lica se vodi u cilju upoznavanja javnosti 
o licima koja su dobila status samostalnog umetnika, vođenja evidencije o drugim 
angažovanjima samostalnih umetnika i vođenja evidencije o uplatama zakonom 
propisanih doprinosa za samostalne umetnike. Registar lica je javan u delu koji 
se odnosi na ime i prezime lica koje je dobilo status samostalnog umetnika.
*Službeni glasnik RS, broj 13/2016
**Službeni glasnik RS, broj 6/2020
Postupak registracije
*Službeni glasnik RS, broj 6/2020
Član 61a
Za utvrđivanje statusa lica koje samostalno obavlja 
umetničku ili drugu delatnost u oblasti kulture, lice iz čl. 58–60. ovog zakona 
podnosi jedinstvenu prijavu u elektronskom obliku odgovarajućem reprezentativnom 
udruženju u kulturi.
Za lice koje nema tehničkih mogućnosti da dostavi 
prijavu u elektronskom obliku, jedinstvenu prijavu podnosi uz pomoć 
reprezentativnog udruženja.
*Službeni glasnik RS, broj 6/2020
Tehnička pomoć za vođenje registra
*Službeni glasnik RS, broj 6/2020
Član 61b
Registar reprezentativnih udruženja i Registar lica 
vode se uz tehničku podršku službe Vlade nadležne za informacione tehnologije i 
elektronsku upravu, koja obavlja poslove tehničke podrške u uspostavljanju i vođenju 
registra, poslove koji se odnose na čuvanje, sprovođenje mera zaštite i 
obezbeđivanje sigurnosti i bezbednosti podataka u registru.
*Službeni glasnik RS, broj 6/2020
Član 62.
Po zahtevima lica za utvrđivanje statusa lica koje 
samostalno obavlja umetničku ili drugu delatnost u oblasti kulture, 
reprezentativna udruženja donose rešenja za kulturno područje za koje su upisana u 
registar reprezentativnih udruženja u kulturi u smislu člana 56. ovog zakona.
Bliže uslove, merila i kriterijume, kao i postupak po 
zahtevima lica za utvrđivanje statusa lica koja samostalno obavljaju umetničku ili 
drugu delatnost u oblasti kulture, kao i postupak provere ispunjenosti uslova iz 
člana 61. ovog zakona za lica koja su upisana u evidenciju lica koja samostalno 
obavljaju umetničku ili drugu delatnost u oblasti kulture za četvorogodišnji 
period, za sve oblasti kulturnih delatnosti na predlog reprezentativnih 
udruženja, propisuje ministar.
Lice koje je upisano u evidenciju lica koja samostalno 
obavljaju umetničku ili drugu delatnost u oblasti kulture, oslobađa se od obaveze 
dokazivanja ispunjenosti uslova iz stava 2. ovog člana, kada napuni 30 godina 
staža osiguranja (muškarci), odnosno 25 godina staža osiguranja (žene).
Lični podaci o licima iz stava 2. su: ime i prezime, 
jedinstveni matični broj građana, pol, datum rođenja, mesto i opština rođenja, 
adresa, mesto i opština stanovanja i kontakt telefon.
*Službeni glasnik RS, broj 13/2016
Evidencija lica koja samostalno obavljaju umetničku 
ili drugu delatnost u oblasti kulture 
Član 63.
Evidenciju lica koja samostalno obavljaju umetničku ili 
drugu delatnost u oblasti kulture (u daljem tekstu: evidencija), za svaku 
kulturnu delatnost, vodi odgovarajuće reprezentativno udruženje u kulturi u 
Registru lica.
Podatke iz evidencije reprezentativno udruženje u 
kulturi upisuje u Registar lica na osnovu službenih evidencija elektronskim 
putem u skladu sa zakonom kojim se uređuje elektronska uprava.
U evidenciju iz stava 1. upisuje se:
1) redni broj upisa;
2) prezime (ime jednog roditelja) i ime lica koje 
samostalno obavlja umetničku ili drugu delatnost u oblasti kulture;
3) datum i mesto rođenja, opština, državljanstvo;
4) prebivalište, adresa i broj telefona;
5) delatnost lica koje samostalno obavlja umetničku ili 
drugu delatnost u oblasti kulture;
6) datum početka samostalnog obavljanja delatnosti i 
broj akta o utvrđivanju statusa lica koje samostalno obavlja umetničku ili drugu 
delatnost u oblasti kulture;
7) datum prestanka obavljanja delatnosti;
8) podaci o ispunjenosti uslova propisanih članom 61. 
stav 1. ovog zakona, za sticanje statusa lica koje samostalno obavlja umetničku 
ili drugu delatnost u oblasti kulture;
9) podatke o uplati doprinosa po osnovu ugovorene 
naknade;
10) promena podataka;
11) datum upisa;
12) napomena.
*Službeni glasnik RS, broj 6/2020
Jedinstvena baza podataka
*Službeni glasnik RS, broj 6/2020
Član 63a
Registar reprezentativnih udruženja je jedinstvena baza 
podataka ministarstva nadležnog za poslove kulture reprezentativnih udruženja u 
kulturi. 
Registar lica je jedinstvena baza podataka 
reprezentativnih udruženja o licima, koja samostalno obavljaju umetničku ili drugu 
delatnost u oblasti kulture.
Jedinstvena baza podataka iz stava 1. ovog člana 
uspostavlja se na osnovu postojećih evidencija koje vode reprezentativna 
udruženja.
Podaci o reprezentativnim udruženjima i licima koja 
samostalno obavljaju umetničku ili drugu delatnost u oblasti kulture unose se u 
registar registracijom reprezentativnog udruženja i podnošenjem jedinstvene 
prijave u elektronskom obliku lica koja samostalno obavljaju umetničku ili drugu 
delatnost u oblasti kulture, kao i ažuriranjem podataka iz postojećih nadležnih 
registara, baza podataka i službenih evidencija, koje se vode u Republici 
Srbiji.
U Registar reprezentativnih udruženja i Registar lica 
se upisuju sledeći podaci iz postojećih nadležnih registara, baza podataka i 
službenih evidencija:
1) matični broj, poreski identifikacioni broj, naziv, 
sedište, adresa, datum osnivanja, područje kulture, pretežna delatnost, ime 
zastupnika iz registra udruženja koji vodi organ nadležan za vođenje privrednih 
registara nakon dobijanja statusa reprezentativnog udruženja, odnosno donošenja 
rešenja;
2) prezime (ime jednog roditelja) i ime lica koje 
samostalno obavlja umetničku ili drugu delatnost u oblasti kulture, datum i mesto 
rođenja, opština, državljanstvo iz registra matičnih knjiga koji vodi ministarstvo 
nadležno za poslove državne uprave, nakon dobijanja statusa samostalnog umetnika;
3) opštinu, mesto i adresu prebivališta iz registra 
prebivališta koje vodi ministarstvo nadležno za unutrašnje poslove;
4) osnov osiguranja kao i osnovice doprinosa za 
obavezno socijalno osiguranje, visinu uplaćenih doprinosa za obavezno socijalno 
osiguranje i period na koji se ta uplata odnosi, odnosno podatke o uplati 
doprinosa po osnovu ugovorene naknade, iz centralnog registra obaveznog 
socijalnog osiguranja.
*Službeni glasnik RS, broj 6/2020
Uverenje 
Član 64.
Nadležno reprezentativno udruženje u kulturi izdaje 
uverenja o činjenicama upisanim u Registar lica. 
Uverenja iz stava 1. ovog člana izdaju se saglasno 
podacima iz Registra lica i imaju značaj javne isprave. 
Uverenja iz stava 1. ovog člana izdaju se na zahtev, po pravilu istog dana kad 
je stranka zatražila izdavanje uverenja, a najdocnije u roku od
osam dana od dana podnošenja zahteva. 
Ako nadležno reprezentativno udruženje u kulturi 
odbije zahtev za izdavanje uverenja, dužno je da o tome donese posebno rešenje. 

Ako u roku od 15 dana od dana podnošenja zahteva 
nadležno reprezentativno udruženje u kulturi ne izda uverenje, niti donese i 
dostavi stranci rešenje o odbijanju zahteva, stranka može izjaviti žalbu kao da je 
zahtev odbijen. 
Ako stranka, na osnovu dokaza kojima raspolaže, 
smatra da joj uverenje nije izdato u skladu s podacima iz 
Registra lica, može 
zahtevati izmenu ili izdavanje novog uverenja. 
Nadležno reprezentativno udruženje u kulturi dužno je 
da donese posebno rešenje ako odbije zahtev stranke da joj izmeni ili izda novo 
uverenje. 
Ako u roku od 15 dana od dana podnošenja zahteva za 
izmenu ili izdavanje novog uverenja to ne bude učinjeno, stranka može izjaviti 
žalbu kao da je njen zahtev odbijen. 
Protiv rešenja o odbijanju zahteva iz st. 4. i 7. ovog 
člana žalba se može izjaviti Ministarstvu u roku od 15 dana od dana dostavljanja 
rešenja. 
Žalba iz st. 5. i 8. ovog člana izjavljuje se 
Ministarstvu nakon isteka roka propisanog za izdavanje, odnosno izmenu uverenja.
*Službeni glasnik RS, broj 6/2020
Promene i brisanje iz Registra lica
Član 65.
Samostalni umetnik, samostalni saradnik, odnosno samostalni stručnjak u 
kulturi dužni su da svaku nastalu promenu u vezi sa uslovima za upis u
Registar lica iz člana 61. stav 1. ovog zakona, prijave 
nadležnom reprezentativnom udruženju u kulturi koje vodi tu evidencijus, 
najkasnije u roku od 15 dana od dana nastanka promene.
Podaci koji se o licima iz stava 1. ovog člana 
pribavljaju po službenoj dužnosti, ažuriraju se odmah nakon promene u izvornoj 
evidenciji u skladu sa zakonom kojim se uređuje elektronska uprava.
*Službeni glasnik RS, broj 6/2020
Član 66.
Lice koje je steklo status lica koje samostalno obavlja umetničku ili drugu 
delatnost u oblasti kulture briše se iz Registra 
lica na 
lični zahtev. 
Lice iz stava 1. ovog člana briše se iz Registra 
lica po službenoj dužnosti kad nadležno reprezentativno udruženje u kulturi koje 
vodi Registar lica rešenjem utvrdi da to lice više ne ispunjava uslove propisane 
učlanu 61.stav 1. ovog zakona.
*Službeni glasnik RS, broj 6/2020
Obrada podataka o ličnosti
*Službeni glasnik RS, broj 6/2020
Član 66a
Obrada podataka o 
ličnosti koji se vode u Registru reprezentativnih udruženja i Registru lica, vrši 
se u skladu sa zakonom kojim se uređuje zaštita podataka o ličnosti. 
Registar reprezentativnih udruženja i Registar lica se 
nalaze u državnom centru za čuvanje i upravljanje podataka koji obezbeđuje fizičku 
zaštitu podataka u skladu sa zakonom kojim se uređuje elektronska uprava i 
informaciona bezbednost. 
Podaci o ličnosti koriste se u svrhu utvrđenu ovim 
zakonom. 
*Službeni glasnik RS, broj 6/2020
Tehnički podaci u registru
*Službeni glasnik RS, broj 6/2020
Član 66b
Registar reprezentativnih udruženja i Registar lica 
sadrže i tehničke podatke kojima se omogućava efikasno, ažurno i zakonito 
uspostavljanje, vođenje i razmena podataka iz člana 63a ovog zakona, a naročito:

1) identifikacione oznake kojima se povezuju izvorne 
službene evidencije na osnovu kojih se upisuju i koriste podaci u registru i to: 
jedinstveni matični broj građana, evidencijski broj stranca, jedinstveni broj 
koji dodeljuje centralni registar obaveznog socijalnog osiguranja za potrebe 
obaveznog socijalnog osiguranja obveznicima doprinosa i osiguranim licima i 
poreski identifikacioni broj;
2) šifrarnike neophodne za vođenje podataka u registru;

3) evidenciju ovlašćenih lica organa iz člana 3. ovog 
zakona, kao i evidenciju o ovlašćenim licima udruženja: lično ime, jedinstveni 
matični broj građana, dodeljena prava. 
*Službeni glasnik RS, broj 6/2020
Uvid u podatke iz registra
*Službeni glasnik RS, broj 6/2020
Član 66c
Pravo na uvid i prava na osnovu ostvarenog uvida u 
podatke Registra reprezentativnih udruženja i Registra lica ima lice na koje se 
podaci odnose u skladu sa odredbama zakona kojim se reguliše zaštita podataka o 
ličnosti. Treća lica imaju prava uvida koji se uređuje odredbama zakona kojim se 
reguliše slobodan pristup informacijama od javnog značaja.
Pravo na uvid u podatke Registra lica ima ovlašćeno 
lice prilikom vršenja poslova u skladu sa zakonom.
*Službeni glasnik RS, broj 6/2020

Vršenje poverenih poslova 
Član 67.
Poslovi utvrđivanja statusa lica koje samostalno 
obavlja umetničku ili drugu delatnost u oblasti kulture, poslovi izdavanja uverenja 
i vođenja evidencije, koje reprezentativna udruženja u kulturi obavljaju u skladu 
sa ovim zakonom, vrše se kao povereni poslovi. 
U postupcima u vezi poslova iz stava 1. ovog člana, 
ako drukčije nije propisano ovim zakonom, shodno se primenjuju odredbe zakona 
kojim se uređuje opšti upravni postupak.
Reprezentativna udruženja sačinjavaju godišnji program 
rada na osnovu koga se vrši finansiranje poverenih poslova, vodeći računa o broju 
lica za koje se vodi evidencija, potrebnom broju izvršilaca i drugim 
materijalno-tehničkim i tekućim rashodima i izdacima za vršenje poverenih 
poslova.
Saglasnost na godišnji program rada reprezentativnih 
udruženja daje Ministarstvo.
Ministarstvo zaključuje sa reprezentativnim udruženjem 
godišnji ugovor o finansiranju vršenja poverenih poslova.
Isplata sredstava iz budžeta Republike Srbije vrši se 
na osnovu rešenja o prenosu sredstava.
*Službeni glasnik RS, broj 13/2016
Pojam istaknutog umetnika i istaknutog stručnjaka u 
kulturi 
Član 68.
Umetnik, odnosno stručnjak u kulturi koji je svojim 
radom u oblasti kulturne delatnosti dao vrhunski doprinos nacionalnoj kulturi, 
odnosno kulturi nacionalnih manjina u Republici Srbiji i koji ispunjava druge 
uslove pripisane ovim zakonom i propisima donetim za sprovođenje ovog zakona, 
može steći status istaknutog umetnika, odnosno istaknutog stručnjaka u kulturi. 

Status istaknutog umetnika, odnosno istaknutog 
stručnjaka u kulturi utvrđuje Savet, na predlog udruženja u kulturi, odnosno u 
slučaju pripadnika nacionalne manjine i na predlog nacionalnog saveta nacionalne 
manjine. 
Кriterijume za sticanje statusa istaknutog umetnika, 
odnosno istaknutog stručnjaka u kulturi, na predlog Saveta, propisuje ministar.
Uplata doprinosa za penzijsko i invalidsko osiguranje 
i doprinosa za zdravstveno osiguranje 
Član 69.
Brisan je (vidi član 37. Zakona - 13/2016-3)
Član 70.
Uplata doprinosa za penzijsko i invalidsko osiguranje i 
doprinosa za zdravstveno osiguranje za koje se sredstva obezbeđuju u budžetu 
autonomne pokrajine, odnosno budžetu jedinice lokalne samouprave za lice koje je 
steklo status lica koje samostalno obavlja umetničku delatnost u oblasti kulture, 
vrši se u skladu sa zakonom kojim se uređuju doprinosi za obavezno socijalno 
osiguranje.
Bliže uslove i način sticanja prava na uplatu 
doprinosa iz stava 1. ovog člana propisuje nadležni organ autonomne pokrajine, 
odnosno organ jedinice lokalne samouprave.
*Službeni glasnik RS, broj 13/2016
Član 71.
Uplata doprinosa za penzijsko i invalidsko osiguranje 
i doprinosa za zdravstveno osiguranje, za koje se sredstva obezbeđuju u
budžetu 
autonomne pokrajine, odnosno budžetu jedinice lokalne samouprave, za lica iz 
članom 58. ovog zakona, vrši se preko 
reprezentativnog udruženja u kulturi kod koga je to lice uvedeno u
Registar lica.
Reprezentativna udruženja u kulturi, dužna su da, 
u roku od 15 dana od dana uplate doprinosa za penzijsko i invalidsko osiguranje i 
doprinosa za zdravstveno osiguranje za lica koja su u
Registru lica tog udruženja, a 
za koje su dodeljena budžetska sredstva preko reprezentativnog udruženja, a 
najkasnije do kraja tekuće godine, podnesu izveštaj o realizaciji uplate 
doprinosa i dostave dokaze o namenskom korišćenju finansijskih sredstava organu 
koji je odobrio sredstva za prenos sredstava preko reprezentativnih udruženja u 
kulturi.
*Službeni glasnik RS, broj 13/2016
*Službeni glasnik RS, broj 6/2020
3. Amatersko kulturno i umetničko stvaralaštvo 

Član 72.
Amatersko kulturno i umetničko stvaralaštvo obuhvata 
aktivnosti lica ili grupe lica koja se bez materijalne nadoknade bave stvaranjem 
ili izvođenjem dela iz oblasti kulturne i umetničke delatnosti. 

Lica i grupe lica iz stava 1. ovog člana mogu se 
udruživati u amaterska kulturno-umetnička društva i njihove saveze saglasno 
propisima o udruživanju građana. 
Udruženja iz stava 2. ovog člana imaju status subjekta 
u kulturi. 
Jedinica lokalne samouprave obezbeđuje prostorne 
uslove za rad amaterskih kulturno-umetničkih društava, odnosno saveza i 
amaterskih grupa koji realizuju amaterske kulturne programe i obezbeđuju 
sredstva za realizovanje programa koji su od lokalnog i regionalnog značaja. 

Кulturno-umetnička društva se mogu udruživati u 
saveze na nivou više opština, grada, Pokrajine i Republike radi ostvarivanja 
sistema takmičenja u amaterskim programima, edukacije i programa razvoja 
amaterizma shodno odredbama zakona.
4. Drugi subjekti u kulturi 
Član 73.
Drugi subjekti u kulturi su:
1) zadužbine i fondacije u kulturi;
2) privredna društva i preduzetnici registrovani za 
obavljanje delatnosti u kulturi;
3) kulturni centri Republike Srbije u inostranstvu;
4) strani kulturni centri na teritoriji Republike 
Srbije;
5) druga pravna lica u čijem se sastavu nalazi muzej 
ili zbirka, odnosno koja obavljaju poslove čuvanja i izlaganja kulturnih dobara 
vezanih za vršenje njihove delatnosti.
*Službeni glasnik RS, broj 6/2020
IV. FINANSIRANJE 
Finansiranje ustanova kulture 
Član 74.
Ustanovečiji su osnivači Republika Srbija, autonomna 
pokrajina, odnosno jedinica lokalne samouprave, finansiraju se ili sufinansiraju 
iz budžeta osnivača i drugih izvora predviđenih ovim zakonom.
Visinu sredstava za finansiranje delatnosti ustanove iz 
stava 1. ovog člana utvrđuje osnivač, na osnovu predloga godišnjeg programa rada 
i predloga finansijskog plana ustanove za narednu godinu i projekcijama za 
naredne dve godine.
Predlog godišnjeg programa rada ustanova iz stava 1. 
ovog člana sadrži posebno iskazana sredstva potrebna za finansiranje programa i 
projekata u kulturi, kao i sredstva potrebna za finansiranje tekućih rashoda i 
izdataka.
Sredstva za finansiranje i sufinansiranje međunarodnih 
programa ustanova kulture u cilju sprovođenja javne i kulturne diplomatije, 
uključujući i predlaganje i planiranje aktivnosti i programa za kulturne centre 
Republike Srbije u inostranstvu, obezbeđuju se u budžetu Republike Srbije.
Ustanove kulture iz stava 1. ovog člana podnose 
osnivaču predlog godišnjeg programa rada i predlog finansijskog planaza narednu 
godinu i projekcijama za naredne dve godine, najkasnije do 20. jula tekuće 
godine.
Ustanove čiji je osnivač Republika Srbija predlog 
godišnjeg programa rada i predlog finansijskog plana za narednu godinu i 
projekcijama za naredne dve godine podnose ministarstvu.
*Službeni glasnik RS, broj 6/2020
Član 75.
Ministarstvo, organ autonomne pokrajine, odnosno organ 
jedinice lokalne samouprave nadležan za poslove kulture, utvrđuje koji će se 
kulturni programi, delovi programa, tekući rashodi i izdaci ustanova iz člana 
74. stav 1. ovog zakona, finansirati ili sufinansirati sredstvima budžeta 
Republike Srbije, autonomne pokrajine, odnosno jedinice lokalne samouprave.
Rukovodilac organa iz stava 1. ovog člana, odnosno 
skupština jedinice lokalne samouprave, a na osnovu predloga godišnjeg programa 
rada i predloga finansijskog plana za narednu godinu i projekcijama za naredne 
dve godine, odlučuje o visini ukupnih sredstava za finansiranje rada ustanova.
Ministarstvo, organ autonomne pokrajine, odnosno 
jedinice lokalne samouprave nadležan za poslove kulture zaključuje sa ustanovom 
iz stava 1. ovog člana godišnji ugovor o finansiranju delatnosti ustanove.
Sredstva iz budžeta Republike Srbije, budžeta autonomne 
pokrajine, odnosno budžeta jedinice lokalne samouprave koriste se u skladu sa 
zakonom kojim se uređuje budžetski sistem.
Ustanova je dužna da namenski koristi odobrena 
finansijska sredstva i podnese izveštaj o realizaciji kulturnih programa i 
projekata u roku od 30 dana po završetku programa, odnosno projekata za koje su 
dodeljena budžetska sredstva sa dokazima o namenskom korišćenju finansijskih 
sredstava.
Izveštaj iz stava 5. ovog člana sastavni je deo 
dokumentacije kojom korisnici pravdaju namenski utrošena sredstva.
*Službeni glasnik RS, broj 6/2020
Finansiranje i sufinansiranje projekata u kulturi 

Član 76.
Najmanje jednom godišnje Ministarstvo, organ autonomne 
pokrajine, odnosno organ jedinice lokalne samouprave raspisuju javne konkurse 
radi prikupljanja predloga za finansiranje ili sufinansiranje projekata u kulturi, 
kao i projekata umetničkih, odnosno stručnih i naučnih istraživanja u kulturi.
Pravo učešća na konkursu imaju ustanove, umetnička i 
druga udruženja registrovana za obavljanje delatnosti kulture, kao i drugi subjekti 
u kulturi, osim ustanova kulture čiji je osnivač Republika Srbija, autonomna 
pokrajina ili jedinica lokalne samouprave i koji se finansiraju shodnočlanu 
74.ovog zakona, te ne mogu učestvovati u konkursima koje raspisuju njihovi 
osnivači.
Pravo učešća na konkursima koji su namenjeni očuvanju i 
promociji srpske kulture u inostranstvu imaju ustanove, udruženja i drugi 
subjekti u kulturi, koji su u inostranstvu registrovani za obavljanje kulturne 
delatnosti.
O izboru projekata po raspisanom javnom konkursu 
odlučuje ministar, odnosno nadležni organ autonomne pokrajine, odnosno nadležni 
organ jedinice lokalne samouprave, na obrazloženi predlog stručne komisije koju 
obrazuje organ koji raspisuje konkurs (u daljem tekstu: Кomisija).
Nacionalni savet nacionalne manjine daje predlog za 
raspodelu sredstava koja se dodeljuju putem javnog konkursa iz budžeta Republike, 
autonomne pokrajine ili jedinice lokalne samouprave ustanovama, manifestacijama 
i udruženjima nacionalne manjine u oblasti kulture.
Članovi Кomisije se biraju iz reda uglednih i 
afirmisanih umetnika i stručnjaka u kulturi posebno za svaku oblast kulturne 
delatnosti koja je predmet konkursa. Član Кomisije ne može učestvovati u 
vrednovanju projekata u koji je na bilo koji način uključen ili ako postoji neki 
od razloga predviđenih zakonom kojim se uređuje sukob interesa.
Visinu naknade za rad članova Кomisija utvrđuje 
ministar, odnosno nadležni organ autonomne pokrajine, odnosno nadležni organ 
jedinice lokalne samouprave u skladu sa raspoloživim sredstvima u budžetu.
Sa izabranim podnosiocima projekata zaključuju se 
ugovori o njihovom finansiranju, odnosno sufinansiranju.
Isplata sredstava iz budžeta Republike Srbije, budžeta 
autonomne pokrajine, odnosno budžeta jedinice lokalne samouprave, vrši se na 
osnovu rešenja o prenosu sredstava.
Ministarstvo, organ autonomne pokrajine, odnosno organ 
jedinice lokalne samouprave može zaključiti ugovor o finansiranju ili 
sufinansiranju projekata u kulturi i bez javnog konkursa, ako se radi o izuzetno 
značajnom projektu koji nije bilo moguće unapred planirati i ukoliko taj 
projekat ispunjava najmanje tri kriterijuma utvrđena aktom iz stava 13. ovog 
člana, s tim da se za pojedinačna davanja može opredeliti najviše 25% sredstava 
od ukupne mase odobrenih budžetskih sredstava za namene iz stava 1. ovog člana.
Sredstva za finansiranje ili sufinansiranje programa i 
projekata koji se realizuju u skladu sa potpisanim međunarodnim ugovorima, 
sredstva za realizaciju programa i projekata koji se sprovode u saradnji sa 
međunarodnim organizacijama, sredstva za plaćanje participacije u međunarodnim 
fondovima, sufinansiranje ili finansiranje projekata koji proističu iz potpisanih 
ili potvrđenih međunarodnih bilateralnih sporazuma, programa, protokola i 
memoranduma o saradnji u oblasti kulture i drugih međunarodnih obaveza, kao i 
sredstva za programe i projekte u oblasti javne i kulturne diplomatije, 
uključujući i programe namenjene kulturno-informativnim centrima Republike Srbije 
u svetu, obezbeđuju se u budžetu Republike Srbije, u budžetu autonomne pokrajine, 
odnosno jedinice lokalne samouprave.
Bliža merila, kriterijume i način izbora projekata u 
kulturi koji se finansiraju i sufinansiraju iz budžeta Republike Srbije, 
autonomne pokrajine, odnosno jedinica lokalne samouprave utvrđuje Vlada, u 
skladu sa načelima kulturnog razvoja, a naročito uvažavanjem kulturnih i 
demokratskih vrednosti lokalne, regionalne i nacionalne tradicije, kulturne 
raznolikosti, očuvanjem kulture nacionalnih manjina i dobara od posebnog značaja 
za kulturu i istoriju srpskog naroda, koja se nalaze van teritorija Republike 
Srbije.
*Službeni glasnik RS, broj 6/2020

Sufinansiranje tekućih rashoda i izdataka 

Član 77.
Republika Srbija, autonomne pokrajine i jedinice 
lokalne samouprave mogu sufinansirati tekuće rashode i izdatke ustanova i drugih 
subjekata u kulturi koji se ne finansiraju redovno iz njihovih budžeta, ako svojim 
programima trajnije zadovoljavaju kulturne potrebe građana na odgovarajućem 
području. 
Ustanove, odnosno drugi subjekti u kulturi iz stava 
1. ovog člana, uz zahtev za sufinansiranje, podnose izveštaj o petogodišnjem radu 
i strateški razvojni plan za narednih pet godina. 
Visina sredstava za sufinansiranje tekućih rashoda i 
izdataka ustanova i drugih subjekata u kulturi iz stava 1. ovog člana ne može 
premašiti iznos od 45% od ukupnih tekućih rashoda i izdataka ustanove kulture, 
odnosno drugog subjekta u kulturi, čiji se tekući rashodi i izdaci 
sufinansiraju. 
Ministarstvo, nadležni organ autonomne pokrajine, 
odnosno organ jedinice lokalne samouprave i ustanova, odnosno drugi subjekat u 
kulturi iz stava 1. ovog člana, zaključuju poseban ugovor o sufinansiranju tekućih 
rashoda i izdataka, koji važi do kraja fiskalne 
godine. 
*Službeni glasnik RS, broj 6/2020
Izveštaj 
Član 78.
Ustanove kulture i drugi subjekti u kulturi koji se 
finansiraju ili sufinansiraju iz budžeta Republike Srbije, autonomne pokrajine i 
jedinice lokalne samouprave, dužni su da, u roku od 15 dana po završetku 
programa odnosno projekta za koji su dodeljena budžetska sredstva, a najkasnije do 
kraja tekuće godine, podnesu izveštaj o realizaciji tih kulturnih programa i 
projekata i dostave dokaze o namenskom korišćenju finansijskih sredstava organu 
koji je odobrio sredstva za finansiranje njihovih programa i projekata. 

Ustanova je dužna da najkasnije do 15. marta tekuće 
godine, podnese izveštaj o radu i izveštaj o finansijskom poslovanju za prethodnu 
godinu.
*Službeni glasnik RS, broj 13/2016
V. NADZOR 
Član 79.
Inspekcijski nadzor nad primenom ovog zakona i propisa 
donetih na osnovu ovog zakona vrši ministarstvo.
Na teritoriji autonomne pokrajine, inspekcijski nadzor 
nad primenom ovog zakona i propisa donetih na osnovu ovog zakona vrši nadležni 
organ autonomne pokrajine, kao povereni posao.
*Službeni glasnik RS, broj 6/2020
Član 80.
Ministarstvo vrši nadzor nad radom ustanova. 

Nadzor nad radom ustanova na teritoriji autonomne 
pokrajine vrši nadležni organ autonomne pokrajine, kao povereni posao. 

VI. PRELAZNE I ZAVRŠNE ODREDBE 
Član 81.
Ustanove osnovane do dana početka primene ovog zakona 
dužne su da usklade svoju organizaciju, rad i opšte akte sa odredbama ovog 
zakona, u roku od godinu dana od dana početka primene ovog zakona.
Član 82.
Do imenovanja direktora, predsednika i članova 
upravnog, odnosno nadzornog odbora ustanove čiji je osnivač Republika Srbija, 
autonomna pokrajina i jedinica lokalne samouprave prema odredbama ovog zakona, 
direktor, predsednik i članovi upravnog, odnosno nadzornog odbora tih ustanova, 
nastavljaju rad prema propisima koji su važili na dan njihovog imenovanja, 
uključujući i pravila za slučaj prestanka dužnosti.
Član 83.
Do utvrđivanja statusa reprezentativnog udruženja u 
kulturi u skladu sa odredbama ovog zakona, poverene poslove utvrđivanja statusa 
lica koje samostalno obavlja umetničku ili drugu delatnost u oblasti kulture, 
izdavanja uverenja i vođenja evidencije obavljaće umetnička udruženja utvrđena u 
članu 3. stav 1. Zakona o samostalnom obavljanju umetničke ili druge delatnosti u 
oblasti kulture („Službeni glasnik RS”, br. 39/93 i 42/98).
Član 84.
Udruženje u kulturi u određenoj kulturnoj delatnosti 
koje stekne status reprezentativnog udruženja u kulturi u skladu sa odredbama 
ovog zakona, preuzeće predmete, evidencije i arhivu od odgovarajućeg umetničkog 
udruženja iz člana 3. stav 1. Zakona o samostalnom obavljanju umetničke ili druge 
delatnosti u oblasti kulture („Službeni glasnik RS”, br. 39/93 i 42/98) koje ne 
stekne status reprezentativnog udruženja u kulturi po odredbama ovog zakona, u 
roku, u postupku i na način utvrđen propisom iz člana 56. stav 4. ovog zakona. 

Član 85.
Podzakonski propisi za sprovođenje ovog zakona doneće 
se u roku od šest meseci od dana stupanja na snagu ovog zakona, izuzev Strategije 
koju će Vlada doneti u roku od jedne godine od dana stupanja na snagu ovog 
zakona.
Član 85a
Podzakonski propisi za sprovođenje ovog zakona doneće 
se u roku od šest meseci od dana stupanja na snagu ovog zakona.
*Službeni glasnik RS, broj 6/2020

Član 86.
Danom početka primene ovog zakona prestaju da važe: 

1) Zakon o delatnostima od opšteg interesa u oblasti 
kulture („Službeni glasnik RS”, broj 49/92); 
2) Zakon o samostalnom obavljanju umetničke ili druge 
delatnosti u oblasti kulture („Službeni glasnik RS”, br. 39/93 i 42/98).
Član 87.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, a primenjivaće se istekom 
roka od šest meseci od dana njegovog stupanja na snagu.
ODREDBE КOJE NISU UNETE U "PREČIŠĆEN TEКST" ZAКONA
Zakon o izmenama i dopunama Zakona o kulturi: 
"Službeni glasnik RS", broj 13/2016-3
Član 44.
Lica koja su stekla pravo na dodelu priznanja za 
vrhunski doprinos nacionalnoj kulturi, odnosno kulturi nacionalnih manjina u vidu 
doživotnog mesečnog novčanog primanja u skladu sa propisima koji su važili do 
dana stupanja na snagu ovog zakona, zadržavaju to pravo.
Član 45.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.


