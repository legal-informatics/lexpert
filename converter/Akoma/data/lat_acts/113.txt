


	
	Zakon

	
	

	
				
					Redakcijski prečišćen tekst
				
				 
				ZAКON
				o privatnom obezbeđenju
				"Službeni glasnik RS", br. 104 od 27. 
				novembra 2013, 42 od 11. maja 2015, 87 od 13. novembra 2018.
				I. UVODNE ODREDBE
				Član 1.
				Ovim zakonom uređuju se obavezno obezbeđenje i zaštita određenih objekata, poslovi i rad pravnih i fizičkih lica u oblasti privatnog obezbeđenja, uslovi za njihovo licenciranje, način vršenja poslova i ostvarivanje nadzora nad njihovim radom.
				Član 2.
				Privatno obezbeđenje, u smislu ovog zakona, obuhvata pružanje usluga, odnosno vršenje poslova zaštite lica, imovine i poslovanja fizičkom i tehničkom zaštitom kada ti poslovi nisu u isključivoj nadležnosti državnih organa, kao i poslove transporta novca, vrednosnih i drugih pošiljki, održavanja reda na javnim skupovima, sportskim priredbama i drugim mestima okupljanja građana (redarska služba), koje vrše pravna lica i preduzetnici registrovana za tu delatnost, kao i pravna lica i preduzetnici koji su obrazovali unutrašnji oblik organizovanja obezbeđenja za sopstvene potrebe (u daljem tekstu: samozaštitna delatnost).
				Usluge privatnog obezbeđenja ne spadaju u policijske ili druge poslove bezbednosti koje vrše organi državne uprave.
				Pravna lica i preduzetnici koji imaju licencu za vršenje poslova privatnog obezbeđenja ne mogu vršiti poslove zaštite lica i imovine koji su u isključivoj nadležnosti državnih organa i primenjivati operativne metode i sredstva, odnosno operativno-tehnička sredstva i metode koje ti organi primenjuju na osnovu posebnih propisa.
				Član 3.
				Pojmovi koji se koriste u ovom zakonu 
				imaju sledeće značenje:
				1) bezbednosna provera predstavlja skup 
				mera i radnji kojima se utvrđuje postojanje ili nepostojanje 
				bezbednosne smetnje, koju u skladu sa Zakonom o policiji vrši 
				Ministarstvo unutrašnjih poslova (u daljem tekstu: Ministarstvo);
				2) bezbednosna smetnja je činjenica koja 
				onemogućava izdavanje licence fizičkom licu za vršenje poslova 
				privatnog obezbeđenja ili za vršenje poslova redarske službe;
				3) korisnik usluga je pravno lice, 
				preduzetnik ili fizičko lice koje koristi usluge privatnog 
				obezbeđenja;
				4) legitimacija je javna isprava za 
				legitimisanje osoba koje vrše poslove privatnog obezbeđenja;
				5) licenca je:
				(1) rešenje kojim se pravnim licima i 
				preduzetnicima koji ispunjavaju propisane uslove, dozvoljava 
				obavljanje delatnosti privatnog obezbeđenja,
				(2) rešenje kojim se fizičkim licima 
				koja ispunjavaju propisane uslove, dozvoljava vršenje poslova 
				privatnog obezbeđenja ili vršenje poslova redarske službe;
				6) odgovorno lice je fizičko lice koje 
				je vlasnik pravnog lica ili je zaposleno u pravnom licu i po 
				zakonu ovlašćeno da zastupa pravno lice, odnosno lice koje je 
				registrovano u skladu sa zakonom kao preduzetnik, osim za 
				poslove samozaštitne delatnosti gde se odgovorno lice određuje 
				na osnovu akta o sistematizaciji pravnog lica;
				7) patroliranje je usluga obezbeđenja 
				koju vrše službenici obezbeđenja krećući se u određeno vreme 
				između više međusobno razdvojenih mesta/objekata;
				8) plan obezbeđenja je dokument sa 
				planiranim uslugama obezbeđenja koje su predviđene u proceni 
				rizika ili su kao mere zaštite zahtevane od korisnika usluga, u 
				skladu sa ovim zakonom i pravilima struke;
				9) poslovni prostor je objekat posebno 
				izgrađen ili prilagođen za poslovne namene ili prostor u takvom 
				objektu koji ima prostoriju za rad, posebnu prostoriju za prijem 
				stranaka, sanitarni čvor i površinu od najmanje 20 m² i koji se 
				isključivo koristi za obavljanje poslovnih delatnosti;
				10) pravno lice za privatno obezbeđenje 
				je privredno društvo koje obavlja delatnost privatnog obezbeđenja 
				pod uslovima iz ovog zakona;
				11) preduzetnik za privatno obezbeđenje 
				je službenik obezbeđenja koji samostalno obavlja delatnost 
				privatnog obezbeđenja pod uslovima iz ovog zakona i koji je, u 
				skladu sa propisima, registrovan kao preduzetnik;
				12) procedura postupanja je planom 
				obezbeđenja, odnosno planom postupanja sa rizicima, utvrđen način 
				obavljanja aktivnosti na zaštiti lica, imovine i poslovanja;
				13) procena rizika je analiza i ocena 
				rizika u zaštiti lica, imovine i poslovanja;
				14) prostor koji se koristi za javnu 
				upotrebu je svaki prostor koji predstavlja javno mesto i na kome 
				se mogu bez posebnih uslova kretati ili boraviti individualno 
				neodređena lica;
				15) redar je fizičko lice, koje je 
				obučeno za vršenje poslova redarske službe, koje poseduje licencu 
				Ministarstva za vršenje ovih poslova i na koje se shodno 
				primenjuju odredbe ovog zakona koje se odnose na službenike 
				privatnog obezbeđenja, ako ovim zakonom nije drugačije propisano;
				16) službenik obezbeđenja je fizičko 
				lice, koje poseduje licencu Ministarstva za vršenje poslova 
				privatnog obezbeđenja;
				17) samozaštitna delatnost je 
				delatnost obezbeđenja lica, imovine i poslovanja koje organizacija 
				obavlja za sopstvene potrebe;
				18) unutrašnja služba obezbeđenja 
				(samozaštita) je unutrašnji oblik organizovanja obezbeđenja za 
				sopstvene potrebe;
				19) štićeni prostor je objekat ili 
				prostor na kojem se vrše usluge obezbeđenja;
				20) fizička zaštita je usluga 
				obezbeđenja koja se pruža prvenstveno ličnim prisustvom i 
				neposrednom aktivnošću službenika obezbeđenja u određenom 
				prostoru i vremenu u skladu sa planom obezbeđenja, primenom mera 
				i ovlašćenja službenika obezbeđenja;
				21) fizičko-tehnička zaštita je 
				obezbeđenje lica i imovine primenom fizičke zaštite i korišćenjem 
				sredstava tehničke zaštite;
				22) tehnička zaštita je obezbeđenje 
				lica i imovine koje se vrši tehničkim sredstvima i uređajima, 
				njihovim planiranjem, projektovanjem, ugradnjom i održavanjem.
				Svi izrazi u ovom zakonu imaju jednako 
				rodno značenje, bez obzira da li se koriste u muškom ili ženskom 
				rodu i odnose se podjednako na muški i na ženski rod.
				*Službeni glasnik RS, broj 87/2018
				II. OBAVEZNO OBEZBEĐENI OBJEКTI
				Član 4.
				Obavezno obezbeđeni objekti su objekti od strateškog značaja 
				za Republiku Srbiju i njene građane, kao i objekti od posebnog 
				značaja čijim oštećenjem ili uništenjem bi mogle nastupiti teže 
				posledice po život i zdravlje ljudi ili koji su od interesa za 
				odbranu zemlje, osim objekata čiju zaštitu obavljaju 
				državni organi i objekata čija se zaštita obavlja saglasno 
				propisima iz oblasti odbrane.
				Pod obavezno obezbeđenim objektima smatra se i prostor na kome se nalaze ti objekti i čine njihov sastavni deo, kao i prateći objekti koji su u funkciji tih objekata.
				*Službeni glasnik RS, broj 42/2015
				Član 5.
				Zaštita obavezno obezbeđenih objekata obavlja se, kao poslovna funkcija pravnog lica kome ti objekti pripadaju, na način predviđen opštim aktom o organizaciji i sistematizaciji.
				Zaštita obavezno obezbeđenih objekata, u skladu sa opštim aktom o organizaciji i sistematizaciji, obavlja se ugovornim angažovanjem subjekata licenciranih za obavljanje delatnosti privatnog obezbeđenja ili kao organizovana samozaštitna delatnost.
				U pravnom licu kome pripadaju objekti od posebnog značaja za odbranu zemlje, samozaštitna delatnost obavezno ima organizovanu plansku, organizacionu i kontrolnu funkciju.
				Brisan je raniji stav 4. (vidi član 
				2. Zakona - 87/2018-31)
				III. POSLOVI PRIVATNOG OBEZBEĐENJA
				Član 6.
				Pravna lica i preduzetnici za privatno obezbeđenje, pod uslovima propisanim ovim zakonom, mogu imati licencu za poslove: 
				1) procene rizika u zaštiti lica, imovine i poslovanja; 
				2) zaštite lica i imovine fizičkim i tehničkim sredstvima, kao i poslove održavanja reda na javnim skupovima, sportskim priredbama i drugim mestima okupljanja građana u delu koji nije u nadležnosti Ministarstva unutrašnjih poslova;
				3) planiranja, projektovanja i nadzora nad izvođenjem sistema tehničke zaštite, montaže, puštanja u rad, održavanja sistema tehničke zaštite i obuke korisnika;
				4) obezbeđenja transporta i prenosa novca i vrednosnih pošiljki u delu koji nije u nadležnosti Ministarstva.
				Pravna lica i preduzetnici za privatno obezbeđenje dužni su da obezbede uslove i sredstva za vršenje poslova iz stava 1. ovog člana u skladu sa važećim standardima i propisima kojim se uređuje oblast bezbednosti i zdravlja na radu.
				Član 7.
				Pravna lica i preduzetnici koji vrše poslove privatnog obezbeđenja ne mogu vršiti poslove posredovanja u naplati potraživanja. 
				IV. LICENCE ZA VRŠENJE POSLOVA PRIVATNOG OBEZBEĐENJA 
				Član 8.
				Poslove privatnog obezbeđenja mogu vršiti pravna lica, preduzetnici i fizička lica koji imaju licencu za vršenje poslova privatnog obezbeđenja, izdatu od strane Ministarstva.
				Poslove redarske službe, pod uslovima 
				iz ovog zakona, mogu vršiti fizička lica koja imaju licencu 
				Ministarstva za vršenje ovih poslova.
				*Službeni glasnik RS, broj 87/2018
				1. Vrste licenci i uslovi za izdavanje licenci za pravna lica i preduzetnike
				Član 9.
				Za vršenje poslova privatnog obezbeđenja pravnom licu ili preduzetniku Ministarstvo može izdati:
				1) Licencu za procenu rizika u zaštiti lica, imovine i poslovanja; 
				2) Licencu za vršenje poslova 
				fizičko-tehničke zaštite bez oružja;
				2a) Licencu za vršenje poslova 
				fizičko-tehničke zaštite sa oružjem;
				3) Licencu za vršenje poslova obezbeđenja transporta i prenosa novca i vrednosnih pošiljki;
				4) Licencu za vršenje poslova planiranja sistema tehničke zaštite; 
				5) Licencu za vršenje poslova projektovanja i nadzora nad izvođenjem sistema tehničke zaštite; 
				6) Licencu za vršenje poslova montaže, puštanja u rad i 
				održavanja sistema tehničke zaštite i obuke korisnika;
				7) Licencu za vršenje poslova 
				samozaštitne delatnosti;
				8) Licencu za vršenje poslova 
				obezbeđenja transporta i prenosa novca i vrednosnih pošiljki u 
				obavljanju samozaštitne delatnosti.
				Brisan je raniji stav 2. (vidi član 
				4. Zakona - 87/2018-31)
				*Službeni glasnik RS, broj 87/2018
				Član 10.
				Licence za vršenje poslova privatnog 
				obezbeđenja mogu se izdati pravnom licu, odnosno preduzetniku 
				koji ispunjavaju opšte uslove za dobijanje svake od utvrđenih 
				vrsta licenci, odnosno koji:
				1) su upisani u registar privrednih 
				subjekata u Republici Srbiji, sa šifrom delatnosti privatnog 
				obezbeđenja i usluge sistema obezbeđenja;
				2) imaju akt o sistematizaciji radnih 
				mesta, sa opisom poslova i ovlašćenjima zaposlenih za svako radno 
				mesto;
				3) imaju akt koji bliže propisuje 
				izgled uniforme koju nose službenici obezbeđenja i izgled znaka;
				4) imaju odgovorno lice koje poseduje 
				licencu za vršenje poslova privatnog obezbeđenja, koja se izdaje 
				fizičkom licu;
				5) poseduju poslovni prostor;
				6) poseduju poseban prostor za smeštaj 
				oružja i municije, u skladu sa propisima o uslovima za smeštaj i 
				čuvanje oružja i zaštitu od požara, ako poslove privatnog 
				obezbeđenja obavlja sa oružjem;
				7) imaju sopstveni ili ugovoreni 
				Кontrolni centar ako pružaju usluge fizičko-tehničke zaštite ili 
				obezbeđenja transporta i prenosa novca i vrednosnih pošiljki.
				Posebni uslovi koje treba da ispuni 
				pravno lice, odnosno preduzetnik da bi dobili:
				1) Licencu za procenu rizika u zaštiti 
				lica, imovine i poslovanja – jesu da imaju najmanje jednog 
				zaposlenog službenika obezbeđenja sa Licencom za procenu rizika u 
				zaštiti lica, imovine i poslovanja;
				2) Licencu za vršenje poslova 
				fizičko-tehničke zaštite bez oružja i Licencu za vršenje poslova 
				fizičko-tehničke zaštite sa oružjem – jesu da imaju najmanje 10 
				zaposlenih službenika obezbeđenja sa Licencom za vršenje osnovnih 
				poslova službenika obezbeđenja – bez oružja ili Licencom za 
				vršenje specijalističkih poslova službenika obezbeđenja – sa 
				oružjem;
				3) Licencu za vršenje poslova 
				obezbeđenja, transporta i prenosa novca i vrednosnih pošiljki – 
				jesu da imaju najmanje 10 zaposlenih službenika obezbeđenja sa 
				Licencom za vršenje specijalističkih poslova službenika 
				obezbeđenja – sa oružjem i da poseduju tehnička sredstva za 
				transport i prenos novca i vrednosnih pošiljki u skladu sa čl. 
				36. i 38. ovog zakona;
				4) Licencu za vršenje poslova planiranja 
				sistema tehničke zaštite – jesu da imaju najmanje jednog 
				zaposlenog sa srednjim obrazovanjem tehničke struke, sa Licencom 
				za vršenje poslova planiranja sistema tehničke zaštite;
				5) Licencu za vršenje poslova 
				projektovanja i nadzora nad izvođenjem sistema tehničke zaštite – 
				jesu da imaju najmanje jednog zaposlenog sa višim obrazovanjem 
				stečenim po propisima koji su važili do dana stupanja na snagu 
				Zakona o visokom obrazovanju („Službeni glasnik RS”, broj 76/05) 
				ili visokim obrazovanjem na studijama prvog stepena u polju 
				tehničko-tehnoloških nauka, sa Licencom za vršenje poslova 
				projektovanja i nadzora nad izvođenjem sistema tehničke zaštite;
				6) Licencu za vršenje poslova montaže, 
				puštanja u rad i održavanja sistema tehničke zaštite i obuke 
				korisnika – jesu da imaju najmanje jednog zaposlenog sa srednjim 
				obrazovanjem tehničke struke i sa Licencom za vršenje poslova 
				montaže, puštanja u rad, održavanja sistema tehničke zaštite i 
				obuke korisnika.
				Licenca se izdaje na period od pet 
				godina.
				Izuzetno, preduzetnik ne mora da 
				ispunjava posebne uslove za izdavanje licence iz stava 2. tač. 1), 
				4), 5) i 6) ovog člana u pogledu broja zaposlenih, ako poseduje 
				odgovarajuću licencu koja se izdaje fizičkom licu.
				*Službeni glasnik RS, broj 87/2018
				2. Vrste licenci i uslovi za izdavanje licenci za fizička lica
				Član 11.
				Za vršenje poslova privatnog obezbeđenja fizičkom licu Ministarstvo može izdati:
				1) Licencu za procenu rizika u zaštiti lica, imovine i poslovanja;
				2) Licencu za vršenje poslova 
				fizičko-tehničke zaštite:
				(1) Licencu za vršenje osnovnih poslova 
				službenika obezbeđenja – bez oružja;
				(2) Licencu za vršenje specijalističkih 
				poslova službenika obezbeđenja – sa oružjem;
				3) Licencu za vršenje poslova tehničke zaštite:
				(1) Licencu za vršenje poslova planiranja sistema tehničke zaštite,
				(2) Licencu za vršenje poslova projektovanja i nadzora nad izvođenjem sistema tehničke zaštite,
				(3) Licencu za vršenje poslova montaže, puštanja u rad, održavanja sistema tehničke zaštite i obuke korisnika. 
				Za vršenje poslova redarske službe 
				fizičkom licu Ministarstvo izdaje Licencu za vršenje poslova 
				redarske sužbe.
				*Službeni glasnik RS, broj 87/2018
				Član 12.
				Licenca za vršenje poslova privatnog 
				obezbeđenja može se izdati fizičkom licu koje ispunjava opšte 
				uslove za dobijanje svake od utvrđenih vrsta licence, odnosno 
				koje:
				1) je državljanin Republike Srbije;
				2) ima prijavljeno prebivalište na 
				teritoriji Republike Srbije;
				3) je punoletno;
				4) ima najmanje srednje obrazovanje;
				5) nema bezbednosnih smetnji;
				6) je psihofizički sposobno za vršenje 
				ovih poslova, što dokazuje lekarskim uverenjem ili izveštajem 
				nadležne zdravstvene ustanove ili uverenjem da je zdravstveno 
				sposobno za držanje i nošenje oružja ako poslove obavlja sa 
				oružjem, ne starije od 60 dana u momentu podnošenja zahteva;
				7) je obučeno za rukovanje vatrenim 
				oružjem, odnosno ako je odslužilo vojni rok sa oružjem, ako 
				poslove vrši sa oružjem;
				8) je savladalo obuku u skladu sa ovim 
				zakonom;
				9) ima položen stručni ispit u 
				Ministarstvu.
				Bezbednosna smetnja postoji:
				1) ako je lice pravnosnažno osuđeno na 
				kaznu zatvora ili se protiv njega vodi postupak za krivična dela: 
				protiv života i tela, protiv sloboda i prava čoveka i građanina, 
				protiv polne slobode, protiv braka i porodice, protiv imovine, 
				protiv zdravlja ljudi, protiv opšte sigurnosti ljudi i imovine, 
				protiv ustavnog uređenja i bezbednosti Republike Srbije, protiv 
				državnih organa, protiv javnog reda i mira, protiv čovečnosti i 
				drugih dobara zaštićenih međunarodnim pravom, odnosno ako mu je 
				pravnosnažnom odlukom izrečena mera bezbednosti: zabrana vršenja 
				poziva, delatnosti i dužnosti, obavezno psihijatrijsko lečenje i 
				čuvanje u zdravstvenoj ustanovi, obavezno psihijatrijsko lečenje 
				na slobodi, obavezno lečenje narkomana ili alkoholičara, za vreme 
				na koje je mera izrečena;
				2) ako je lice pravnosnažno kažnjavano 
				u poslednje četiri godine za prekršaje iz oblasti javnog reda i 
				mira za koje je propisana kazna zatvora i prekršaje propisane 
				zakonom kojim se uređuje oružje i municija, odnosno ako mu je 
				pravnosnažnom odlukom izrečena zaštitna mera: zabrana vršenja 
				određenih delatnosti ili zabrana odgovornom licu da vrši 
				određene poslove, obavezno lečenje zavisnika od alkohola i 
				psihoaktivnih supstanci i obavezno psihijatrijsko lečenje za 
				vreme na koje je mera izrečena;
				3) ako je na osnovu 
				bezbednosno-operativne provere u mestu prebivališta, boravišta 
				ili mestu rada utvrđeno da lice, svojim ponašanjem, navikama i 
				sklonostima ukazuje da će predstavljati opasnost za sebe ili 
				druge i javni red i mir.
				Uslov koji treba da ispuni fizičko 
				lice da bi dobilo Licencu za vršenje poslova tehničke zaštite, 
				odnosno Licencu za vršenje poslova planiranja sistema tehničke 
				zaštite ili Licencu za vršenje poslova projektovanja i nadzora nad 
				izvođenjem sistema tehničke zaštite ili Licencu za vršenje poslova 
				montaže, puštanja u rad, održavanja sistema tehničke zaštite i 
				obuke korisnika – jeste da ima stečeno najmanje srednje obrazovanje 
				tehničke struke.
				Licu koje ima odgovarajući stepen i 
				vrstu stručnog obrazovanja i najmanje tri godine radnog iskustva 
				na poslovima ovlašćenog policijskog službenika, 
				bezbednosno-obaveštajnim poslovima, poslovima profesionalnog 
				pripadnika Vojske Srbije, poslovima pravosudne straže i 
				poslovima izvršenja krivičnih sankcija, i licu koje ima srednje 
				obrazovanje za obrazovni profil tehničar obezbeđenja ili tehničar 
				bezbednosti kao i licu koje ima visoko obrazovanje na studijama 
				prvog stepena iz oblasti bezbednosti, izdaje se licenca ako 
				ispunjava uslove iz stava 1. tač. 1)–7) i tačka 9) ovog člana.
				Licenca za vršenje poslova redarske 
				službe može se izdati fizičkom licu koje ispunjava uslove iz 
				stava 1. tač. 1)–3), 5), 6) i 8) ovog člana i ima položen 
				stručni ispit za redara u Ministarstvu, kao i licu iz stava 4. 
				ovog člana koje ispunjava uslove iz stava 1. tač. 1)–3), 5) i 6) 
				bez položenog stručnog ispita za redara.
				Licenca se izdaje na period od pet 
				godina.
				Na postupak i način polaganja stručnog 
				ispita za redare i izdavanja licence iz stava 5. ovog člana 
				shodno se primenjuju odredbe ovog zakona kojima se uređuje 
				polaganje stručnog ispita i izdavanje licence privatnog obezbeđenja 
				fizičkom licu.
				*Službeni glasnik RS, broj 87/2018
				3. Postupak i način izdavanja licence 
				Član 13.
				Obuku fizičkih lica za vršenje poslova 
				privatnog obezbeđenja i obuku fizičkih lica za vršenje poslova 
				redarske službe mogu da sprovode Ministarstvo i privredna 
				društva, preduzetnici i školske ustanove koji ispunjavaju 
				materijalne, tehničke, stručne i kadrovske uslove za obavljanje 
				poslova obuke i koji dobiju ovlašćenje Ministarstva.
				Ovlašćenje za obavljanje obuke može se 
				izdati privrednom društvu, preduzetniku i školskoj ustanovi 
				koji:
				1) su upisani u registar privrednih 
				subjekata u Republici Srbiji ili poseduju akt o 
				verifikaciji/akreditaciji školske ustanove u skladu sa propisima 
				kojima se uređuje obrazovanje;
				2) imaju odgovarajući prostor, opremu 
				i sredstva za izvođenje teoretske i praktične obuke;
				3) imaju predavače i kontrolore obuke.
				Ovlašćenje se izdaje na period od pet 
				godina.
				Za izdavanje ovlašćenja plaća se 
				republička administrativna taksa.
				Na postupak i način izdavanja i 
				oduzimanja ovlašćenja shodno se primenjuju odredbe ovog zakona 
				kojima se uređuje izdavanje licence.
				Lica iz stava 1. ovog člana koja su 
				dobila ovlašćenje, obuku mogu da sprovode u odgovarajućem 
				prostoru za koji su dobili ovlašćenje i obuku moraju da sprovode 
				na način propisan odgovarajućim programom i planom obuke, te 
				polaznicima obuke koji nisu pohađali obuku u skladu sa programom 
				i planom obuke ne mogu da izdaju potvrdu o završenoj obuci.
				Privredna društva, preduzetnici i 
				školske ustanove iz stava 1. ovog člana dužni su da policijskoj 
				upravi na čijoj teritoriji sprovode obuku dostave obaveštenje o 
				datumu i vremenu početka ciklusa obuke, sa rasporedom obuke po 
				temama i terminima, predavačima i spiskom polaznika. Obaveštenje 
				se dostavlja najkasnije tri dana pre početka ciklusa obuke.
				Bliže uslove, u pogledu potrebnih 
				objekata, odnosno prostorija, materijalno-tehničkih sredstava i 
				opreme, stručne osposobljenosti i broja lica koja sprovode obuku 
				lica za vršenje poslova privatnog obezbeđenja i redarske službe, a 
				koje moraju ispunjavati lica iz stava 1. ovog člana, kao i 
				programe stručne obuke i način njihovog sprovođenja propisuje 
				ministar nadležan za unutrašnje poslove (u daljem tekstu: 
				ministar).
				*Službeni glasnik RS, broj 87/2018
				Član 14.
				Fizičko lice koje želi da dobije licencu za vršenje poslova privatnog obezbeđenja podnosi Ministarstvu, odnosno ovlašćenom pravnom ili fizičkom licu prijavu za obuku fizičkih lica za vršenje poslova privatnog obezbeđenja.
				Lica koja su završila obuku fizičkih lica za vršenje poslova privatnog obezbeđenja polažu stručni ispit u Ministarstvu.
				Način provere obučenosti fizičkih lica, odnosno način polaganja stručnog ispita za vršenje poslova privatnog obezbeđenja i visinu troškova organizovanja i sprovođenja stručnih ispita, kao i sadržinu i način vođenja evidencija o licima koja su polagala i položila stručni ispit utvrđuje Ministarstvo, uz saglasnost ministra nadležnog za poslove finansija.
				Za izdavanje licence plaća se republička administrativna taksa.
				Troškove organizovanja i sprovođenja stručnih ispita snosi lice koje polaže stručni ispit, odnosno pravno lice kod kojeg je lice koje polaže ispit zaposleno.
				Član 15.
				Zahtev za izdavanje licence podnosi se Ministarstvu, preko mesno nadležne policijske uprave.
				Mesno nadležna policijska uprava je ona uprava koja je obrazovana za područje na čijoj teritoriji se nalazi sedište, odnosno prebivalište podnosioca zahteva.
				O zahtevu se odlučuje rešenjem.
				Brisan je raniji stav 4. (vidi član 
				9. Zakona - 87/2018-31)
				*Službeni glasnik RS, broj 87/2018
				Član 16.
				Pravnom licu, preduzetniku i fizičkom 
				licu kome ističe rok važenja licence, na njegov zahtev, izdaće se 
				nova licenca – pod uslovom da nije došlo do promena propisanih 
				uslova iz čl. 10. i 12. ovog zakona.
				Zahtev za novu licencu, sa dokazima o 
				ispunjenosti uslova za izdavanje licence, može se podneti 
				najranije 60 dana pre isteka roka važenja prethodno izdate 
				licence.
				Pravnom licu ili preduzetniku za 
				privatno obezbeđenje rešenjem će se oduzeti licenca ako:
				1) prestane da ispunjava propisane 
				uslove za izdavanje licence;
				2) ne počne da obavlja delatnost 
				privatnog obezbeđenja u roku od šest meseci od dana konačnosti 
				rešenja o izdavanju licence;
				3) se otvori postupak likvidacije ili 
				stečaja.
				Privrednom društvu, preduzetniku ili 
				školskoj ustanovi rešenjem će se oduzeti ovlašćenje ako:
				1) prestanu da ispunjavaju uslove za 
				izdavanje ovlašćenja;
				2) obuku kandidata sprovode van 
				prostora za koji su dobili ovlašćenje;
				3) obuku kandidata sprovode suprotno 
				programu i planu obuke;
				4) izdaju potvrdu o obučenosti 
				kandidatu koji nije pohađao obuku u skladu sa programom i planom 
				obuke.
				Fizičkom licu rešenjem će se oduzeti 
				licenca ako prestane da ispunjava propisane uslove za izdavanje 
				licence.
				*Službeni glasnik RS, broj 87/2018
				Član 17.
				Na rešenje iz čl. 15. i 16. ovog zakona 
				može se izjaviti žalba Ministarstvu.
				Žalba izjavljena na rešenje o oduzimanju 
				licence za vršenje poslova privatnog obezbeđenja, vršenje poslova 
				redarske službe i na rešenje o oduzimanju ovlašćenja za sprovođenje 
				obuke ne odlaže izvršenje rešenja.
				*Službeni glasnik RS, broj 87/2018
				Član 18.
				Odgovorno lice u pravnom licu i kod preduzetnika dužno je da u roku od osam dana obavesti nadležnu policijsku upravu o prestanku rada ili gašenju pravnog lica i preduzetnika.
				V. NAČIN VRŠENJA POSLOVA PRIVATNOG OBEZBEĐENJA
				Član 19.
				Poslovi privatnog obezbeđenja lica, imovine i poslovanja vrše se na način kojim se ne ometa rad državnih organa i ne narušava spokojstvo građana.
				Član 20.
				Pravno lice i preduzetnik poslove 
				privatnog obezbeđenja može vršiti samo na osnovu i u okviru 
				zaključenog pisanog ugovora sa pravnim licem, preduzetnikom ili 
				fizičkim licem kome pruža usluge.
				Ugovor iz stava 1. ovog člana, pored 
				ostalog, mora sadržati:
				1) ime i prezime, JMBG i broj lične 
				karte potpisnika ugovora;
				2) jasno određen predmet ugovora;
				3) način vršenja ugovorenih poslova 
				privatnog obezbeđenja (vrsta, kategorija, ugovorena ovlašćenja 
				službenika obezbeđenja);
				4) broj i mesto rada službenika 
				obezbeđenja po ugovoru, kao i ugovoreno vreme pružanja usluga u 
				toku dana;
				5) vrstu i količinu angažovanog oružja 
				i sredstava;
				6) datum početka vršenja usluga i vreme 
				trajanja ugovora;
				7) način korišćenja, vrstu i stepen 
				tajnosti, rok čuvanja i upotrebe, kao i mere zaštite podataka 
				proizašlih iz ugovora i samog ugovora.
				Za vršenje poslova privatnog obezbeđenja 
				ne može se angažovati pravno lice i preduzetnik koji nema 
				licencu.
				Davalac usluga privatnog obezbeđenja, 
				osim usluga procene rizika u zaštiti lica, imovine i poslovanja, 
				sa korisnikom usluga ne može da zaključi ugovor kojim se ugovara 
				manji nivo usluga obezbeđenja od onih koji su predviđeni aktom o 
				proceni rizika u zaštiti lica, imovine i poslovanja kada je ova 
				procena obavezna u skladu sa ovim zakonom.
				Procena rizika u zaštiti lica, imovine 
				i poslovanja vrši se po zahtevima i na način propisan važećim 
				srpskim standardom u oblasti privatnog obezbeđenja.
				Procena rizika u zaštiti lica, imovine 
				i poslovanja ne mora se vršiti ako se pružaju usluge korisnicima 
				radi zaštite lica, zaštite objekata za stanovanje, zaštite javnih 
				skupova na kojima redarsku službu obavljaju samo redari 
				angažovani od organizatora okupljanja, kao i zaštite mikro pravnih 
				lica i preduzetnika koji su klasifikovani u skladu sa 
				klasifikacijom za razvrstavanje pravnih lica po propisima kojima 
				se uređuje računovodstvo, računovodstvene isprave, poslovne 
				knjige i finansijski izveštaji.
				Plan obezbeđenja, odnosno plan 
				postupanja sa rizicima, sačinjava se na osnovu akta o proceni 
				rizika u zaštiti lica, imovine i poslovanja.
				Kada procena rizika u zaštiti lica, 
				imovine i poslovanja nije obavezna u skladu sa ovim zakonom, plan 
				obezbeđenja sačinjava se na osnovu mera zaštite koje se 
				preduzimaju po zahtevu korisnika usluga ili organizatora javnog 
				okupljanja, u skladu sa ovim zakonom i pravilima struke.
				Plan obezbeđenja, odnosno plan 
				postupanja sa rizicima u zavisnosti od procene rizika ili zahteva 
				korisnika usluga sadrži mere koje se preduzimaju radi:
				1) onemogućavanja neovlašćenog pristupa 
				objektu;
				2) signalizacije neovlašćenog ulaska u 
				štićeni prostor i dojavu kontrolnom centru;
				3) onemogućavanja unošenja u objekat 
				oružja, eksplozivnih, radioaktivnih, bioloških i drugih opasnih 
				predmeta i materija;
				4) zaštite pojedinačnih vrednosti 
				pomoću sistema elektrohemijske i drugih načina zaštite (koferi, 
				kontejneri, kase, trezori i dr.);
				5) vršenja radnji usmerenih na 
				sprečavanje krivičnih dela i drugih identifikovanih rizika;
				6) praćenja kretanja oko i u štićenom 
				prostoru i pojedinačno štićenim prostorijama;
				7) kontrole sprovođenja propisanih mera 
				zaštite i unutrašnjeg reda u objektu i delovima pod posebnim 
				režimom;
				8) integrisane zaštite sa ili bez 
				lokalnog nadzora i sistemom veze sa službenicima obezbeđenja na 
				štićenom objektu;
				9) preduzimanja procedura po redosledu 
				prioriteta za slučajeve nastupanja rizika.
				Plan obezbeđenja, odnosno plan 
				postupanja sa rizicima, sadrži i plan sistema tehničke zaštite, 
				kada se korisniku pružaju usluge tehničke zaštite.
				Obaveštenje o zaključenju, aneksu ili 
				raskidu ugovora za fizičku zaštitu lica koja se vrši sa oružjem 
				i za pružanje usluga video nadzora sa arhiviranjem snimka, 
				dostavlja se mesno nadležnoj policijskoj upravi, u roku od osam 
				dana od dana nastale promene.
				Obaveštenje mora da sadrži:
				1) naziv i sedište pravnog lica ili 
				preduzetnika za privatno obezbeđenje, ime prezime, JMBG i 
				prebivalište odgovornog lica u pravnom licu, kod preduzetnika za 
				privatno obezbeđenje i korisnika usluga;
				2) jasno određen predmet ugovora; 
				3) način vršenja ugovorenih poslova 
				privatnog obezbeđenja (vrsta, kategorija, ugovorena ovlašćenja 
				službenika obezbeđenja, vreme pokrivenosti zaštite i dr.);
				4) broj službenika obezbeđenja po 
				ugovoru i lokacije radnog rasporeda;
				5) vrstu i količinu angažovanog oružja 
				i sredstava zaštite;
				6) datum početka/prekida ugovorenog 
				vršenja usluga. 
				Mesno nadležna policijska uprava je 
				ona uprava koja je obrazovana za područje na čijoj teritoriji je 
				prebivalište odnosno sedište lica koje je korisnik usluga.
				*Službeni glasnik RS, broj 87/2018
				1. Poslovi fizičke zaštite
				Član 21.
				Fizička zaštita lica i imovine obavlja se prvenstveno ličnim prisustvom i neposrednom aktivnošću službenika obezbeđenja u određenom prostoru i vremenu.
				Poslovi iz stava 1. ovog člana mogu se vršiti samo unutar štićenog objekta ili do granice štićenog prostora.
				Član 22.
				Poslovi fizičke zaštite lica (lično 
				obezbeđenje) mogu se vršiti na javnom mestu i u neposrednoj 
				blizini lica koje se obezbeđuje, u skladu sa planom obezbeđenja.
				Кada se poslovi fizičke zaštite lica 
				obavljaju bez nošenja uniforme službenika obezbeđenja, u građanskom 
				odelu, sa oružjem, oružje se mora nositi u skladu sa propisima 
				kojim se uređuje nošenje oružje i municije.
				*Službeni glasnik RS, broj 87/2018
				2. Poslovi obezbeđenja sa oružjem
				Član 23.
				Pod uslovima predviđenim ovim zakonom poslovi fizičke zaštite objekata mogu se vršiti sa oružjem radi zaštite:
				1) obavezno obezbeđenih objekata; 
				2) banaka i drugih finansijskih organizacija koje posluju sa novcem i dragocenostima – posebno pošta, štedionica i menjačnica;
				3) objekata u kojima se skladišti oružje, eksplozivni, radioaktivni, zapaljivi i otrovni materijal;
				4) objekata u kojima se čuva i skladišti roba.
				Član 24.
				Za vršenje poslova fizičke zaštite, pravna lica i preduzetnici za privatno obezbeđenje mogu posedovati poluautomatsko oružje, pištolj kalibra 7,65 mm i 9 mm, kod kojeg se jednim povlačenjem obarača može ispaliti samo jedan metak.
				Pravno lice i preduzetnik za privatno obezbeđenje ne može posedovati vatreno oružje u broju većem od jedne polovine broja zaposlenih službenika obezbeđenja 
				sa legitimacijom koji imaju Licencu za vršenje specijalističkih poslova službenika obezbeđenja – sa oružjem
				i koji su raspoređeni na radna 
				mesta na kojima se poslovi privatnog obezbeđenja obavljaju sa 
				oružjem.
				Pravno lice i preduzetnik za privatno 
				obezbeđenje mogu na radna mesta na kojima se obavljaju poslovi sa 
				oružjem, bez odobrenja Ministarstva koje se izdaje u skladu sa 
				propisima o oružju i municiji, da rasporede službenika 
				obezbeđenja koji poseduje Licencu za vršenje specijalističkih 
				poslova službenika obezbeđenja – sa oružjem.
				Izuzetno od stava 1. ovog člana, 
				pravni subjekti koji su korisnici objekata iz člana 4. ovog 
				zakona mogu držati dugo oružje, koje se za vršenje poslova 
				privatnog obezbeđenja može koristiti samo u uslovima ratnog i 
				vanrednog stanja.
				Nabavka oružja vrši se na osnovu odobrenja Ministarstva, u skladu sa zakonom.
				*Službeni glasnik RS, broj 87/2018
				Član 25.
				Službenici obezbeđenja koji vrše poslove fizičke zaštite lica, imovine i poslovanja oružje i municiju mogu da nose samo u štićenom objektu ili prostoru
				, za vreme dok neposredno vrše te poslove.
				Izuzetno od stava 1. ovog člana, službenici obezbeđenja mogu nositi oružje van štićenog objekta ili prostora koji obezbeđuju:
				1) kad vrše i obezbeđuju transport i prenos novca i vrednosnih pošiljki, samo za vreme i na pravcu kretanja transporta;
				2) kad vrše prenos novca pešice, samo na pravcu kretanja;
				3) kad vrše fizičku zaštitu lica iz člana 22. stav 1. ovog zakona;
				4) tokom intervencije u timu za intervenciju, za vreme interventnog obavljanja poslova u skladu sa ovim zakonom. 
				*Službeni glasnik RS, broj 87/2018
				Član 26.
				Odgovorno lice u pravnom licu i kod preduzetnika za poslove privatnog obezbeđenja izdaje službenicima obezbeđenja nalog za nošenje oružja. 
				Službenik obezbeđenja koji nosi oružje mora kod sebe imati nalog za nošenje službenog oružja i, na zahtev ovlašćenog lica Ministarstva, dati na uvid oružje i nalog.
				Službenik obezbeđenja za vreme vršenja posla ne sme da nosi lično oružje.
				Član 27.
				Službenik obezbeđenja van štićenog objekta dužan je da postupi po naređenju policijskog službenika, osim u slučajevima kada bi tim postupanjem izvršio krivično delo.
				Član 28.
				Pravno lice i preduzetnik koji vrše poslove privatnog obezbeđenja sa oružjem dužni su da najmanje jedanput godišnje izvrše vežbovno gađanje za službenike obezbeđenja koji rade na poslovima obezbeđenja sa oružjem.
				3. Poslovi tehničke zaštite
				Član 29.
				Poslovi tehničke zaštite vrše se upotrebom tehničkih sredstava i uređaja za sprečavanje protivpravnih radnji prema licima, imovini ili poslovanju, a naročito za zaštitu od: 
				1) nedozvoljenog pristupa u prostore i objekte koji se obezbeđuju;
				2) iznošenja, odnosno otuđenja i neovlašćenog korišćenja štićenih predmeta;
				3) unošenja oružja, eksplozivnih, radioaktivnih i drugih opasnih predmeta i materija;
				4) provale, diverzije i nasilnog napada na objekat ili oduzimanje predmeta;
				5) neovlašćenog pristupa podacima i dokumentaciji;
				6) zaštitu vozila za transport novca i drugih prevoznih sredstava;
				7) drugih identifikovanih rizika.
				Član 30.
				Upotrebom tehničkih sredstava i 
				uređaja za obezbeđenje lica, imovine i poslovanja smatraju se 
				usluge koje se pružaju primenom pojedinačnih ili funkcionalno 
				povezanih perimetarskih mera, uređaja i sistema za: 
				protivprovalnu i protivprepadnu zaštitu, zaštitu od požara, 
				video-obezbeđenje, kontrolu pristupa, socijalne alarme, 
				satelitsko praćenje vozila (GPS), elektrohemijsku zaštitu 
				vrednosti, mehaničku zaštitu i zaštitu podataka, osim:
				1) proizvodnje, marketinga, prodaje, 
				isporuke, ugradnje protivprovalnih vrata, sigurnosnih brava, 
				ograda i interfona bez mogućnosti vizuelnog snimanja i arhiviranja 
				snimaka na objektima namenjenim za stanovanje, parkiralištima i 
				garažama u sklopu ovih objekata, bez usluge održavanja, 
				nadgledanja i povezivanja u sistem tehničke zaštite;
				2) proizvodnje, marketinga, prodaje i 
				ugradnje mehaničke zaštite, alarmnih uređaja, kao i fabrički 
				ugrađenih GPS i drugih tehničkih uređaja u vozilima bez usluge 
				održavanja, nadgledanja i povezivanja na sistem tehničke zaštite;
				3) proizvodnje, marketinga, prodaje, 
				isporuke protivprovalnih i protivprepadnih alarma kao i drugih 
				uređaja i sredstava tehničke zaštite;
				4) opravke, održavanja i servisiranja 
				uređaja i sredstava tehničke zaštite u servisima ovlašćenim od 
				proizvođača uređaja i sredstava.
				Tehnička sredstva i uređaji mogu biti povezani u sistem tehničke zaštite. 
				*Službeni glasnik RS, broj 87/2018
				Član 31.
				Tehnička zaštita sprovodi se na području štićenog objekta ili prostora, prilikom obezbeđenja štićenih lica, imovine i poslovanja, ili prilikom obezbeđenja transporta novca i vrednosnih pošiljki.
				Tehnička sredstva koja se koriste u obavljanju poslova privatnog obezbeđenja nije dozvoljeno koristiti na način kojim se narušava privatnost drugih.
				Član 32.
				Кada se poslovi zaštite objekta ili prostora koji se koriste za javnu upotrebu vrše uz upotrebu uređaja za snimanje slike, pravno lice i preduzetnik za privatno obezbeđenje dužni su da na vidljivom mestu istaknu obaveštenje da je objekat ili prostor zaštićen video obezbeđenjem, a korisnik usluga je obavezan da to prihvati i arhivirane snimke čuva najmanje 30 dana i da ih, na zahtev, stavi na uvid ovlašćenom policijskom službeniku.
				Podaci iz stava 1. ovog člana mogu se koristiti samo u svrhu za koju su prikupljeni. 
				Zabranjeno je ustupanje trećim licima i javno objavljivanje podataka iz stava 1. ovog člana, osim u slučajevima predviđenim zakonom.
				Član 33.
				Minimalne tehničke uslove kod obavezne ugradnje sistema tehničke zaštite u bankama i drugim finansijskim organizacijama (pošte, štedionice, menjačnice, trezori i dr) u kojima se, u skladu sa ovim zakonom, obavljaju poslovi privatnog obezbeđenja utvrđuje Vlada.
				Bliži način vršenja poslova tehničke zaštite i korišćenja tehničkih sredstava utvrđuje ministar. 
				4. Poslovi planiranja, projektovanja, tehničkog nadzora, montaže i održavanja sistema tehničke zaštite
				Član 34.
				Planiranje sistema tehničke zaštite vrši se na osnovu procene rizika u zaštiti lica, imovine i poslovanja koju je izradilo pravno ili fizičko lice sa odgovarajućom licencom u skladu sa ovim zakonom.
				Član 35.
				Upotrebljena tehnička sredstva moraju, u pogledu kvaliteta, sigurnosti i garancija, ispunjavati zakonske norme i tehničke standarde koji važe u Republici Srbiji.
				Pravno lice i preduzetnik za privatno obezbeđenje odgovorno je za ispravnost i funkcionalnost sredstava iz stava 1. ovog člana, a korisnik usluga mora da osigura njihovo održavanje i servisiranje u skladu sa ovim zakonom i ugovorom.
				5. Poslovi obezbeđenja transporta novca, vrednosnih i drugih pošiljki
				Član 36.
				Pravna lica i preduzetnici za privatno obezbeđenje vrše poslove pratnje i obezbeđenja transporta i prenosa novca, vrednosnih i drugih pošiljaka ako imaju najmanje jedno specijalno vozilo za transport koje mora:
				1) brisana je (vidi član 17. Zakona - 
				87/2018-31)
				2) da bude označeno u skladu sa propisima;
				3) da ima stalnu dvosmernu vezu sa kontrolnim centrom i delom posade koja napušta transportno vozilo pri preuzimanju/predaji vrednosti (GSM mreža i/ili radio veza sa sopstvenom frekvencijom i repetitorima);
				4) da ima ugrađen GPS uređaj za satelitsko praćenje i daljinski monitoring iz sopstvenog kontrolnog centra;
				5) da poseduje ugrađen panik taster sa automatskim slanjem dojavnog signala u kontrolni centar;
				6) da ima ugrađen sistem elektrohemijske zaštite novca u transportu ili ima blindirano vozilo ili ima specijalno ojačane: karoseriju, stakla i mehanički sigurnosti sef za novac montiran u vozilu; 
				7) da ima ugrađen mobilni sistem video obezbeđenja vozila.
				Član 37.
				Posadu specijalnog vozila za transport čine vozač i najmanje jedan pratilac.
				Svi članovi posade specijalnog vozila za transport moraju biti službenici obezbeđenja iz istog pravnog lica.
				Pri obavljanju poslova, svi članovi posade specijalnog vozila za transport i pratioci moraju biti naoružani propisanom vrstom vatrenog oružja i moraju biti opremljeni u skladu sa ovim zakonom.
				Član 38.
				Pravna lica i preduzetnici za privatno obezbeđenje mogu vršiti poslove obezbeđenja prenošenja novca i vrednosnih pošiljki pešice, pri čemu moraju koristiti sisteme za elektrohemijsku zaštitu vrednosti. 
				Izuzetno, ako se prenos novca ili vrednosne pošiljke vrši blindiranim, odnosno specijalnim vozilom bez sistema elektrohemijske zaštite u pratnji službenika obezbeđenja od vozila do tačke preuzimanja/deponovanja novca mora se nalaziti najmanje još jedan naoružani službenik obezbeđenja.
				Ukupna težina kofera iz stava 1. ovog člana i predmeta koji se u njemu prenose ne sme biti veća od 18 kg, osim ako je kofer prilagođen za ručnu vuču.
				Član 39.
				Prenos novca ili vrednosne pošiljke iz člana 38. stav 1. ovog zakona obavlja najmanje jedan službenik obezbeđenja u stalnoj komunikacijskoj vezi sa kontrolnim centrom (GSM mreža i/ili radio veza sa sopstvenom frekvencijom i repetitorima).
				6. Poslovi redarske službe
				Član 40.
				Pravna lica i preduzetnici za privatno obezbeđenje, u skladu sa ovim zakonom, mogu vršiti poslove održavanja reda:
				1) na javnom skupu u smislu propisa kojima se uređuje okupljanje građana; 
				2) na sportskim priredbama; 
				3) na mestima i objektima gde se okupljaju građani povodom održavanja zabavnih, muzičkih, kulturnih i drugih programa.
				Izuzetno od stava 1. ovog člana 
				održavanje reda mogu da vrše samo redari na školskim 
				manifestacijama i određenim sportskim priredbama, kao i na 
				drugim javnim okupljanjima kada se na ovaj način može obezbediti 
				održavanje mirnog okupljanja, u skladu sa zakonom.
				Službenici obezbeđenja i redari redarsku službu vrše bez oružja.
				Na svaka tri zaposlena službenika obezbeđenja u redarskoj službi, pravno lice i preduzetnik za privatno obezbeđenje može povremeno i privremeno angažovati dodatnih 10 službenika obezbeđenja sa licencom
				ili redara.
				*Službeni glasnik RS, broj 87/2018
				Član 41.
				Кada pravno lice i preduzetnik za 
				privatno obezbeđenje pruža uslugu održavanja reda iz člana 40. 
				stav 1. tač. 1) i 2) ovog zakona, odnosno kada organizator 
				javnog okupljanja organizuje redarsku službu, ako angažuje više od 
				deset službenika obezbeđenja ili redara, dužan je da sačini plan 
				obezbeđenja.
				Plan iz stava 1. ovog člana 
				organizator skupa, zajedno sa prijavom o održavanju javnog skupa, 
				odnosno obaveštenjem, dostavlja mesno nadležnoj policijskoj 
				stanici na teritoriji na kojoj se održava javni skup.
				Plan iz stava 1. ovog člana mora da 
				sadrži broj, ime i prezime i raspored angažovanih službenika 
				obezbeđenja ili redara, vreme trajanja angažovanja, njihove zadatke, 
				način međusobne komunikacije, ime i prezime lica koje će 
				rukovoditi redarskom službom za vreme održavanja javnog skupa i 
				druge potrebne podatke.
				*Službeni glasnik RS, broj 87/2018
				Član 42.
				Službenici obezbeđenja tokom vršenja 
				redarske službe moraju biti u uniformi i opremljeni jednoobraznim 
				jaknama ili prslucima sa svetloodbojnim trakama i natpisom 
				„Obezbeđenje”, a dodatno i „Security”.
				Redari tokom vršenja redarske službe 
				dužni su da nose prsluke sa svetloodbojnim trakama i natpisom 
				„Redar”, a dodatno i „Steward”.
				Tokom vršenja redarske službe, 
				službeniku obezbeđenja i redaru nije dozvoljeno da regulišu 
				saobraćaj van granice štićenog prostora.
				*Službeni glasnik RS, broj 87/2018
				Član 43.
				Redari koji vrše poslove tokom održavanja sportskih priredbi postupaju u skladu sa ovim zakonom i propisima kojim se uređuje sprečavanje nasilja na sportskim priredbama.
				7. Кontrolni centar
				Član 44.
				Pravno lice i preduzetnik koji imaju 
				Licencu za vršenje poslova fizičko-tehničke zaštite lica i 
				imovine, odnosno Licencu za vršenje poslova obezbeđenja transporta 
				i prenosa novca i vrednosnih pošiljki moraju imati Кontrolni 
				centar.
				Кontrolni centar je mesto opremljeno 
				tehničkim uređajima za prijem i obradu alarmnih signala i drugih 
				informacija sa udaljenih stacionarnih i mobilnih objekata ili 
				lica koja su zaštićena sredstvima tehničke zaštite.
				Perifernim uređajima, sredstvima i 
				sistemima tehničke zaštite sa ili bez tehničkih centara ili 
				kontrolnih soba na štićenom objektu ili komunikacionim mrežama 
				može se daljinski upravljati i vršiti nadgledanje iz Кontrolnog 
				centra.
				Кontrolni centar mora imati:
				1) organizovano dežurstvo tokom 24 
				časa od najmanje jednog operatera Кontrolnog centra;
				2) patrolni tim za intervenciju tokom 
				24 časa od najmanje dva službenika privatnog obezbeđenja;
				3) pisane procedure za obavljanje 
				poslova za svaki štićeni objekat.
				Operater u Кontrolnom centru može biti 
				samo ono lice koje ima licencu za vršenje poslova privatnog 
				obezbeđenja koja se izdaje fizičkom licu.
				Кontrolni centar vodi evidenciju o 
				datumu i vremenu prijema alarmnog signala, adresi štićenog 
				objekta sa kojeg je primljen signal, preduzetim merama po prijemu 
				alarmnog signala i intervencijama patrolnog tima.
				Patrolni tim je dužan da interveniše u 
				skladu sa pisanim procedurama i da utvrdi razloge aktiviranja 
				alarma.
				Patrolni tim u vreme rada ne može da 
				se od kontrolnog centra do štićenog objekta i nazad, kreće 
				ulicama i putnim pravcima koji nisu utvrđeni pisanim 
				procedurama, osim u slučajevima više sile (elementarne nepogode, 
				saobraćajne nezgode i dr.). 
				Operater u Кontrolnom centru ili vođa 
				tima dužan je da odmah, bez odlaganja, obavesti policiju o vršenju 
				krivičnih dela ili prekršaja sa elementima nasilja u štićenom 
				objektu, štićenom prostoru ili prostoru koji je vidljiv iz 
				štićenog prostora ili objekta ili na pravcu kretanja, kao i druge 
				javne službe (vatrogasce, hitnu medicinsku pomoć i dr.) kad 
				postoji potreba za njihovim angažovanjem.
				Zaštita podataka prikupljenih tehničkim 
				uređajima za automatski prijem, kao i obradu alarmnih signala i 
				drugih informacija sa udaljenih objekata ili vozila koji su 
				zaštićeni sredstvima tehničke zaštite vrši se u skladu sa 
				odredbama člana 32. ovog zakona.
				*Službeni glasnik RS, broj 87/2018
				8. Samozaštitna delatnost
				Član 45.
				Pravna lica i preduzetnici, radi 
				organizovanja samozaštitne delatnosti, odnosno radi zaštite svoje 
				imovine, poslovanja, objekata, prostora i lica u njima i 
				organizovanja svoje unutrašnje (redarske) službe obezbeđenja za 
				održavanje reda mogu dobiti licencu za samozaštitnu delatnost, 
				ako ispunjavaju uslove iz člana 10. stav 1. tač. 2)–6) ovog 
				zakona i ako imaju najmanje dva službenika obezbeđenja sa licencom 
				za vršenje poslova službenika obezbeđenja sa ili bez oružja.
				Na postupak i način izdavanja licence, iz stava 1. ovog člana, kao i na način vršenja poslova privatnog obezbeđenja, ako ovim zakonom nije drukčije uređeno, shodno se primenjuju odredbe ovog zakona kojima se odgovarajuća pitanja uređuju za pravna i fizička lica koja poslove privatnog obezbeđenja obavljaju za korisnike usluga. 
				Pravno lice i preduzetnik iz stava 1. 
				ovog zakona mogu za svoje potrebe obavljati poslove procene 
				rizika u zaštiti lica imovine i poslovanja i poslove tehničke 
				zaštite, ako imaju zaposlene službenike obezbeđenja koji poseduju 
				odgovarajuću licencu za obavljanje ovih poslova.
				Poslovi transporta novca, vrednosnih i 
				drugih pošiljki u samozaštitnoj delatnosti mogu se obavljati ako 
				pravno lice i preduzetnik ispunjava uslove iz stava 1. ovog člana 
				i čl. 36–39. ovog zakona, odnosno ima licencu za vršenje poslova 
				obezbeđenja transporta i prenosa novca i vrednosnih pošiljki u 
				obavljanju samozaštitne delatnosti.
				Unutrašnje službe obezbeđenja ne mogu pružati usluge obezbeđenja drugima.
				*Službeni glasnik RS, broj 87/2018
				VI. OVLAŠĆENJA SLUŽBENIКA OBEZBEĐENJA
				Član 46.
				Za vreme vršenja poslova fizičke 
				zaštite, službenik obezbeđenja je ovlašćen da:
				1) izda upozorenje ili naređenje licu 
				ili zabrani licu ulazak i boravak u štićenom objektu;
				2) proveri identitet lica;
				3) zaustavi i pregleda lice, predmete 
				ili prevozno sredstvo;
				4) privremeno oduzme predmete;
				5) privremeno zadrži lice;
				6) upotrebi sledeća sredstva prinude, 
				pod uslovima utvrđenim ovim zakonom, i to:
				(1) sredstva za vezivanje;
				(2) fizičku snagu;
				(3) gasni sprej;
				(4) posebno dresirane pse;
				(5) vatreno oružje.
				Ovlašćenja iz stava 1. ovog člana službenik obezbeđenja može primeniti i upotrebiti samo u štićenom objektu ili prostoru, ili van štićenog objekta i prostora kada vrši obezbeđenje transporta i prenosa novca i vrednosnih pošiljki, prilikom patroliranja i kada obezbeđuje lice u skladu sa članom 22. ovog zakona.
				U ugovoru o obezbeđenju, koje pravno lice i preduzetnik iz oblasti privatnog obezbeđenja zaključuje sa korisnikom usluga, navode se ugovorena ovlašćenja iz stava 1. ovog člana.
				Primena mera mora biti srazmerna zakonitom cilju njihove upotrebe i izvršena na način kojim se ne vređa dostojanstvo, ugled, čast ili drugo zagarantovano ljudsko pravo. Prilikom primene mera niko ne sme biti podvrgnut mučenju, nečovečnom ili ponižavajućem postupanju. 
				Službenik obezbeđenja sme postupati samo na način koji je utvrđen ovim zakonom i propisima, tako da izvršenje zadataka postiže sa najmanjim štetnim posledicama. Ako je u odnosu na okolnosti dozvoljeno primeniti više mera, dužan je primeniti najpre onu koja licu najmanje šteti. Sa primenom mera mora prestati onda kada prestanu razlozi zbog kojih su bile primenjene ili onda kada utvrdi da zadatak na taj način neće moći da izvrši.
				Sredstva prinude ne mogu se 
				upotrebljavati prema licima mlađim od 14 godina, očigledno 
				bolesnim i iznemoglim licima, teškim invalidima i trudnicama 
				čija je trudnoća vidljiva ili koje upozore da su trudne, osim ako 
				neko od tih lica vatrenim oružjem, oruđem ili drugim opasnim 
				predmetom ugrožava život lica.
				Redari ne mogu da upotrebljavaju gasni 
				sprej, sredstva za vezivanje, posebno dresirane pse i vatreno 
				oružje, dok sva ostala ovlašćenja primenjuju u skladu sa ovim 
				zakonom.
				*Službeni glasnik RS, broj 87/2018
				1. Izdavanje upozorenja ili naređenja ili 
				zabrana ulaska i boravka lica u štićenom objektu
				*Službeni glasnik RS, broj 87/2018
				Član 47.
				Službenik obezbeđenja upozorenje i 
				naređenje izdaje licu koje:
				1) svojim ponašanjem ili propuštanjem 
				dužne radnje može ugroziti svoju bezbednost, bezbednost drugih 
				lica ili izazvati oštećenje i uništenje imovine;
				2) pokuša neovlašćeno da pristupi u 
				štićeni objekat ili prostor;
				3) se zatekne da neovlašćeno boravi u 
				štićenom objektu ili prostoru;
				4) ugrožava štićeno lice;
				5) odbije primenu ovlašćenja: provera 
				identiteta, zaustavljanje i pregled lica, predmeta i saobraćajnih 
				sredstava, privremeno oduzimanje predmeta, privremeno zadržavanje 
				lica, kada su ova ovlašćenja propisana procedurama zaštite 
				objekata, prostora ili lica;
				6) postupa suprotno uputstvima koja 
				sadrže istaknuti znakovi i pisana upozorenja i zabrane na 
				štićenom objektu ili prostoru.
				Upozorenje i naređenje izdaje se glasom, 
				pokretima ruku i tela, svetlosnim ili zvučnim signalom, 
				isticanjem znakova i pisanih upozorenja i zabrana.
				Upozorenja i naredbe moraju biti izdate 
				na jasan i nedvosmislen način. 
				Službenik obezbeđenja neće dozvoliti 
				ulaz i boravak u štićenom objekatu ili štićenom prostoru licu 
				koje, nakon upozorenja ili naređenja odbije:
				1) proveru identiteta;
				2) pregled lica, predmeta i 
				saobraćajnih sredstava;
				3) da preda predmete koji se, saglasno 
				zakonu, privremeno oduzimaju.
				*Službeni glasnik RS, broj 87/2018
				2. Provera identiteta lica
				*Službeni glasnik RS, broj 87/2018
				Član 48.
				Službenik obezbeđenja proverava 
				identitet lica:
				1) koje ulazi ili izlazi iz štićenog 
				objekta ili se u njemu zatekne;
				2) koje ugrožava štićeni objekat, 
				prostor ili lice;
				3) prema kome upotrebljava sredstva 
				prinude ili koja privremeno zadržava.
				Provera identiteta vrši se uvidom u 
				ličnu kartu ili drugi identifikacioni dokument sa fotografijom 
				izdat od nadležnih državnih organa.
				Provera identiteta maloletnog ili 
				drugog lica može biti izvršena na osnovu izjave lica čiji je 
				identitet proveren.
				*Službeni glasnik RS, broj 87/2018
				3. Zaustavljanje i pregled lica, predmeta i 
				saobraćajnih sredstava i privremeno oduzimanje predmeta
				*Službeni glasnik RS, broj 87/2018
				Član 49.
				Službenik obezbeđenja u skladu sa 
				pisanim procedurama zaštite objekta, može zaustaviti i izvršiti 
				pregled lica, predmeta i saobraćajnih sredstava, koja:
				1) ulaze ili izlaze iz štićenog 
				objekta;
				2) neovlašćeno borave u štićenom 
				objektu;
				3) ugrožavaju štićeni objekat;
				4) je potrebno privremeno zadržati.
				Pregledom lica smatra se uvid u 
				sadržaj odeće, obuće i stvari koje lice nosi sa sobom.
				Pregled lica mora vršiti službenik 
				obezbeđenja istog pola, izuzev kada je neophodan hitan pregled 
				lica radi oduzimanja oružja ili predmeta podobnih za napad ili 
				samopovređivanje.
				Prilikom pregleda službenici 
				obezbeđenja mogu da koriste tehnička sredstva namenjena za pregled 
				ili službenog psa.
				Službenik obezbeđenja privremeno će 
				oduzeti predmete:
				1) čije je unošenje i korišćenje u 
				zaštićenom objektu zabranjeno, u skladu sa pisanim procedurama 
				zaštite objekta;
				2) ako okolnosti slučaja ukazuju da je 
				određeni predmet namenjen za izvršenje krivičnog dela ili 
				prekršaja, potiče ili je nastao kao posledica izvršenja krivičnog 
				dela ili prekršaja;
				3) čije je oduzimanje neophodno za 
				zaštitu opšte bezbednosti;
				4) koje privremeno zadržano lice ima 
				kod sebe i mogu da se upotrebe za samopovređivanje, napad ili 
				bekstvo.
				O privremenom oduzimanju predmeta 
				izdaje se potvrda.
				Službenik obezbeđenja odgovoran je za 
				čuvanje privremeno oduzetih predmeta.
				Privremeno oduzeti predmeti iz stava 
				5. tačka 1) ovog člana vraćaju se licu od koga su privremeno 
				oduzeti kada lice napušta štićeni objekat.
				Privremeno oduzeti predmeti iz stava 
				5. tač. 2)–4) ovog člana, se uz potvrdu o privremenom oduzimanju 
				predmeta, predaju policijskim službenicima nadležne policijske 
				stanice.
				*Službeni glasnik RS, broj 87/2018
				4. Privremeno zadržavanje lica
				Član 50.
				Službenik obezbeđenja privremeno će 
				zadržati lice:
				1) zatečeno u vršenju krivičnog dela za 
				koje se goni po službenoj dužnosti;
				2) zatečeno u vršenju prekršaja sa 
				elementima nasilja;
				3) koje kod sebe ima predmete koji 
				mogu poslužiti kao dokaz u krivičnom i prekršajnom postupku, 
				odnosno za napad ili samopovređivanje.
				O privremenom zadržavanju lica 
				službenik obezbeđenja će odmah obavestiti policiju i lice 
				zadržati do dolaska policije.
				*Službeni glasnik RS, broj 87/2018
				5. Upotreba sredstava za vezivanje
				Član 51.
				Sredstva za vezivanje mogu se upotrebiti prema licu koje se privremeno zadržava po odredbama ovog zakona, radi:
				1) sprečavanja otpora lica ili odbijanja napada;
				2) sprečavanja bekstva zadržanog lica;
				3) onemogućavanja samopovređivanja ili povređivanja drugog lica.
				Pod upotrebom sredstava za vezivanje smatra se vezivanje, po pravilu ruku, ispred ili iza leđa, službenim lisicama, plastičnim zategama ili drugim sredstvima koja su za to namenjena.
				6. Upotreba fizičke snage
				Član 52.
				Pod upotrebom fizičke snage smatra se 
				upotreba različitih zahvata borilačkih veština ili njima sličnih 
				postupaka na telu drugog lica kojima se prisiljava na poslušnost 
				kada su za to ispunjeni zakonski uslovi.
				Fizičku snagu službenik obezbeđenja 
				može upotrebiti samo ako primenom ovlašćenja utvrđenih ovim 
				zakonom ili na drugi način ne može:
				1) odbiti istovremeni neskrivljeni 
				protivpravni napad kojim se ugrožava njegov život i telo ili 
				život i telo lica koje obezbeđuje;
				2) odbiti istovremeni neskrivljeni 
				protivpravni napad usmeren na uništenje, oštećenje ili otuđenje 
				imovine koju obezbeđuje;
				3) savladati aktivan ili pasivan otpor 
				lica kome je zabranjen ulazak ili boravak u štićenom objektu ili 
				koje se privremeno zadržava;
				4) sprečiti samopovređivanje lica.
				Napadom, u smislu ovog zakona, smatra 
				se svaka radnja preduzeta da se napadnuti povredi ili liši 
				života, da se nasilno uđe u objekat ili prostor u koji je ulaz 
				zabranjen ili da se službenik obezbeđenja omete ili spreči u 
				obavljanju poslova obezbeđenja.
				Otporom, u smislu ovog zakona, smatra 
				se svako suprostavljanje lica merama i radnjama koje se može vršiti 
				oglušavanjem ili zauzimanjem klečećeg, sedećeg, ležećeg ili 
				sličnog položaja − pasivni otpor, ili zaklanjanjem ili držanjem za 
				lice ili predmete, otimanjem, stavljanjem u izgled da će se lice 
				napasti, ili preduzimanjem slične radnje − aktivni otpor.
				Sa upotrebom fizičke snage, koja mora 
				biti srazmerna napadu koji se odbija, prestaje se čim prestane 
				napad ili otpor lica prema kome je upotrebljena.
				*Službeni glasnik RS, broj 87/2018
				6a Upotreba gasnog spreja
				*Službeni glasnik RS, broj 87/2018
				Član 53.
				Upotrebom gasnog spreja, u smislu ovog 
				zakona, smatra se upotreba naprava koje sadrže i prilikom 
				upotrebe raspršuju nadražujuća hemijska jedinjenja (CS, CN, OC) u 
				koncentracijama dozvoljenim po prihvaćenim međunarodnim 
				standardima.
				Gasni sprej može se upotrebiti radi 
				odbijanja napada ili savlađivanja aktivnog otpora lica, kada je 
				upotreba fizičke snage bila neuspešna.
				Sa upotrebom gasnog spreja prestaje se 
				čim prestane napad ili aktivan otpor lica.
				Nakon upotrebe gasnog spreja licu se 
				mora obezbediti pružanje adekvatne medicinske pomoći.
				Gasni sprej upotrebljava se na način 
				propisan od strane proizvođača ovih sredstava.
				*Službeni glasnik RS, broj 87/2018
				7. Upotreba posebno dresiranih pasa
				Član 54.
				Službenici obezbeđenja mogu upotrebiti posebno dresirane pse za vršenje obezbeđenja objekata, sprečavanje otpora ili odbijanje napada na službenika obezbeđenja i druga lica unutar objekta i štićenog prostora, u slučaju kada je, u skladu sa ovim zakonom, dozvoljena upotreba vatrenog oružja.
				Službeni psi mogu se koristiti jedino ako su dresirani za vršenje određenih radnji i ako ih vode obučeni službenici obezbeđenja – vodiči pasa, u skladu sa važećim propisima u kinologiji. 
				Pri upotrebi posebno dresiranih pasa, službenik obezbeđenja dužan je da pazi da pas nepotrebno ne povredi lice protiv koga se upotrebljava. 
				Službenik obezbeđenja ne može koristiti posebno dresirane pse na način koji izaziva uznemirenost građana. 
				8. Upotreba vatrenog oružja
				Član 55.
				Pri obavljanju poslova fizičke zaštite sa oružjem, službeniku obezbeđenja dozvoljeno je da upotrebi vatreno oružje samo u slučaju nužne odbrane i krajnje nužde.
				Pre upotrebe vatrenog oružja službenik obezbeđenja mora se identifikovati i izdati jasno upozorenje da namerava da upotrebi vatreno oružje rečima („stoj, obezbeđenje, pucaću”), osim u slučajevima kada bi takvim postupanjem doveo u životnu opasnost sebe ili lice koje štiti.
				9. Obaveze nakon upotrebe sredstava prinude
				Član 56.
				Licu koje je povređeno upotrebom sredstava prinude, službenik obezbeđenja dužan je da pruži prvu pomoć i odmah obavesti lekarsku službu.
				O upotrebi sredstava prinude, službenik obezbeđenja odmah obaveštava nadležnu policijsku upravu. 
				Izveštaj o upotrebi sredstava prinude iz stava 2. ovog člana službenik obezbeđenja u roku od 12 časova dostavlja odgovornom licu u pravnom licu i kod preduzetnika za privatno obezbeđenje. 
				Odgovorno lice u pravnom licu i kod preduzetnika za privatno obezbeđenje izveštaj sa mišljenjem dostavlja policijskoj upravi u roku 48 časova.
				Član 57.
				Bliži način primene ovlašćenja utvrđenih ovim zakonom propisuje ministar.
				*Službeni glasnik RS, broj 87/2018
				VII. OZNAČAVANJE I PREDSTAVLJANJE
				1. Uniforma i oznake službenika obezbeđenja 
				Član 58.
				Boju i sastavne delove uniforme koju nose službenici obezbeđenja propisuje ministar.
				Izgled uniforme propisuje se u skladu sa uslovima i poslovima koji se vrše.
				Pravno lice i preduzetnik za privatno obezbeđenje, na osnovu propisa iz stava 1. ovog člana, svojim aktom, bliže utvrđuje izgled uniforme koju nose službenici obezbeđenja.
				Član 59.
				Pravno lice i preduzetnik za privatno obezbeđenje dužni su da utvrde izgled i sadržinu znaka (logo) koji će koristiti kao sopstveno obeležje na uniformi, vozilima i objektima.
				Član 60.
				Službenici obezbeđenja, koji neposredno vrše poslove privatnog obezbeđenja, dužni su da nose uniformu.
				Uniforma se može nositi samo za vreme vršenja posla.
				U obavljanju poslova obezbeđenja lica, službenik obezbeđenja poslove može vršiti u građanskom odelu, na osnovu pisanog naloga pravnog lica i preduzetnika za privatno obezbeđenje.
				Član 61.
				Uniforma i znak (logo) privatnog obezbeđenja, po izgledu i boji, moraju se jasno razlikovati od uniformi i oznaka na vozilima službenika policije, vojske, carine ili uniforme i oznake bilo kog drugog državnog organa.
				2. Legitimacija
				Član 62.
				Legitimaciju službenika privatnog obezbeđenja izdaje Ministarstvo.
				Za izdavanje legitimacije iz stava 1. ovog člana 
				naplaćuje se taksa u smislu propisa kojima je uređen budžetski 
				sistem Republike Srbije.
				Visinu takse iz stava 2. ovog člana propisuje 
				ministar.
				Sredstva od takse iz stava 2. ovog člana prihodi su 
				budžeta Republike Srbije i uplaćuju se na račun propisan za 
				uplatu javnih prihoda.
				*Službeni glasnik RS, broj 42/2015
				Član 63.
				Zahtev za izdavanje legitimacije 
				službeniku obezbeđenja podnosi pravno lice i preduzetnik za 
				privatno obezbeđenje kod koga je službenik obezbeđenja zaposlen 
				ili angažovan po osnovu ugovora o privremenim i povremenim 
				poslovima, odnosno dopunskom radu, nadležnoj policijskoj upravi 
				po mestu rada ili prebivališta službenika obezbeđenja, u roku od 
				osam dana od dana zasnivanja radnog odnosa ili zaključenja ugovora.
				Zahtev za izdavanje legitimacije 
				sadrži: ime, prezime i JMBG službenika obezbeđenja i podatke o 
				vrsti ugovora na osnovu kog je službenik obezbeđenja angažovan.
				Službenik obezbeđenja može imati samo 
				jednu legitimaciju.
				Službenik obezbeđenja ne može da vrši 
				poslove privatnog obezbeđenja niti da primenjuje ovlašćenja 
				propisana ovim zakonom ako kod sebe nema legitimaciju, osim ako 
				je angažovan kao redar na javnom okupljanju.
				Službenik obezbeđenja za vreme obavljanja 
				poslova privatnog obezbeđenja legitimaciju, po pravilu, nosi 
				istaknutu na prednjoj spoljnoj strani uniforme ili odeće, izuzev u 
				slučaju kada vrši fizičko obezbeđenje lica. Oznaka pripadnosti 
				pravnom licu i preduzetniku za privatno obezbeđenje, znak (logo) 
				i natpis „Obezbeđenje”, a dodatno i natpis „Security”, moraju 
				biti istaknuti na vidnom delu uniforme ili opreme službenika 
				obezbeđenja.
				Službenik privatnog obezbeđenja dužan 
				je dati legitimaciju na uvid ovlašćenom policijskom službeniku 
				ili građaninu prema kome primenjuje ovlašćenja iz ovog zakona na 
				njihov zahtev.
				Legitimacija sadrži ime i prezime, 
				fotografiju i ovlašćenja službenika privatnog obezbeđenja kome je 
				izdata.
				Pravno lice i preduzetnik za privatno 
				obezbeđenje dužno je da vrati legitimaciju službenika obezbeđenja 
				Ministarstvu u roku od osam dana od:
				1) dana prestanka radnog odnosa, 
				angažovanja ili raspoređivanja na drugo radno mesto službenika 
				obezbeđenja bez primene ovlašćenja;
				2) dana obaveštavanja o oduzimanju 
				licence ili isteka roka važenja licence;
				3) dana prestanka rada ili brisanja iz 
				registra privrednih subjekata.
				Službenik obezbeđenja kome je prestao 
				radni odnos, angažovanje ili je raspoređen na radno mesto bez 
				primene ovlašćenja dužan je da po zahtevu pravnom licu ili 
				preduzetniku vrati legitimaciju, osim u slučaju kada je 
				izgubljenu legitimaciju oglasio nevažećom.
				Vraćena legitimacija poništava se.
				*Službeni glasnik RS, broj 87/2018
				Član 64.
				Bližu sadržinu, izgled i način upotrebe legitimacije službenika privatnog obezbeđenja propisuje ministar.
				3. Oznake i oprema na vozilima
				Član 65.
				Vozila privatnog obezbeđenja ne mogu biti opremljena specijalnom zvučnom i svetlosnom signalizacijom.
				Izuzetno, vozila privatnog obezbeđenja mogu imati i koristiti 
				žuto rotaciono ili trepćuće svetlo, u skladu sa propisima kojima se uređuje bezbednost saobraćaja na putevima.
				*Službeni glasnik RS, broj 87/2018
				VIII. EVIDENCIJE
				Član 66.
				Brisan je 
				(vidi član 33. Zakona - 87/2018-31)
				Član 67.
				Pravna lica i preduzetnici za privatno obezbeđenje vode sledeće evidencije:
				1) evidenciju privremeno i povremeno angažovanih službenika obezbeđenja, koja sadrži: 
				(1) redni broj, 
				(2) ime i prezime službenika obezbeđenja,
				(3) broj legitimacije službenika obezbeđenja, 
				(4) datum i vreme angažovanja kod poslodavca, 
				(5) vrstu poslova koje vrši u redarskoj službi, 
				(6) mesto rada i radni raspored (naziv i sedište korisnika usluga, datum početka i završetka rada kod korisnika usluga),
				(7) napomenu (događaji, zapažanja i sl. tokom realizacije ugovora);
				2) evidenciju zaključenih ugovora sa korisnicima, koja sadrži;
				(1) redni broj,
				(2) broj i datum zaključenja/prekida ugovora o obezbeđenju, 
				(3) naziv/ime i prezime i sedište korisnika usluga,
				(4) predmet ugovora o obezbeđenju (vrsta ugovorenih usluga),
				(5) ime i prezime nadzornika obezbeđenja za izvršenje ugovora,
				(6) broj angažovanih službenika obezbeđenja za izvršenje ugovora,
				(7) broj angažovanog oružja za izvršenje ugovora,
				(8) broj angažovanih transportnih vozila za izvršenje ugovora,
				(9) napomenu (događaji, zapažanja i sl. tokom realizacije ugovora);
				3) evidenciju zbirke podataka za pravna i fizička lica koja se obezbeđuju, koja sadrži:
				(1) vrstu podataka i naziv zbirke podataka,
				(2) vrstu radnje obrade (sistemi tehničke zaštite, fizička zaštita i dr.),
				(3) naziv, ime, sedište i adresu pravnog lica za privatno obezbeđenje,
				(4) datum započinjanja obrade, odnosno uspostavljanja zbirke podataka,
				(5) svrhu obrade (preventivna zaštita i dr.),
				(6) pravni osnov obrade, odnosno uspostavljanja zbirke podataka (ugovor i dr.),
				(7) kategoriju (pravno i/ili fizičko) lica na koje se podaci odnose,
				(8) vrstu i stepen tajnosti podataka,
				(9) način prikupljanja i čuvanja podataka (sistemi tehničke zaštite, izveštaji službenika obezbeđenja fizičke zaštita lica i dr.),
				(10) rok čuvanja i upotrebe podataka,
				(11) naziv, ime, sedište i adresa korisnika podataka,
				(12) ime, prezime, mesto i adresa boravišta lica koja se o obezbeđuju,
				(13) oznaku unošenja, odnosno iznošenja podataka iz Republike Srbije sa nazivom države, odnosno međunarodne organizacije i stranog korisnika, pravni osnov i svrhu unošenja, odnosno iznošenja podataka,
				(14) preduzete mere zaštite podataka,
				(15) zahteve korisnika povodom obrade podataka;
				4) evidenciju štićenih objekata i prostora koji se obezbeđuju, koja sadrži:
				(1) redni broj,
				(2) naziv korisnika, mesto i adresa objekata i prostora koji se obezbeđuju,
				(3) broj angažovanih službenika obezbeđenja,
				(4) datum početka/završetka obezbeđenja,
				(5) veličinu objekta,
				(6) napomenu (specifičnosti objekata od značaja za obezbeđenje);
				5) evidenciju oružja, municije, opreme i sredstava za rad, koja sadrži:
				(1) redni broj,
				(2) naziv pravnog lica od kojeg je nabavljeno/primljeno oružje i municija,
				(3) datum prijema oružja i municije,
				(4) naziv i broj isprave na osnovu koje je oružje i municija nabavljeno/primljeno,
				(5) podatke o oružju (vrsta, marka, kalibar, fabrički broj, količina),
				(6) podatke o municiji (vrsta, kalibar, količina),
				(7) napomenu (podaci o otuđenom, deponovanom u MUP, prodatom, izgubljenom, oštećenom oružju i municiji i sl.);
				6) evidenciju izdatih naloga za nošenje oružja i građanskog odela, koja sadrži:
				(1) redni broj,
				(2) datum i vreme izdavanja/vraćanja naloga,
				(3) ime i prezime službenika obezbeđenja kojima je izdato oružje i količina municije, 
				(4) ime, prezime, mesto i adresa boravišta lica koja se o obezbeđuju oružjem,
				(5) naziv korisnika, mesto i adresa objekata i prostora koji se obezbeđuju oružjem,
				(6) broj angažovanih službenika obezbeđenja,
				(7) datum početka/završetka obezbeđenja,
				(8) podaci o ispravnosti oružja i municije,
				(9) napomenu (podaci o upotrebi oružja i municije u vreme trajanja naloga);
				7) evidenciju održanih vežbovnih gađanja iz vatrenog oružja, koja sadrži:
				(1) redni broj,
				(2) naziv ovlašćenog strelišta,
				(3) ime i prezime službenika obezbeđenja,
				(4) datum i vreme vežbovnog gađanja,
				(5) vrstu, marku i serijski broj oružja sa kojim se obavlja gađanje,
				(6) vrstu gađanja, kalibar i količina utrošene municije,
				(7) rezultat vežbovnog gađanja,
				(8) ime i prezime odgovorne osobe za izvođenje vežbovnog gađanja,
				(9) napomenu (zapažanja sa izvedenog vežbovnog gađanja);
				8) evidenciju o primeni sredstava prinude:
				(1) identifikacioni podaci službenika obezbeđenja koji podnosi izveštaj,
				(2) datum, vreme i mesto događaja, 
				(3) ime i prezime, adresa i drugi lični podaci lica protiv kojeg je upotrebljeno sredstvo prinude, 
				(4) vrsta sredstva prinude,
				(5) vrsta i stepen svake povrede nanesene bilo kojem licu (građanin ili službenik obezbeđenja) a koja je rezultat upotrebljene sile, 
				(6) datum, vreme i mesto pružanja medicinskog tretmana povređenima, 
				(7) ime i prezime i brojevi ličnih karata svedoka događaja,
				(8) datum i vreme izveštaja područnoj policijskoj upravi;
				9) evidenciju izveštaja o krivičnim delima koja se gone po službenoj dužnosti i prekršajima sa elementima nasilja, dostavljenim nadležnoj policijskoj upravi, koja sadrži:
				(1) redni broj,
				(2) vrsta krivičnog dela/prekršaja (kvalifikacija), 
				(3) podaci o izvoru informacije iz predmeta izveštaja (alarmni sistem, fizičko lice, službenik obezbeđenja, drugi izvori),
				(4) naziv PU kojoj je dostavljen izveštaj,
				(5) datum, vreme i način podnošenja izveštaja PU (telefonom, pisano, lično),
				(6) ime, prezime i funkcija službenika obezbeđenja koje je dostavilo izveštaj,
				(7) podaci o merama preduzetim od strane službenika obezbeđenja po dostavljanju izveštaja,
				(8) podaci o merama preduzetim od strane PU po dostavljanju izveštaja,
				(9) napomena (status izveštaja: aktivan/pasivan);
				10) evidenciju o izvršenoj stručnoj obuci i stručnom ispitu službenika obezbeđenja, koja sadrži:
				(1) redni broj,
				(2) vrstu izvršene stručne obuke i stručnog ispita,
				(3) datum i broj izdatih potvrda o obučenosti i sertifikata o položenom stručnom ispitu,
				(4) naziv Centra za obuku koji je izdao potvrdu o obučenosti i tela koje je izdalo sertifikat o položenom stručnom ispitu,
				(5) datum i mesto izvođenja kondicione obuke po vrstama (vežbovna gađanja, borilačke veštine, studija slučaja) sa brojem službenika obezbeđenja prisutnih na obuci i podacima o izvođačima,
				(6) napomenu.
				Evidenciju iz stava 1. tačka 2) ovog člana pravna lica i preduzetnici iz člana 45. ovog zakona (samozaštita) vode za ugovore koje zaključuju sa pravnim licima iz oblasti privatnog obezbeđenja. 
				Evidencije iz stava 1. tač. 5), 6), i 7) ovog člana ne vode pravna lica i preduzetnici koji poslove privatnog obezbeđenja ne vrše sa oružjem.
				Evidencije iz stava 1. ovog člana vode se ručno ili elektronski u skladu sa propisima kojima se uređuje zaštita podataka o ličnosti i čuvaju se trajno.
				Član 67a
				Pravna lica, preduzetnici i školske 
				ustanove koje imaju ovlašćenje za sprovođenje obuke za vršenje 
				poslova privatnog obezbeđenja vode sledeće evidencije:
				1) Evidenciju o predavačima i 
				kontrolorima stručne obuke koja sadrži:
				(1) prijavu za predavača ili 
				kontrolora stručne obuke,
				(2) fotokopije akata kojima se 
				dokazuje ispunjenost uslova za sprovođenje stručne obuke,
				(3) naziv programske jedinice za 
				predmete/teme za koju je predavač/kontrolor angažovan;
				2) Evidenciju o polaznicima obuke koja 
				sadrži:
				(1) prijavu za pohađanje stručne obuke,
				(2) ugovor o organizovanju i sprovođenju 
				stručne obuke za polaznika obuke,
				(3) plan stručne obuke po programu 
				obuke i terminima nastavnih jedinica po datumu i vreme i 
				evidenciju prisutnosti polaznika na stručnoj obuci,
				(4) završni test polaznika obuke;
				3) Dnevnik stručne obuke koji sadrži:
				(1) spisak polaznika ciklusa obuke 
				(ime, prezime i po potrebi srednje ime),
				(2) datum i vreme obrade nastavnih 
				jedinica, ime, prezime predavača, ime i prezime polaznika koji 
				je odsutan sa obuke,
				(3) datum i vreme obrade nastavnih 
				jedinica dopunske obuke, ime, prezime predavača, ime i prezime 
				polaznika koji je prisutan na dopunskoj obuci;
				4) Evidenciju izdatih potvrda o 
				obučenosti, koja sadrži:
				(1) redni broj,
				(2) ime, prezime i JMBG lica kome je 
				izdata potvrda,
				(3) vrstu/naziv programa obuke i 
				trajanje obuke u danima i nastavnim časovima,
				(4) evidencioni broj potvrde, datum i 
				mesto izdavanja.
				Podatke u evidenciji iz stava 1. tačka 
				2) podtačka (3) i tačka 3. podtač. (2) i (3) unose predavači 
				koji su držali obuku.
				Evidencije iz stava 1. ovog člana vode 
				se ručno ili elektronski u skladu sa propisima kojima se uređuje 
				zaštita podataka o ličnosti i čuvaju se deset godina.
				*Službeni glasnik RS, broj 87/2018
				IX. ZAŠTITA PODATAКA
				Član 68.
				Podaci koji su prikupljeni u vršenju posla privatnog obezbeđenja mogu se koristiti samo u svrhu za koju su prikupljeni i ne mogu se ustupati trećim licima ili javno objavljivati, osim ako je drugačije propisano ili ugovoreno.
				Lice na koje se podaci odnose ima pravo da zahteva da mu se prikupljeni podaci stave na uvid, što obuhvata pravo na pregled, čitanje i slušanje podataka, kao i pravljenje zabeleški, a o svom trošku i dobijanje kopija podataka (fotokopiju, audio kopiju, video kopiju, digitalnu kopiju i sl.) u obliku u kojem se informacija nalazi, kao i da, u skladu sa propisima, zahteva izmenu ili brisanje podataka.
				Ako je zbirka podataka uspostavljena ugovorom, ili na osnovu pristanka u pisanom obliku, u slučaju ispunjenja ili raskida ugovora, odnosno povlačenja pristanka u pisanom obliku, pravno lice za privatno obezbeđenje, odnosno preduzetnik za privatno obezbeđenje obavezno je da podatke preda korisniku ili da ih briše u roku od 15 dana od dana raskida ugovora, odnosno povlačenja pristanka, a druge podatke koji nisu od značaja ili koje korisnik odbije da preuzme, uništi u roku od osam dana.
				Član 69.
				Pravna lica i preduzetnici koji vrše poslove privatnog obezbeđenja, kao i službenici obezbeđenja, dužni su da kao tajnu, u skladu sa zakonom i drugim propisima kojima se uređuje tajnost podataka, čuvaju sve podatke koje saznaju u vršenju poslova, osim u slučajevima predviđenim zakonom.
				Obaveza iz stava 1. ovog člana traje i po prestanku obavljanja delatnosti pravnih lica i preduzetnika koji vrše poslove privatnog obezbeđenja, odnosno po prestanku radnog odnosa službenika obezbeđenja, sve do zakonom propisanog roka.
				X. NADZOR I INSPEКCIJSКI NADZOR
				*Službeni glasnik RS, broj 87/2018
				Član 70.
				Nadzor privatnog obezbeđenja vrši 
				Ministarstvo i nadležne inspekcijske službe u skladu sa 
				utvrđenim delokrugom.
				Ministarstvo vrši nadzor ispunjenosti 
				uslova i načina obavljanja delatnosti, primenu ovlašćenja i vođenje 
				evidencija u skladu sa ovim zakonom i sprovođenje propisa o 
				držanju i nošenju oružja privatnog obezbeđenja.
				*Službeni glasnik RS, broj 87/2018
				Član 71.
				Policijski službenik koji obavlja 
				poslove utvrđene propisima o privatnom obezbeđenju (u daljem 
				tekstu: ovlašćeni policijski službenik), u vršenju nadzora nad 
				sprovođenjem ovog zakona, ima pravo i dužnost da proverava uslove 
				i način obavljanja delatnosti, primenu ovlašćenja, vođenje 
				evidencija, način čuvanja i nošenja vatrenog oružja, kao i da, po 
				potrebi, sprovodi i druge radnje kojima se ostvaruje neposredan i 
				nenajavljen uvid u vršenje poslova privatnog obezbeđenja.
				Ovlašćeni policijski službenik o 
				sprovedenom nadzoru sačinjava zapisnik.
				Zapisnik se po pravilu sačinjava u 
				službenim prostorijama Ministarstva najkasnije u roku od tri 
				dana od dana završenog nadzora.
				Nadzirani subjekt dužan je da 
				policijskom službeniku omogući vršenje nadzora, stavi na 
				raspolaganje odgovarajuću dokumentaciju i pruži sve potrebne 
				podatke i obaveštenja.
				Odgovorno lice nadziranog organa može 
				da stavi primedbe u pisanom obliku na zapisnik o obavljenom 
				nadzoru u roku od tri dana od dana obaveštavanja o zapisniku.
				Ovlašćeni policijski službenik dužan 
				je da razmotri primedbe na zapisnik o obavljenom nadzoru i da, 
				prema potrebi, ponovi radnje na koje se primedbe odnose, odnosno 
				da izmeni ili odustane od predložene mere.
				U toku nadzora ovlašćeni policijski 
				službenici mogu, uz potvrdu, privremeno oduzeti poslovne knjige, 
				evidencije, drugu dokumentaciju, video snimke ili druge isprave, 
				do okončanja postupka nadzora.
				Кontrolu službenika obezbeđenja i 
				redara mogu vršiti uniformisani policijski službenici 
				Ministarstva u pogledu nošenja uniforme, opreme, oružja i 
				municije, posedovanja legitimacije i načina primene ovlašćenja, o 
				čemu sačinjavaju izveštaj.
				*Službeni glasnik RS, broj 87/2018
				Član 72.
				Ako nadzirani organ u ostavljenom roku 
				nije otklonio nadzorom utvrđene nepravilnosti i nedostatke koji 
				su uneti u zapisnik o obavljenom nadzoru, rešenjem će se naložiti 
				mere i odrediti rok za njihovo otklanjanje.
				O primedbama na zapisnik iz člana 71. 
				ovog zakona ovlašćeni policijski službenik ne odlučuje posebno, 
				već ih ceni sve zajedno i svaku posebno u obrazloženju rešenja iz 
				stava 1. ovog člana.
				Rešenjem se može zabraniti nadziranom 
				subjektu obavljanje delatnosti ili obuke privatnog obezbeđenja u 
				periodu do 60 dana ako delatnost vrši bez licence ili ovlašćenja.
				Nadzirani subjekat kome je privremeno 
				zabranjeno obavljanje delatnosti može nastaviti sa njihovim 
				obavljanjem ako se u kontrolnom nadzoru utvrdi da je otklonio 
				nepravilnosti i nedostatke.
				*Službeni glasnik RS, broj 87/2018
				Član 73.
				Ovlašćeni policijski službenici Ministarstva mogu lice koje poseduje licencu koja se za obavljanje poslova privatnog obezbeđenja izdaje fizičkom licu, da uputi na lekarski pregled, ako se opravdano posumnja da više ne ispunjava psihofizičke uslove za vršenje poslova.
				Član 74.
				Protiv rešenja iz čl. 72. i 73. ovog zakona može se izjaviti žalba ministru.
				Član 75.
				Ministar, u skladu sa propisima kojima se uređuje državna uprava, u cilju ostvarivanja saradnje sa udruženjima pravnih lica i preduzetnika za poslove privatnog obezbeđenja i službenika obezbeđenja i praćenja oblasti privatnog obezbeđenja i podnošenja inicijativa za unapređenje obavljanja poslova u toj oblasti u skladu sa novim standardima, rešenjem osniva posebnu radnu grupu – Stručni savet za unapređenje privatnog obezbeđenja i javno privatnog partnerstva u sektoru bezbednosti.
				Registrovana udruženja pravnih lica i preduzetnika za poslove privatnog obezbeđenja i službenika obezbeđenja, iz reda svojih članova, predlažu ministru kandidata za člana Stručnog saveta za unapređenje privatnog obezbeđenja.
				Xa OCENA USAGLAŠENOSTI USLUGA PRIVATNOG 
				OBEZBEĐENJA
				*Službeni glasnik RS, broj 87/2018
				Član 75a
				Akreditovano telo vrši ocenjivanje 
				usaglašenosti kvaliteta usluga privatnog obezbeđenja u skladu sa 
				važećim srpskim i evropskim standardima, po zahtevu korisnika 
				usluga privatnog obezbeđenja, davaoca usluga privatnog obezbeđenja 
				i drugih zainteresovanih strana.
				Akreditovano telo za ocenu 
				usaglašenosti kvaliteta usluga privatnog obezbeđenja iz stava 1. 
				ovog člana akredituje se kod nadležnog tela za akreditaciju.
				Radi izvršavanja pojedinih poslova 
				ocene usaglašenosti usluga privatnog obezbeđenja, akreditovano 
				telo može angažovati akreditovane labaratorije, pravna lica, 
				naučne ustanove, institute ili stručna lica iz oblasti društvene 
				bezbednosti ili tehničke zaštite.
				*Službeni glasnik RS, broj 87/2018
				XI. КAZNENE ODREDBE
				Član 76.
				Novčanom kaznom od 500.000 do 
				2.000.000 dinara, kazniće se za prekršaj pravno lice za privatno 
				obezbeđenje ako:
				1) vrši policijske ili druge poslove 
				bezbednosti koje vrše organi državne uprave, odnosno ako vrši 
				poslove koji su u isključivoj nadležnosti državnih organa i 
				primenjuje operativne metode i sredstva, odnosno 
				operativno-tehnička sredstva i metode koje nadležni organi 
				primenjuju na osnovu posebnih propisa (član 2. st. 2. i 3);
				2) vrši poslove posredovanja u naplati 
				potraživanja (član 7);
				3) za poslove privatnog obezbeđenja 
				angažuje fizičko lice bez licence za vršenje poslova privatnog 
				obezbeđenja ili za vršenje poslova redarske službe angažuje 
				fizičko lice bez licence za vršenje poslova redarske službe (član 
				8);
				4) poslove privatnog obezbeđenja lica, 
				imovine i poslovanja vrši na način kojim se ometa rad državnih 
				organa i narušava spokojstvo građana (član 19);
				5) vrši poslove privatnog obezbeđenja, 
				a nema zaključen pisani ugovor sa pravnim ili fizičkim licem kome 
				pruža usluge ili zaključi ugovor kojim se ugovara manji nivo 
				usluga obezbeđenja od onih koji su predviđeni aktom o proceni 
				rizika (član 20. st. 1. i 4);
				6) vrši poslove privatnog obezbeđenja, 
				a ne sačini plan obezbeđenja ili ako plan obezbeđenja ne sadrži i 
				plan sistema tehničke zaštite, kada se korisniku pružaju usluge 
				tehničke zaštite (član 20. st. 7–10);
				7) poslove fizičke zaštite vrši van 
				štićenog objekta ili granice štićenog prostora (član 21. stav 
				2);
				8) poseduje vatreno oružje koje po 
				vrsti i broju ne odgovara dozvoljenim vrstama i broju oružja i 
				municije (član 24);
				9) tehnička sredstva koja se koriste u 
				obavljanju poslova privatnog obezbeđenja koristi na način kojim se 
				narušava privatnost drugih (član 31. stav 2);
				10) pri vršenju poslova zaštite objekta 
				ili prostora koji se koriste za javnu upotrebu koristi uređaje 
				za snimanje slike, a na vidljivom mestu ne istakne obaveštenje da 
				je objekat ili prostor zaštićen video obezbeđenjem ili ako ne 
				arhivira snimke ili arhivirane snimke, na zahtev, ne stavi na 
				uvid ovlašćenom policijskom službeniku (član 32. stav 1);
				11) podatke sa arhiviranih snimaka ne 
				koristi u svrhu za koju su prikupljeni ili ako ih ustupi trećim 
				licima ili javno objavi (član 32. st. 2. i 3);
				12) izvrši planiranje sistema tehničke 
				zaštite bez procene rizika, kada je ona po zakonu obavezna (član 
				34);
				13) za poslove pratnje i obezbeđenja 
				transporta i prenosa novca, vrednosnih i drugih pošiljaka, 
				koriste specijalna vozila za transport koja ne ispunjavaju 
				propisane uslove (član 36);
				14) pri obavljanju poslova pratnje i 
				obezbeđenja transporta i prenosa novca, vrednosnih i drugih 
				pošiljaka, posadu specijalnog vozila ne sačinjavaju najmanje dva 
				službenika obezbeđenja ili ako su službenici obezbeđenja iz 
				različitih pravnih lica ili ako svim članovima posade ne 
				obezbedi propisanu vrstu vatrenog oružja i drugu opremu u skladu 
				sa ovim zakonom (član 37);
				15) vrši poslove obezbeđenja prenošenja 
				novca i vrednosnih pošiljki pešice, a ne koristi sisteme za 
				elektrohemijsku zaštitu vrednosti i kofer u skladu sa ovim 
				zakonom (član 38);
				16) za prenošenje novca i vrednosnih 
				pošiljki pešice ne angažuje najmanje jednog službenika obezbeđenja 
				ili ako službeniku obezbeđenja ne omogući uređaj za komunikaciju 
				sa kontrolnim centrom (član 39);
				17) organizuje poslove održavanja reda, 
				odnosno redarsku službu sa nošenjem oružja (član 40. stav 3);
				18) kontrolni centar nema organizovano 
				dežurstvo najmanje jednog operatera tokom 24 časa ili patrolni 
				tim za intervenciju tokom 24 časa od najmanje dva službenika 
				obezbeđenja ili pisane procedure za obavljanje poslova za svaki 
				štićeni objekat (član 44. stav 4);
				19) prilikom vršenja poslova privatnog 
				obezbeđenja službenici obezbeđenja ne nose uniformu (član 60. stav 
				1);
				20) koristi uniformu i znak (logo) 
				privatnog obezbeđenja, koji se, po izgledu i boji, jasno ne 
				razlikuju od uniformi i oznaka na vozilima službenika policije, 
				vojske, carine ili uniforme i oznake bilo kog drugog državnog 
				organa (član 61);
				21) ne podnese zahtev za izdavanje 
				legitimacije službeniku obezbeđenja koji ispunjava uslove za 
				izdavanje legitimacije (član 63. stav 1);
				22) oznaka pripadnosti, znak (logo) i 
				natpis „Obezbeđenje”, odnosno „Security” nisu istaknute na vidnom 
				delu uniforme i opreme službenika obezbeđenja (član 63. stav 5);
				23) ne vrati Ministarstvu legitimaciju 
				službenika obezbeđenja (član 63. stav 8);
				24) koristi vozila koja su opremljena 
				specijalnom zvučnom i svetlosnom signalizacijom (član 65. stav 
				1);
				25) podatke koji su prikupljeni u 
				vršenju poslova privatnog obezbeđenja koristi suprotno od svrhe za 
				koju su prikupljeni ili ih ustupi trećim licima ili ih javno 
				objavi (član 68. stav 1);
				26) podatke iz zbirke podataka, koja 
				je uspostavljena ugovorom, ili na osnovu pristanka u pisanom 
				obliku, u slučaju ispunjenja ili raskida ugovora, odnosno 
				povlačenja pristanka u pisanom obliku, ne preda korisniku ili ih 
				ne briše u roku od 15 dana od dana raskida ugovora, odnosno 
				povlačenja pristanka, odnosno ako, u roku od osam dana, ne uništi 
				druge podatke koji nisu od značaja ili koje korisnik odbije da 
				preuzme (član 68. stav 3);
				27) kao tajnu, u skladu sa zakonom i 
				drugim propisima kojima se uređuje tajnost podataka, ne čuva sve 
				podatke koje sazna u vršenju poslova (član 69. stav 1);
				28) ovlašćenom policijskom službeniku 
				ne omogući vršenje nadzora ili ne stavi na raspolaganje 
				odgovarajuću dokumentaciju ili ne pruži sve potrebne podatke i 
				obaveštenja (član 71. stav 4).
				Za radnje iz stava 1. tač. 1)–8) i 28) 
				ovog člana, pored novčane kazne, pravnom licu za privatno 
				obezbeđenje izriče se i zaštitna mera zabrane vršenja određenih 
				delatnosti u trajanju od šest meseci do tri godine.
				Za radnje iz stava 1. ovog člana 
				kazniće se za prekršaj odgovorno lice u pravnom licu novčanom 
				kaznom od 50.000 do 150.000 dinara.
				Odgovornom licu u pravnom licu, pored 
				novčane kazne, izriče se zaštitna mera zabrane odgovornom licu 
				da vrši određene poslove, u trajanju od tri meseca do jedne 
				godine, za prekršaje iz stava 1. tač. 1)–8) i 28) ovog člana.
				Za radnje iz stava 1. ovog člana, 
				kazniće se za prekršaj i preduzetnik za privatno obezbeđenje 
				novčanom kaznom od 250.000 do 500.000 dinara.
				Za radnje iz stava 1. tač. 1)–8) i 28) 
				ovog člana, pored novčane kazne, preduzetniku za privatno 
				obezbeđenje izriče se i zaštitna mera zabrane vršenja određenih 
				delatnosti u trajanju od šest meseci do tri godine.
				*Službeni glasnik RS, broj 87/2018
				Član 77.
				Novčanom kaznom od 100.000 do 
				1.000.000 dinara, kazniće se za prekršaj pravno lice za privatno 
				obezbeđenje ako:
				1) u roku od osam dana ne obavesti 
				nadležnu policijsku upravu o prestanku rada ili gašenju (član 
				18);
				2) u roku od 8 dana od nastale promene 
				mesno nadležnoj policijskoj upravi ne dostavi obaveštenje o 
				zaključenju, aneksu ili raskidu ugovora (član 20. stav 11);
				3) službeniku obezbeđenja koji vrši 
				poslove privatnog obezbeđenja sa oružjem ne izda nalog za nošenje 
				oružja (član 26. stav 1);
				4) poslove privatnog obezbeđenja vrši 
				sa oružjem, a najmanje jedanput godišnje ne izvrši vežbovno gađanje 
				za službenike obezbeđenja koji rade na poslovima obezbeđenja sa 
				oružjem (član 28);
				5) upotrebljava tehnička sredstva koja, 
				u pogledu kvaliteta, sigurnosti i garancija, ne ispunjavaju 
				zakonske norme i tehničke standarde koji važe u Republici Srbiji 
				ili ako ih ne održava u ispravnom i funkcionalnom stanju (član 
				35);
				6) za vršenje poslova održavanja reda, 
				odnosno redarske službe na javnom skupu angažuje više od 10 
				službenika obezbeđenja ili redara, a ne sačini plan obezbeđenja 
				(član 41. stav 1); 
				7) organizuje vršenje poslova redarske 
				službe tokom kojih službenici obezbeđenja nisu u uniformi ili ako 
				službenici obezbeđenja i redari nisu opremljeni jednoobraznim 
				jaknama ili prslucima sa svetloodbojnim trakama i utvrđenim 
				natpisima (član 42. st. 1. i 2);
				8) Кontrolni centar ne vodi propisanu 
				evidenciju (član 44. stav 6);
				9) u roku od 48 časova ne dostavi 
				policijskoj upravi izveštaj o upotrebi sredstava prinude sa 
				mišljenjem (član 56. stav 4);
				10) u propisanom roku ne podnese 
				zahtev za izdavanje legitimacije službeniku obezbeđenja koji 
				ispunjava uslove za izdavanje legitimacije (član 63. stav 1);
				11) u propisanom roku ne vrati 
				Ministarstvu legitimaciju službenika obezbeđenja (član 63. stav 
				8);
				12) propisane evidencije ne vodi i ne 
				čuva ili ih vodi i čuva na način koji nije propisan (član 67);
				Za radnje iz stava 1. ovog člana, 
				kazniće se za prekršaj i odgovorno lice u pravnom licu za 
				privatno obezbeđenje novčanom kaznom od 25.000 do 80.000 dinara.
				Za radnje iz stava 1. ovog člana, 
				kazniće se za prekršaj i preduzetnik za privatno obezbeđenje 
				novčanom kaznom od 50.000 do 250.000 dinara.
				*Službeni glasnik RS, broj 87/2018
				Član 78.
				Novčanom kaznom od 500.000 do 
				2.000.000 dinara i zaštitnom merom zabrane pravnom licu da vrši 
				određene delatnosti u trajanju od šest meseci do tri godine, 
				kazniće se za prekršaj pravno lice ako:
				1) vrši delatnost privatnog obezbeđenja 
				bez licence (član 8. stav 1);
				2) za vršenje poslova privatnog 
				obezbeđenja angažuje pravno lice, preduzetnika ili fizičko lice 
				bez licence za vršenje poslova privatnog obezbeđenja (član 8. stav 
				1);
				3) za poslove redarske službe angažuje 
				fizička lica bez licence za vršenje poslova redarske službe (član 
				8. stav 2).
				Odgovorno lice u pravnom licu kazniće 
				se novčanom kaznom od 50.000 do 150.000 dinara i zaštitnom merom 
				zabrane odgovornom licu da vrši određene poslove u trajanju od 
				tri meseca do jedne godine, za prekršaje iz stava 1. ovog člana.
				Za radnje iz stava 1. ovog člana, 
				kazniće se za prekršaj i preduzetnik novčanom kaznom od 250.000 
				do 500.000 dinara i zaštitnom merom zabrane vršenja određenih 
				delatnosti u trajanju od šest meseci do tri godine.
				Novčanom kaznom u iznosu od 50.000 do 
				150.000 dinara i zaštitnom merom zabrane vršenja određenih 
				delatnosti u trajanju od tri meseca do godinu dana, kazniće se za 
				prekršaj fizičko lice koje vrši poslove privatnog obezbeđenja bez 
				licence ili redarsku službu bez licence (član 8).
				*Službeni glasnik RS, broj 87/2018
				Član 79.
				Novčanom kaznom od 10.000 do 80.000 
				dinara, kazniće se za prekršaj službenik obezbeđenja ako:
				1) poslove privatnog obezbeđenja lica, 
				imovine i poslovanja vrši na način kojim se ometa rad državnih 
				organa i narušava spokojstvo građana (član 19);
				2) samostalno pruža usluge privatnog 
				obezbeđenja pravnom ili fizičkom licu, a nije zaposlen niti po 
				ugovoru angažovan u pravnom licu ili kod preduzetnika za 
				privatno obezbeđenje niti je registrovan kao preduzetnik (član 
				20. stav 1);
				3) vrši poslove fizičke zaštite lica u 
				građanskom odelu, a oružje ne nosi na propisan način (član 22. 
				stav 2);
				4) u vršenju poslova fizičke zaštite 
				lica, imovine i poslovanja, izuzev u slučajevima iz člana 25. 
				stav 2. ovog zakona, oružje i municiju nosi van štićenog objekta 
				ili prostora (član 25. stav 1);
				5) nosi oružje, a kod sebe nema nalog 
				za nošenje službenog oružja ili na zahtev ovlašćenog lica 
				Ministarstva ne da na uvid oružje i nalog ili ako za vreme 
				vršenja posla nosi lično oružje (član 26. st. 2. i 3);
				6) van štićenog objekta ne postupi po 
				naređenju policijskog službenika, osim u slučajevima kada bi tim 
				postupanjem izvršio krivično delo (član 27);
				7) redarsku službu vrši sa oružjem 
				(član 40. stav 3);
				8) tokom vršenja posla u redarskoj 
				službi reguliše saobraćaj van granice štićenog prostora (član 
				42. stav 3);
				9) u patrolnom timu ne interveniše u 
				skladu sa pisanim procedurama ili ne utvrdi razloge aktiviranja 
				alarma, ili ako se kreće ulicama i putnim pravcima koji nisu 
				utvrđeni pisanim procedurama, osim u slučajevima više sile, ili 
				ako kao vođa tima ili operater kontrolnog centra o vršenju 
				krivičnog dela ili prekršaja sa elementima nasilja ne obavesti 
				policiju, odnosno druge javne službe kada postoji potreba za 
				njihovim angažovanjem (član 44. st. 7–9);
				10) vrši radnje na koje nije ovlašćen 
				(član 46);
				11) vrši pregled lica koje nije istog 
				pola, izuzev kada je neophodan hitan pregled lica radi oduzimanja 
				oružja ili predmeta podobnih za napad ili samopovređivanje (član 
				49. stav 4);
				12) ne sačini potvrdu o privremeno 
				oduzetim predmetima ili ne čuva privremeno oduzete predmete ili 
				ih ne vrati licu koje napušta štićeni objekat ili ih ne preda 
				policijskim službenicima (član 49. st. 7–10);
				13) o privremenom zadržavanju lica 
				odmah ne obavesti policiju (član 50. stav 2);
				14) sredstva za vezivanje upotrebi na 
				način koji nije propisan (član 51. stav 2);
				15) ne prestane sa upotrebom fizičke 
				snage nakon prestanka napada ili otpora lica (član 52. stav 5);
				16) ne prestane sa upotrebom gasnog 
				spreja nakon prestanka napada ili aktivnog otpora lica ili ne 
				obezbedi pružanje adekvatne medicinske pomoći licu nakon upotrebe 
				gasnog spreja ili ako ova sredstva upotrebljava na način koji 
				nije propisan (član 53. st. 3–5);
				17) za vršenje poslova koristi pse koji 
				nisu dresirani za vršenje privatnog obezbeđenja ili ako ih ne vodi 
				vodič psa ili ako se prilikom upotrebe psa izaziva uznemirenost 
				građana (član 54);
				18) ne pruži prvu pomoć licu koje je 
				povređeno upotrebom sredstava prinude ili odmah ne obavesti 
				lekarsku službu ili ako o upotrebi sredstava prinude odmah ne 
				obavesti policiju, ili ako izveštaj o upotrebi sredstava 
				prinude, u roku od 12 časova, ne dostavi odgovornom licu u 
				pravnom licu ili kod preduzetnika za privatno obezbeđenje (član 
				56. st. 1–3);
				19) uniformu nosi na način koji nije 
				propisan (član 60. st. 1. i 2);
				20) prilikom vršenja poslova obezbeđenja 
				i primene ovlašćenja kod sebe nema legitimaciju, ili ako je ne da 
				na uvid ovlašćenom policijskom službeniku ili građaninu prema 
				kome primenjuje ovlašćenje, na njihov zahtev (član 63. st. 4. i 6);
				21) po prestanku radnog odnosa, 
				angažovanja ili raspoređivanja na drugo radno mesto bez primene 
				ovlašćenja na zahtev pravnog lica ili preduzetnika, ne vrati 
				legitimaciju (član 63. stav 9);
				22) kao tajnu, u skladu sa zakonom i 
				drugim propisima kojima se uređuje tajnost podataka, ne čuva sve 
				podatke za koje sazna u vršenju poslova (član 69).
				Novčanom kaznom od 5.000 do 50.000 
				dinara, kazniće se za prekršaj redar za prekršaje iz stava 1. 
				tač. 1), 6), 7), 8), 10–13), 15) i 18) ovog člana.
				Za radnje iz stava 1. ovog člana, 
				službeniku obezbeđenja, pored novčane kazne, može se izreći 
				zaštitna mera zabrane vršenja određenih delatnosti u trajanju od 
				tri meseca do jedne godine.
				*Službeni glasnik RS, broj 87/2018
				Član 80.
				Novčanom kaznom od 500.000 do 
				2.000.000 dinara, kazniće se za prekršaj pravno lice koje 
				koristi usluge privatnog obezbeđenja ako:
				1) nema zaključen pisani ugovor sa 
				pravnim licem ili preduzetnikom za privatno obezbeđenje koje je 
				angažovalo da mu pruža te usluge (član 20. stav 1);
				2) ne prihvati da na vidljivom mestu 
				istakne obaveštenje da je objekat ili prostor koji se koristi za 
				javnu upotrebu, zaštićen video obezbeđenjem ili ako arhivirane 
				snimke ne čuva najmanje 30 dana ili ako ih, na zahtev, ne stavi 
				na uvid ovlašćenom policijskom službeniku (član 32. stav 1);
				Za radnje iz stava 1. ovog člana, 
				kazniće se za prekršaj i odgovorno lice u pravnom licu novčanom 
				kaznom u iznosu od 50.000 do 150.000 dinara.
				Za radnje iz stava 1. ovog člana, 
				kazniće se za prekršaj preduzetnik koji koristi usluge privatnog 
				obezbeđenja novčanom kaznom od 250.000 do 500.000 dinara.
				Za radnje iz stava 1. ovog člana, 
				kazniće se za prekršaj fizičko lice koje koristi usluge 
				privatnog obezbeđenja novčanom kaznom od 50.000 do 150.000 
				dinara.
				*Službeni glasnik RS, broj 87/2018
				Član 81.
				Novčanom kaznom od 100.000 do 
				1.000.000 dinara, kazniće se za prekršaj pravno lice koje 
				koristi usluge privatnog obezbeđenja ako ne osigura održavanje i 
				servisiranje tehničkih sredstava u skladu sa ovim zakonom i 
				ugovorom (član 35. stav 2).
				Za radnju iz stava 1. ovog člana, 
				kazniće se za prekršaj i odgovorno lice u pravnom licu koji 
				koriste usluge privatnog obezbeđenja novčanom kaznom od 25.000 do 
				80.000 dinara.
				Za radnju iz stava 1. ovog člana, 
				kazniće se za prekršaj preduzetnik koji koristi usluge privatnog 
				obezbeđenja novčanom kaznom od 50.000 do 250.000 dinara.
				Za radnju iz stava 1. ovog člana, 
				kazniće se za prekršaj fizičko lice koje koristi usluge 
				privatnog obezbeđenja novčanom kaznom od 25.000 do 80.000 dinara.
				*Službeni glasnik RS, broj 87/2018
				Član 82.
				Novčanom kaznom od 100.000 do 
				1.000.000 dinara, kazniće se za prekršaj organizator skupa ako:
				1) za poslove redarske službe angažuje 
				fizička lica bez licence za vršenje poslova redarske službe (član 
				8. stav 2);
				2) organizuje poslove održavanja reda, 
				odnosno redarsku službu sa nošenjem oružja (član 40. stav 3);
				3) za vršenje poslova održavanja reda, 
				odnosno redarske službe na javnom skupu angažuje više od 10 
				redara, a ne sačini plan obezbeđenja ili ako plan obezbeđenja sa 
				prijavom ne dostavi Ministarstvu (član 41);
				4) organizuje vršenje poslova redarske 
				službe tokom koga redari nisu opremljeni jednoobraznim jaknama 
				ili prslucima sa svetloodbojnim trakama i utvrđenim natpisima 
				(član 42. st. 1. i 2);
				Za radnje iz stava 1. ovog člana, 
				kazniće se za prekršaj i vođa okupljanja i odgovorno lice redarske 
				službe novčanom kaznom od 25.000 do 50.000 dinara.
				*Službeni glasnik RS, broj 87/2018
				Član 83.
				Novčanom kaznom od 500.000 do 
				2.000.000 dinara, kazniće se za prekršaj pravno lice koje obavlja 
				samozaštitnu delatnost, ako:
				1) za obavljanje samozaštitne delatnosti 
				nije dobilo odgovarajuću licencu (član 45. stav 1);
				2) obavlja poslove procene rizika u 
				zaštiti lica, imovine i poslovanja i tehničke zaštite suprotno 
				odredbama ovog zakona (član 45. stav 3);
				3) vrši transport novca, vrednosnih i 
				drugih pošiljki za sopstvene potrebe, a nije dobilo odgovarajuću 
				licencu (član 45. stav 4);
				4) pruža usluge obezbeđenja drugima 
				(član 45. stav 5).
				Za radnje iz stava 1. ovog člana, 
				kazniće se za prekršaj i odgovorno lice u pravnom licu novčanom 
				kaznom u iznosu od 50.000 do 150.000 dinara.
				Za radnje iz stava 1. ovog člana, 
				kazniće se za prekršaj preduzetnik koji organizuje samozaštitnu 
				delatnost, novčanom kaznom od 250.000 do 500.000 dinara.
				*Službeni glasnik RS, broj 87/2018
				Član 84.
				Novčanom kaznom od 500.000 do 
				2.000.000 dinara, kazniće se za prekršaj privredno društvo i 
				školska ustanova koja sprovodi obuku fizičkih lica za vršenje 
				poslova privatnog obezbeđenja, ako:
				1) obuku sprovodi bez dobijenog 
				ovlašćenja Ministarstva (član 13. stav 1);
				2) sprovodi obuku fizičkih lica za 
				vršenje poslova privatnog obezbeđenja, a ne ispunjava ili prestane 
				da ispunjava materijalne, tehničke, stručne i kadrovske uslove za 
				obavljanje poslova obuke (član 13. stav 1);
				3) sprovodi obuku za vršenje poslova 
				privatnog obezbeđenja van prostora za koji je dobijeno ovlašćenje 
				ili sprovodi obuku na način koji je suprotan programu i planu 
				obuke ili izda potvrdu o završenoj obuci polaznicima obuke, koji 
				je nisu pohađali u skladu sa programom i planom obuke (član 13. 
				stav 6);
				4) ne dostavi obaveštenje Ministarstvu 
				o početku ciklusa obuke (član 13. stav 7);
				5) propisane evidencije ne vodi i ne 
				čuva ih ili ih vodi i čuva na način koji nije propisan (član 
				67a).
				Za radnje iz stava 1. ovog člana 
				kazniće se za prekršaj odgovorno lice u pravnom licu novčanom 
				kaznom u iznosu od 50.000 do 150.000 dinara.
				Za radnje iz stava 1. ovog člana 
				kazniće se za prekršaj preduzetnik koji je ovlašćen da sprovodi 
				obuku fizičkih lica za vršenje poslova privatnog obezbeđenja 
				novčanom kaznom od 250.000 do 500.000 dinara.
				Za radnju iz stava 1. tačka 5) ovog 
				člana, kazniće se za prekršaj i fizičko lice – predavač novčanom 
				kaznom u iznosu od 50.000 do 150.000 dinara.
				*Službeni glasnik RS, broj 87/2018
				XII. PRELAZNE I ZAVRŠNE ODREDBE
				Član 85.
				Propisi za izvršavanje ovog zakona doneće se u roku od šest meseci od dana stupanja na snagu ovog zakona.
				Član 86.
				Pravna lica i preduzetnici koji na dan stupanja na snagu ovog zakona obavljaju delatnost privatnog obezbeđenja uskladiće svoj rad sa odredbama ovog zakona 
				do 1. januara 2017. godine*, osim za odredbe iz člana 24. stav 1. i člana 38. ovog zakona, za koje je rok za usklađivanje sa odredbama ovog zakona tri godine.
				*Službeni glasnik RS, broj 42/2015
				
				Član 87.
				Pravno lice i preduzetnik sa Licencom za vršenje poslova obezbeđenja transporta i prenosa novca i vrednosnih pošiljki dužni su da, u roku od 18 meseci od dana stupanja na snagu ovog zakona, pribave specijalizovano vozilo za transport koje ispunjava uslove iz člana 36. tač. 1)–5) ovog zakona, odnosno da u roku od tri godine od dana stupanja na snagu ovog zakona pribave vozilo koje ispunjava i uslove iz člana 36. tač. 6) i 7) ovog zakona.
				Član 88.
				Fizička lica koja su u vreme stupanja na snagu ovog zakona zaposlena kod pravnih lica koja vrše poslove privatnog obezbeđenja u neprekidnom trajanju od najmanje pet godina mogu nastaviti rad, a zahtev za minimalnim stručnim obrazovanjem moraju ispuniti u roku od tri godine od dana stupanja na snagu ovog zakona. 
				Ostale uslove propisane ovim zakonom lica koja na dan stupanja na snagu ovog zakona vrše poslove obezbeđenja moraju ispuniti do 1. januara 2017. godine.
				*Službeni glasnik RS, broj 42/2015
				Član 89.
				Pravno lice za privatno obezbeđenje, koje na dan stupanja na snagu ovog zakona poseduje oružje u broju većem od polovine zaposlenih službenika obezbeđenja sa oružjem, dužno je da to oružje i pripadajuću municiju preda (deponuje) Ministarstvu, u roku od 60 dana od dana stupanja na snagu ovog zakona.
				Predato oružje i municija mogu se preuzeti u roku od godinu dana od dana stupanja na snagu ovog zakona, ako pravno lice za privatno obezbeđenje poveća broj zaposlenih kojima je potrebno obezbediti oružje, saglasno članu 24. stav 2. ovog zakona, a mogu se i otuđiti, neposredno ili posredstvom privrednog subjekta ovlašćenog za promet oružja i municije, u roku od godinu dana od dana stupanja na snagu ovog zakona.
				O broju i vrsti predatog oružja iz stava 1. ovog člana, Ministarstvo pravnom licu donosi rešenje.
				Ako se oružje ne otuđi ili ne preuzme u rokovima iz stava 2. ovog člana postaje svojina Republike Srbije.
				Član 90.
				Danom stupanja na snagu ovog zakona prestaju da važe odredbe člana 17. stav 2. tačka 1) i člana 18. Zakona o oružju i municiji („Službeni glasnik RS”, br. 9/92, 53/93, 67/93, 48/94, 44/98, 39/03, 85/05 – dr. zakon, 101/05 – dr. zakon i 27/11 – US) i člana 8. st. 2. i 3, člana 8b i člana 21. stav 1. tačka 5) Zakona o sprečavanju nasilja i nedoličnog ponašanja na sportskim priredbama („Službeni glasnik RS”, br. 67/03, 101/05, 90/07, 72/09 – dr. zakon i 111/09).
				Član 91.
				Ovaj zakon stupa na snagu osmog dana od dana objavljivanja u „Službenom glasniku Republike Srbije”.
				ODREDBE КOJE NISU UNETE U „PREČIŠĆEN TEКST“ 
				ZAКONA
				Zakon o izmenama i dopunama Zakona o privatnom 
				obezbeđenju: „Službeni glasnik RS“, broj 87/2018-31
				Član 48.
				Podzakonski akti utvrđeni 
				ovim zakonom doneće se u roku od 12 meseci od dana njegovog 
				stupanja na snagu.
				Propisi doneti na osnovu 
				Zakona o privatnom obezbeđenju („Službeni glasnik RS”, br. 104/13 
				i 42/15) ostaju na snazi do donošenja propisa kojim se stavljaju 
				van snage, ako nisu u suprotnosti sa odredbama ovog zakona.
				Član 49.
				Svi postupci započeti do 
				stupanja na snagu ovog zakona okončaće se primenom propisa prema 
				kojima su započeti.
				Stručni ispit položen pre 
				stupanja na snagu ovog zakona ostaje da važi.
				Licence izdate pre stupanja na 
				snagu ovog zakona ostaju da važe do isteka roka na koji su 
				izdate.
				Ovlašćenja za sprovođenje 
				stručne obuke koja su izdata na osnovu Zakona o privatnom 
				obezbeđenju („Službeni glasnik RS”, br. 104/13 i 42/15) važe šest 
				meseci od dana stupanja na snagu ovog zakona. Za izdavanje novog 
				ovlašćenja za sprovođenje stručne obuke podnosi se zahtev sa 
				potrebnim dokazima u skladu sa ovim zakonom. Od naplate takse za 
				izdavanje prvog ovlašćenja za sprovođenje stručne obuke u skladu sa 
				ovim zakonom, oslobađaju se samo privredna društva, pravna lica 
				i školske ustanove koji su prilikom izdavanja prethodnog 
				ovlašćenja platili taksu u iznosu predviđenom tarifnim brojem 43a 
				zakona kojim se uređuju administrativne takse.
				Pravna lica i preduzetnici za 
				privatno obezbeđenje dužni su da, u roku od šest meseci od dana 
				stupanja na snagu ovog zakona, obezbede poslovni prostor u skladu 
				sa ovim zakonom.
				Pravna lica i preduzetnici za 
				privatno obezbeđenje čija vozila su opremljena belim rotacionim 
				ili trepćućim svetlima dužni su da boju svetla usklade sa 
				odredbom člana 32. ovog zakona, u roku od 12 meseci od dana 
				stupanja na snagu ovog zakona.
				Član 50.
				Ovaj zakon stupa na snagu 
				osmog dana od dana objavljivanja u „Službenom glasniku Republike 
				Srbije”.
				
				
	

