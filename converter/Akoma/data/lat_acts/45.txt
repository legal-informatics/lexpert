



Redakcijski prečišćen tekst


ZAКON 
o nacionalnim savetima nacionalnih manjina 
“Službeni glasnik RS”, br. 72 od 3. septembra 2009, 20 od 21. 
februara 2014 - US, 55 od 23. maja 2014, 47 od 20. juna 2018.
I. OSNOVNE ODREDBE 
Član 1.
Ovim zakonom uređuju se pravni položaj i 
ovlašćenja nacionalnih saveta nacionalnih manjina (u 
daljem tekstu: nacionalni saveti) u oblasti kulture, obrazovanja, obaveštavanja i 
službene upotrebe jezika i pisma, postupak izbora nacionalnih saveta, njihovo 
finansiranje i druga pitanja od značaja za rad nacionalnih saveta.
Svi pojmovi koji se koriste u ovom zakonu u 
muškom rodu obuhvataju iste pojmove i u ženskom rodu, u skladu sa zakonom.
*Službeni glasnik RS, broj 47/2018
Član 1a
Nacionalni savet je organizacija kojoj se zakonom 
poveravaju određena javna ovlašćenja da učestvuje u odlučivanju ili da samostalno 
odlučuje o pojedinim pitanjima iz oblasti kulture, obrazovanja, obaveštavanja i 
službene upotrebe jezika i pisma u cilju ostvarivanja kolektivnih prava nacionalne 
manjine na samoupravu u tim oblastima.
Pripadnici nacionalne manjine mogu izabrati samo jedan 
nacionalni savet.
*Službeni glasnik RS, broj 47/2018
Član 1b
Član nacionalnog saveta dužan je da učestvuje u radu 
nacionalnog saveta.
Statutom nacionalnog saveta bliže se uređuju prava i 
obaveze člana nacionalnog saveta, u skladu sa zakonom.
*Službeni glasnik RS, broj 47/2018
Član 2.
Radi ostvarivanja prava na samoupravu u kulturi, obrazovanju, obaveštavanju i 
službenoj upotrebi jezika i pisma, pripadnici nacionalnih manjina u Republici 
Srbiji mogu da izaberu svoje nacionalne savete. 
Nacionalni savet predstavlja nacionalnu manjinu u oblasti obrazovanja, kulture, 
obaveštavanja na jeziku nacionalne manjine i službene upotrebe jezika i pisma, 
učestvuje u procesu odlučivanja ili odlučuje o pitanjima iz tih oblasti
.
Nacionalni savet može da osniva ustanove, privredna 
društva i druge organizacije u oblastima iz stava 2. ovog člana, u skladu sa 
posebnim zakonima.
*Službeni glasnik RS, broj 47/2018
Član 2a
Naziv nacionalnog saveta ispisuje se na srpskom jeziku 
i ćiriličkom pismu.
Naziv nacionalnog saveta, ako je to predviđeno 
statutom, može biti i na jeziku i pismu nacionalne manjine.
Naziv iz stava 2. ovog člana upisuje se u Registar 
nacionalnih saveta paralelno sa nazivom na srpskom jeziku i ćiriličkom pismu.
*Službeni glasnik RS, broj 47/2018
Član 3.
Nacionalni savet upisuje se u Registar nacionalnih 
saveta (u daljem tekstu: Registar) koji vodi ministarstvo u čijem delokrugu su 
poslovi ljudskih i manjinskih prava (u daljem tekstu: Ministarstvo).
Nacionalni savet upisuje se u Registar na osnovu 
prijave za upis, koju predsednik nacionalnog saveta podnosi Ministarstvu u roku 
od pet dana od kada je prvi saziv nacionalnog saveta izabrao predsednika 
nacionalnog saveta.
Uz prijavu za upis podnosi se zapisnik sa sednice na 
kojoj je konstituisan prvi saziv nacionalnog saveta, dva primerka statuta 
nacionalnog saveta i odluka o izboru predsednika nacionalnog saveta.
Nacionalni savet stiče svojstvo pravnog lica upisom u 
Registar.
Podaci koji su upisani u Registar su javni.
Način upisa u Registar, način upisa promene podataka 
koji su upisani u Registar, način vođenja Registra i sadržinu i izgled prijave za 
upis propisuje ministar nadležan za poslove ljudskih i manjinskih prava (u daljem 
tekstu: ministar).
*Službeni glasnik RS, broj 55/2014
Član 4.
Rešenje kojim se odlučuje o prijavi za upis u Registar 
donosi se u roku od 30 dana od prijema uredne prijave.
Rešenje kojim se odlučuje o prijavi za upis u Registar 
je konačno i protiv njega se može pokrenuti upravni spor.
Nacionalni savet upisuje se u Registar istog dana kada 
se donese rešenje o upisu u Registar.
U Registar se upisuje: naziv i sedište 
nacionalnog saveta; ime i prezime, prebivalište i jedinstveni matični broj 
predsednika nacionalnog saveta; datum donošenja statuta i datum izmena i dopuna 
statuta; broj i datum rešenja o upisu ili 
brisanju i broj i datum rešenja o promeni 
podataka u Registru.
Uz rešenje o upisu nacionalnom savetu dostavlja se jedan 
primerak statuta koji Ministarstvo overava svojim pečatom i potpisom ovlašćenog 
državnog službenika, čime se potvrđuje njegova istovetnost sa primerkom statuta 
koji se čuva u Ministarstvu.
*Službeni glasnik RS, broj 55/2014
**Službeni glasnik RS, broj 47/2018
Član 4a
Nacionalni savet dužan je da podnese prijavu za upis 
promena podataka koji su upisani u Registar u roku od deset dana od promene.
Uz prijavu za upis promene podataka dostavlja se i 
dokaz o promeni, a uz prijavu za upis izmene i dopune statuta dostavljaju se 
zapisnik sa sednice na kojoj su izmene i dopune statuta usvojene i dva primerka 
odluke o izmenama i dopunama statuta.
Rešenje kojim se odlučuje o prijavi za upis promena 
podataka je konačno i protiv njega se može pokrenuti upravni spor.
*Službeni glasnik RS, broj 55/2014
Član 4b
Nacionalni savet briše se iz Registra:
1) ako bude raspušten zbog obustavljanja postupka izbora 
nacionalnog saveta;
2) ako bude raspušten zbog toga što je broj 
njegovih članova smanjen ispod polovine, jer 
na izbornim listama nema kandidata za koje podnosioci izbornih lista nisu dobili 
mandat.
Brisanjem iz Registra nacionalni savet gubi svojstvo 
pravnog lica.
Nacionalni savet briše se iz Registra istog dana kada 
Ministarstvo donese rešenje o brisanju iz registra.
Rešenje o brisanju iz Registra je konačno i protiv njega 
se može pokrenuti upravni spor.
Nacionalna manjina čiji je nacionalni savet brisan iz 
Registra ima pravo da bira novi nacionalni savet, na dan kada se održavaju 
izbori za članove svih nacionalnih saveta.
*Službeni glasnik RS, broj 55/2014
**Službeni glasnik RS, broj 47/2018
Član 4v
Ministarstvo dostavlja pokrajinskom organu uprave u 
čijem delokrugu su poslovi manjinskih prava rešenja o upisu u Registar, rešenja 
kojima se odlučuje o prijavi za upis promena u Registru i rešenja o brisanju iz 
Registra, za nacionalne savete koji imaju registrovano sedište na teritoriji 
Autonomne pokrajine Vojvodine.
*Službeni glasnik RS, broj 47/2018
Član 5.
Nacionalni savet može da stiče i otuđuje imovinu, a na 
osnovu odluke nadležnog organa može da bude i korisnik sredstava u javnoj 
svojini, u skladu sa zakonom.
Imovina nacionalnog saveta koristi se za ostvarivanje 
ovlašćenja predviđenih zakonom.
Imovina nacionalnog saveta ne može se prenositi 
njegovim članovima, članovima organa nacionalnog saveta ili sa njima povezanim 
licima.
Pod povezanim licima u smislu stava 3. ovog člana 
smatraju se lica koja su kao takva utvrđena zakonom kojim se uređuju privredna 
društva.
U slučaju brisanja nacionalnog saveta iz Registra, 
imovina nacionalnog saveta stečena sredstvima iz javnih prihoda postaje imovina 
Republike Srbije, a imovina stečena po osnovu donacija, raspoređuje se u skladu 
sa aktima nacionalnog saveta.
*Službeni glasnik RS, broj 47/2018
Član 6.
Nacionalni savet ima statut.
Drugi opšti akti nacionalnog saveta moraju biti u 
saglasnosti sa statutom. 
Odredbe drugog opšteg akta nacionalnog saveta koje su 
suprotne statutu, ništave su. 
Postupak pred Upravnim sudom za utvrđivanje ništavosti 
opšteg akta nacionalnog saveta koji nije u saglasnosti sa statutom mogu da 
pokrenu ministarstvo, pokrajinski organ uprave u čijem delokrugu su poslovi 
manjinskih prava, ustanove, privredna društva i druge organizacije čiji je 
osnivač nacionalni savet i najmanje jedna trećina članova nacionalnog saveta.
Statutom se uređuju: 
1) delatnost nacionalnog saveta; 
2) broj članova nacionalnog saveta, u skladu sa zakonom; 
3) sedište nacionalnog saveta; 
4) naziv, pečat i simbol nacionalnog saveta koji ne 
mogu biti identični nazivu, pečatu i simbolu drugog nacionalnog saveta koji je 
upisan, ili uredno prijavljen za upis u Registar, niti izazivati zabunu u pogledu 
nacionalnog saveta, njegovih ciljeva i ovlašćenja, ili u pogledu nacionalne manjine 
koju nacionalni savet predstavlja;
5) ovlašćenja, postupak izbora 
i razrešenja i mandat predsednika 
nacionalnog saveta;
5a) ovlašćenja, postupak izbora 
i razrešenja, broj članova i mandat 
izvršnog odbora;
6) ovlašćenja, postupak izbora 
i razrešenja, broj članova i mandat 
odbora i drugih radnih tela nacionalnog saveta;
7) priznanja i način njihove dodele, i
8) druga pitanja od značaja za rad nacionalnog saveta. 
Prvi saziv nacionalnog saveta dužan je da donese 
statut nacionalnog saveta u roku od deset dana od konstituisanja.
*Službeni glasnik RS, broj 55/2014
**Službeni glasnik RS, broj 47/2018
II. STATUSNA PITANJA NACIONALNOG SAVETA 
1. Unutrašnja organizacija nacionalnog saveta

*Službeni glasnik RS, broj 55/2014
Član 7.
Nacionalni savet ima predsednika, izvršni odbor, odbore za obrazovanje, 
kulturu, obaveštavanje i službenu upotrebu jezika i pisma. 
Brisan je raniji stav 2. (vidi član 5. Zakona - 55/2014-3).
Predsednik nacionalnog saveta:
1) predstavlja i zastupa nacionalni savet i odgovara za 
njegov rad;
2) stara se o zakonitom korišćenju i raspolaganju 
finansijskim sredstvima i imovinom saveta;
3) donosi pojedinačne akte za koje je ovlašćen 
zakonom, statutom ili opštim aktom saveta;
4) vrši i druge poslove utvrđene statutom i drugim 
aktima saveta.
Predsednik nacionalnog saveta bira se iz reda članova nacionalnog saveta. 

Brisan je raniji stav 5. (vidi član 5. Zakona - 55/2014-3).
Nacionalni savet bira predsednika i članove izvršnog 
odbora iz reda članova nacionalnog saveta, na predlog predsednika nacionalnog 
saveta.
Izvršni odbor:
1) neposredno izvršava i stara se o izvršavanju odluka 
i drugih akata nacionalnog saveta;
2) stara se o izvršavanju javnih ovlašćenja koja su 
poverena nacionalnom savetu;
3) vrši i druge poslove utvrđene zakonom, statutom i 
opštim aktima nacionalnog saveta.
Nacionalni savet može poveriti izvršnom odboru 
odlučivanje o pojedinim pitanjima u vezi sa 
vršenjem ovlašćenja nacionalnog saveta predviđenih ovim zakonom.
Odluke koje je tako doneo izvršni odbor podležu 
odobravanju na prvoj narednoj sednici nacionalnog saveta i odobrene su ako za njih 
glasa više od polovine članova nacionalnog saveta. Ako nacionalni savet ne 
odobri odluku izvršnog odbora, izvršnom odboru prestaje mandat, a odluka ostaje 
na snazi.
U odbore za obrazovanje, kulturu, obaveštavanje i 
službenu upotrebu jezika i pisma nacionalni savet može da izabere i stručnjake 
koji poseduju odgovarajuće znanje i iskustvo u oblasti za koju se odbori 
obrazuju, a koji ne moraju biti članovi nacionalnog saveta. Odbori daju stručna 
mišljenja, predloge i izrađuju analize za potrebe nacionalnog saveta.
*Službeni glasnik RS, broj 55/2014
**Službeni glasnik RS, broj 47/2018
Član 7a
Predsednik nacionalnog saveta i član izvršnog odbora 
ne može biti član rukovodećih organa političke stranke kao što su predsednik, 
predsedništvo, izvršni odbor i sl.
Predsednik nacionalnog saveta i član izvršnog odbora 
ne može biti izabrano ili postavljeno lice u državnom organu, pokrajinskom 
organu, odnosno organu jedinice lokalne samouprave koji u okvirima svojih 
nadležnosti odlučuje o pitanjima koja se tiču rada nacionalnih saveta. 
Izborom, odnosno postavljenjem iz st. 1. i 2. ovog 
člana, prestaje mandat predsednika nacionalnog saveta, odnosno članstvo u 
izvršnom odboru.
Prestanak mandata predsednika nacionalnog saveta, 
odnosno članstva u izvršnom odboru konstatuje nacionalni savet na prvoj narednoj 
sednici nakon prijema obaveštenja o nastupanju razloga iz stava 3. ovog člana.
*Službeni glasnik RS, broj 47/2018
Član 7b
Član nacionalnog saveta može zasnovati radni odnos u 
nacionalnom savetu, za vreme trajanja svog mandata.
Na radne odnose u nacionalnom savetu primenjuju se 
odredbe zakona kojim se uređuje rad.
*Službeni glasnik RS, broj 47/2018
Član 8.
Brisan je raniji stav 1. (vidi član 12. Zakona 
- 47/2018-17)
Nacionalni savet punovažno odlučuje na sednici na 
kojoj je prisutno više od polovine članova nacionalnog saveta.
Statut, finansijski plan i završni račun nacionalnog 
saveta su usvojeni ako za njih glasa više od polovine članova nacionalnog saveta.
Predsednik nacionalnog saveta i predsednik i članovi 
izvršnog odbora izabrani su ako za njih glasa više od polovine članova 
nacionalnog saveta.
Predsednik nacionalnog saveta i predsednik i članovi 
izvršnog odbora razrešavaju se ako za razrešenje glasa više od polovine članova 
nacionalnog saveta.
Ostale odluke nacionalni savet donosi većinom glasova 
prisutnih članova.
*Službeni glasnik RS, broj 55/2014
**Službeni glasnik RS, broj 47/2018
Član 8a
Rad nacionalnog saveta je javan.
Sve odluke i akti nacionalnog saveta objavljuju se 
najkasnije u roku od deset dana od dana stupanja na snagu, odnosno njihovog 
donošenja, na internet stranici nacionalnog saveta, koja se vodi dvojezično, na 
srpskom jeziku i na jeziku nacionalne manjine, ili na drugi način određen 
statutom (oglasnoj tabli, dnevnim novinama, ili na drugi pogodan način).
Prilikom objavljivanja odluka i akata iz stava 2. ovog 
člana vodi se računa da se ne povredi pravo na privatnost i pravo na zaštitu 
podataka o ličnosti, u skladu sa zakonom.
*Službeni glasnik RS, broj 47/2018
2. Broj članova nacionalnog saveta 
Član 9.
Nacionalni savet ima najmanje 15, a najviše 35 članova. 
U slučaju nacionalne manjine čiji je broj prema rezultatima poslednjeg popisa 
stanovništva manji od 10.000 lica , nacionalni savet broji 15 članova. 

U slučaju nacionalne manjine čiji je broj prema rezultatima poslednjeg popisa 
stanovništva veći od 10.000 ali manji od 20.000 lica, nacionalni savet broji 19 
članova. 
U slučaju nacionalne manjine čiji je broj prema rezultatima poslednjeg popisa 
stanovništva između 20.000 i 50.000 lica, nacionalni savet broji 23 člana. 

U slučaju nacionalne manjine čiji je broj prema rezultatima poslednjeg popisa 
stanovništva između 50.000 i 100.000 lica, nacionalni savet broji 29 članova. 

U slučaju nacionalne manjine čiji je broj prema rezultatima poslednjeg popisa 
stanovništva veći od 100.000 lica, nacionalni savet broji 35 članova. 

Brisani su raniji st. 7. i 8. (vidi član 7. Zakona - 55/2014-3).
*Službeni glasnik RS, broj 55/2014
Član 9a
Mandat nacionalnog saveta teče od konstituisanja 
nacionalnog saveta i traje do isteka četiri godine od konstituisanja.
Pre isteka vremena na koje je konstituisan, 
nacionalnom savetu mandat prestaje raspuštanjem.
Mandat nacionalnog saveta koji je konstituisan posle 
raspuštanja nacionalnog saveta traje do isteka mandata nacionalnog saveta koji je 
raspušten.
Nacionalni savet kome je istekao mandat vrši 
tekuće i neodložne poslove u vezi sa vršenjem 
ovlašćenja nacionalnog saveta predviđenih ovim zakonom do konstituisanja novog 
nacionalnog saveta.
*Službeni glasnik RS, broj 55/2014
**Službeni glasnik RS, broj 47/2018
III. OVLAŠĆENJA NACIONALNOG SAVETA
*Službeni glasnik RS, broj 47/2018
1. Opšta ovlašćenja
*Službeni glasnik RS, broj 47/2018
Član 10.
Nacionalni savet, u skladu sa zakonom i svojim statutom, preko svojih organa 
samostalno: 
1) donosi i menja statut nacionalnog saveta; 
2) donosi finansijski plan, finansijski izveštaj i završni račun; 

3) raspolaže sopstvenom imovinom; 
4) odlučuje o nazivu, simbolima i pečatu nacionalnog saveta;

5) utvrđuje predloge nacionalnih simbola, znamenja i praznika nacionalne 
manjine; 
6) osniva ustanove, udruženja, fondacije, privredna društva u oblastima 
kulture, obrazovanja, obaveštavanja i službene upotrebe jezika i pisma
; 

7) predlaže predstavnika nacionalne manjine u savetu za međunacionalne odnose 
u jedinici lokalne samouprave;
7a) predlaže Republici, autonomnoj pokrajini ili 
jedinici lokalne samouprave kao osnivaču ustanove, utvrđivanje ustanove od 
posebnog značaja iz čl. 11a i 17. ovog zakona;
7b) inicira odnosno predlaže Republici, autonomnoj 
pokrajini ili jedinici lokalne samouprave kao osnivaču ustanove, koja je, u 
skladu sa ovim zakonom, utvrđena za ustanovu od posebnog značaja za nacionalnu 
manjinu, prenos osnivačkih prava;
8) ustanovljava i dodeljuje priznanja; 
9) inicira donošenje i prati sprovođenje zakona i drugih propisa iz oblasti 
kulture, obrazovanja, obaveštavanja i službene upotrebe jezika i pisma; 

10) učestvuje u pripremi zakona i drugih propisa i 
inicira donošenje odnosno izmene i dopune zakona i drugih propisa kojima se 
uređuju Ustavom garantovana prava nacionalnih manjina u oblasti kulture, 
obrazovanja, obaveštavanja i službene upotrebe jezika i pisma;
11) inicira donošenje, odnosno izmene i dopune posebnih 
propisa i privremenih mera u oblastima u kojima se ostvaruje pravo na 
samoupravu, radi postizanja pune ravnopravnosti između pripadnika nacionalne 
manjine i građana koji pripadaju većini;
12) podnosi pritužbu Zaštitniku građana, pokrajinskom 
i lokalnom ombudsmanu i drugom nadležnom organu, kada proceni da je došlo do 
povrede ustavom i zakonom garantovanih prava i sloboda pripadnika nacionalnih 
manjina;
13) podnosi pritužbu iz tačke 12) ovog člana u ime 
pripadnika nacionalne manjine;
14) zauzima stavove, pokreće inicijative i preduzima mere u vezi sa svim 
pitanjima koja su neposredno povezana sa položajem, identitetom i pravima 
nacionalne manjine; 
15) odlučuje o drugim pitanjima koja su mu poverena zakonom
. 

*Službeni glasnik RS, broj 20/2014 (Odluka US)
**Službeni glasnik RS, broj 47/2018
2. Ovlašćenja u oblasti obrazovanja
*Službeni glasnik RS, broj 47/2018
Osnivačka prava
Član 11.
Nacionalni savet može, u skladu sa zakonom, osnivati ustanove vaspitanja, 
obrazovanja, učeničkog i studentskog standarda i vršiti prava i obaveze osnivača. 

Ustanove iz stava 1. ovog člana nacionalni savet osniva samostalno ili 
zajedno sa Republikom, autonomnom pokrajinom, jedinicom lokalne samouprave ili 
drugim pravnim licem u skladu sa zakonom. 
Republika, autonomna pokrajina i jedinica lokalne samouprave kao osnivači 
ustanova iz stava 1. ovog člana, koje su, u skladu 
sa ovim zakonom, utvrđene za ustanove od posebnog značaja za nacionalnu manjinu, mogu u celini ili delimično preneti osnivačka 
prava na nacionalni savet.
*Službeni glasnik RS, broj 47/2018
Ustanove od posebnog značaja za obrazovanje nacionalne 
manjine
*Službeni glasnik RS, broj 47/2018
Član 11a
Ustanova od posebnog značaja za obrazovanje nacionalne 
manjine je ustanova obrazovanja i vaspitanja čiji je osnivač Republika, autonomna 
pokrajina, jedinica lokalne samouprave ili nacionalni savet, u kojoj se 
tradicionalno ili u značajnoj meri ostvaruje Ustavom zagarantovano pravo 
pripadnika nacionalnih manjina na obrazovanje i vaspitanje na svom jeziku.
U ustanovi iz stava 1. ovog člana nacionalni savet 
učestvuje u upravljanju u skladu sa zakonom.
Ustanovom od posebnog značaja za obrazovanje nacionalne 
manjine može se proglasiti ustanova obrazovanja i vaspitanja u kojoj se nastava 
izvodi na jeziku nacionalne manjine.
Ustanovom iz stava 1. ovog člana može se proglasiti:
1) po jedna ustanova osnovnog i srednjeg obrazovanja i 
vaspitanja u kojoj se nastava izvodi na jeziku nacionalne manjine, odnosno i na 
jeziku nacionalne manjine, ukoliko je u lokalnoj samoupravi broj ustanova u 
kojima se nastava izvodi i na jeziku nacionalne manjine manji od četiri;
2) najviše 1/4 od ukupnog broja ustanova osnovnog i 
srednjeg obrazovanja i vaspitanja u kojima se nastava izvodi na jeziku nacionalne 
manjine, odnosno i na jeziku nacionalne manjine, ukoliko je u lokalnoj samoupravi 
broj ustanova u kojima se nastava izvodi i na jeziku nacionalne manjine veći od 
četiri;
3) osnovna škola u kojoj nastavu na jeziku nacionalne 
manjine pohađa najmanje 1/3 učenika i srednja škola u kojoj nastavu na jeziku 
nacionalne manjine pohađa najmanje 90 učenika, ukoliko u jedinici lokalne 
samouprave postoji ustanova određenog nivoa obrazovanja koja je proglašena za 
ustanovu od posebnog značaja za obrazovanje nacionalne manjine;
4) osnovna škola u jedinici lokalne samouprave u kojoj 
se zbog opadanja broja stanovnika usled negativnog prirodnog priraštaja i 
emigracije pripadnici nacionalnih manjina moraju posebno zaštititi garantovanjem 
dodatnih prava.
Odredbe ovog člana shodno se primenjuju i na ustanovu u 
kojoj se izučava jezik ili govor sa elementima nacionalne kulture, u slučaju 
nacionalne manjine na čijem jeziku se ne izvodi nastava.
*Službeni glasnik RS, broj 47/2018
Učešće u upravljanju ustanovama
Član 12.
U ustanovama predškolskog vaspitanja i obrazovanja, i osnovnog i srednjeg 
obrazovanja i vaspitanja čiji je osnivač Republika, autonomna pokrajina ili 
jedinica lokalne samouprave, u kojima se obrazovno-vaspitni rad izvodi i na 
jeziku nacionalne manjine, ili u kojima se izučava govor, jezik ili kultura 
nacionalne manjine kao poseban nastavni predmet, nacionalni savet: 

1) daje mišljenje o predloženim kandidatima za članove upravnog, odnosno 
školskog odbora – predstavnicima jedinice lokalne samouprave;

2) predlaže članove upravnog, odnosno školskog odbora 
– predstavnike jedinice lokalne samouprave u ustanovi u kojoj se u većini 
odeljenja obrazovno-vaspitni rad izvodi na jeziku nacionalne manjine ili za koju 
je, u skladu sa članom 10. tačka 7a) i članom 11a ovog zakona, utvrđeno da je od 
posebnog značaja za obrazovanje nacionalne manjine;
3) daje mišljenje o kandidatu za direktora ustanove iz stava 1.
ovog 
člana; 
4) brisana je (vidi član 18. Zakona - 
47/2018-17)
5) prestala je da važi (vidi 
Odluku US - 20/2014-36)
U ustanovama učeničkog i studentskog standarda čiji je osnivač Republika, 
autonomna pokrajina ili jedinica lokalne samouprave, nacionalni savet: 

1) predlaže jednog člana – predstavnika osnivača i daje mišljenje o ostalim 
kandidatima za članove upravnog odbora ustanova učeničkog standarda čije je 
sedište na teritoriji jedinice lokalne samouprave u kojoj je jezik nacionalne 
manjine u službenoj upotrebi. Ako je u jedinici lokalne samouprave više jezika 
nacionalnih manjina u službenoj upotrebi, zainteresovani nacionalni saveti 
predlažu zajedničkog kandidata za člana upravnog odbora; 
2) daje mišljenje o kandidatima za članove upravnih odbora ustanova studentskog 
standarda čije je sedište na teritoriji jedinice lokalne samouprave u kojoj je 
jezik nacionalne manjine u službenoj upotrebi; 
3) daje mišljenje u postupku izbora direktora ustanova učeničkog i studentskog 
standarda čije je sedište na teritoriji jedinice lokalne samouprave u kojoj je 
jezik nacionalne manjine u službenoj upotrebi; 
4) daje mišljenje u postupku razrešenja direktora i članova organa upravljanja iz 
stava 2. tač. 1) do 3) ovog člana. 
Prestao je da važi raniji stav 3. (vidi 
Odluku US - 20/2014-36)
U oblasti visokog obrazovanja u ustanovama čiji je 
osnivač Republika, nacionalni savet:
1) određuje predstavnika koji sa pravom odlučivanja 
učestvuje u radu Nacionalnog saveta za visoko obrazovanje, u pitanjima od značaja 
za izvođenje nastave na jeziku nacionalne manjine kada se u okviru visokog 
obrazovanja u celini ili delimično izvodi nastava na jeziku nacionalne manjine;

2) daje mišljenje o kandidatima predloženim za organ 
poslovođenja i organ upravljanja visokoškolske ustanove u kojoj se nastava u celini 
ili delimično izvodi na jeziku nacionalne manjine.
*Službeni glasnik RS, broj 47/2018
Planovi i programi nastave i učenja
*Službeni glasnik RS, broj 47/2018
Član 13.
Nacionalni savet: 
1) predlaže ministru nadležnom za poslove obrazovanja i 
vaspitanja osnove programa predškolskog vaspitanja i obrazovanja, program nastave i 
učenja osnovnog i srednjeg obrazovanja i vaspitanja i osnove vaspitnog programa, za 
sadržaje koji izražavaju posebnost nacionalne manjine, a naročito iz oblasti 
istorije, muzičkog vaspitanja i likovne umetnosti;
2) predlaže ministru nadležnom za poslove obrazovanja i 
vaspitanja program nastave i učenja osnovnog i srednjeg obrazovanja i vaspitanja za 
jezik nacionalne manjine i jezik, odnosno govor nacionalne manjine sa elementima 
nacionalne kulture;
3) daje mišljenje ministru nadležnom za poslove 
obrazovanja i vaspitanja na nastavne programe srpskog jezika, kao nematernjeg;
4) predlaže ministru nadležnom za poslove obrazovanja 
i vaspitanja mere i program vaspitnog 
rada sa učenicima u ustanovama učeničkog standarda, koji se odnose na afirmaciju 
međuetničke tolerancije i multikulturalizma; 
5) daje mišljenje na školski i vaspitni program ustanova za koje je utvrđeno da 
su od posebnog značaja za nacionalnu manjinu.
*Službeni glasnik RS, broj 47/2018
Udžbenici i nastavna sredstva 
Član 14.
Plan udžbenika na jeziku i pismu nacionalnih manjina i 
udžbenika za predmete od interesa za nacionalne manjine, na predlog Zavoda za 
unapređenje obrazovanja i vaspitanja i nacionalnih saveta, po pribavljenom mišljenju 
Nacionalnog prosvetnog saveta, donosi ministar nadležan za poslove obrazovanja i 
vaspitanja.
Nacionalni savet daje prethodnu saglasnost u postupku 
odobravanja rukopisa udžbenika, priručnika, dodatnih nastavnih sredstava, 
nastavnih pomagala, didaktičkih sredstava i didaktičkih igrovnih sredstava na 
jeziku i pismu nacionalne manjine, u skladu sa zakonom. Ukoliko nacionalni savet 
ne dostavi odgovor izdavaču u roku od 30 dana od dana dostavljanja zahteva 
izdavača za davanje prethodne saglasnosti, smatraće se da je saglasnost data.
*Službeni glasnik RS, broj 47/2018
Druga ovlašćenja u oblasti obrazovanja
*Službeni glasnik RS, broj 47/2018
Član 15.
Nacionalni savet u skladu sa zakonom: 
1) proglašava obrazovno-vaspitne ustanove od posebnog 
značaja za obrazovanje nacionalne manjine, u skladu sa članom 11a ovog zakona, i 
predlaže osnivaču utvrđivanje tog statusa, u skladu sa članom 10. tačka 7a) ovog 
zakona; 
2) predlaže: 
– jednog zajedničkog predstavnika nacionalnih saveta 
za člana Nacionalnog prosvetnog saveta; 
– ministarstvu nadležnom za poslove obrazovanja i 
vaspitanja odobravanje van konkursa, programa stalnog stručnog usavršavanja 
nastavnika, vaspitača i stručnih saradnika na jeziku određene nacionalne manjine, 
u inostranstvu, radi priznavanja u procesu vrednovanja rada nastavnika; 
– ministarstvu nadležnom za poslove obrazovanja i 
vaspitanja takmičenja učenika osnovnih i srednjih škola u inostranstvu koja će biti 
bodovana u skladu sa propisima; 
3) daje mišljenje: 
– u postupku donošenja akta o mreži predškolskih 
ustanova i osnovnih škola u jedinici lokalne samouprave u kojoj je u službenoj 
upotrebi jezik nacionalne manjine ili u kojoj se obrazovno-vaspitni rad izvodi na 
jeziku nacionalne manjine;
– ministru nadležnom za poslove obrazovanja i 
vaspitanja, odnosno pokrajinskom organu nadležnom za poslove obrazovanja u 
postupku utvrđivanja mreže srednjih škola i ustanova učeničkog i studentskog 
standarda; 
– ministru nadležnom za poslove obrazovanja i 
vaspitanja, odnosno pokrajinskom organu nadležnom za poslove obrazovanja u 
postupku davanja saglasnosti na otvaranje odeljenja na jeziku nacionalne manjine za 
manje od 15 učenika;
– u postupku utvrđivanja broja učenika za upis u srednju 
školu na jeziku nacionalne manjine, kao i u postupku određivanja broja učenika za 
sticanje stručne osposobljenosti prekvalifikacije, dokvalifikacije i 
specijalizacije na jeziku nacionalne manjine;
– u postupku raspodele mesta u ustanovama učeničkog i 
studentskog standarda; 
– u postupku donošenja akta o mreži ustanova učeničkog 
i studentskog standarda čiji je osnivač Republika, autonomna pokrajina ili 
jedinica lokalne samouprave; 
– u postupku raspodele sredstava iz budžeta Republike, 
autonomne pokrajine i jedinice lokalne samouprave koja se dodeljuju putem javnog 
konkursa ustanovama i udruženjima u oblasti obrazovanja; 
4) određuje predstavnika koji prisustvuje sednici 
Nacionalnog prosvetnog saveta i učestvuje u njegovom radu bez prava glasa, kada 
Nacionalni prosvetni savet razmatra pitanja od značaja za obrazovanje nacionalne 
manjine; 
5) ustanovljava stipendije iz sopstvenih sredstava i 
svojim aktima propisuje kriterijume i postupak odlučivanja o dodeli stipendija i 
sprovodi postupak za dodeljivanje; 
6) učestvuje u praćenju i unapređivanju kvaliteta 
obrazovanja odraslih koje se ostvaruje na jeziku nacionalne manjine; 
7) obavlja i druge poslove iz ove oblasti utvrđene 
zakonom i drugim propisima.
*Službeni glasnik RS, broj 47/2018
3. Ovlašćenja u oblasti kulture
*Službeni glasnik RS, broj 47/2018
Osnivačka prava 
Član 16.
Nacionalni savet može, u skladu sa zakonom, osnivati ustanove kulture radi 
očuvanja, unapređenja i razvoja kulturne posebnosti i očuvanja nacionalnog 
identiteta nacionalne manjine i vršiti prava i obaveze osnivača. 
Ustanove iz stava 1. ovog člana nacionalni savet osniva samostalno ili 
zajedno sa Republikom, autonomnom pokrajinom, jedinicom lokalne samouprave ili 
drugim pravnim licem, u skladu sa zakonom. 
Republika, autonomna pokrajina i jedinica lokalne samouprave kao osnivači 
ustanova iz stava 1. ovog člana, koje su, u skladu 
sa ovim zakonom, utvrđene za ustanove od posebnog značaja za nacionalnu manjinu, mogu u celini ili delimično preneti osnivačka 
prava na nacionalni savet.
*Službeni glasnik RS, broj 47/2018
Učešće u upravljanju ustanovama 
Član 17.
Ustanova kulture čije se programske delatnosti 
pretežno odnose na proučavanje, očuvanje i predstavljanje kulture nacionalnih manjina 
u Republici Srbiji, a u skladu sa brojem pripadnika nacionalnih manjina na 
teritoriji na kojoj obavlja delatnosti, kao i ukoliko su te programske delatnosti 
od naročitog značaja za zadovoljavanje kulturnih potreba specifičnih za nacionalne 
manjine, je ustanova od posebnog značaja za nacionalnu manjinu. 
Na predlog nacionalnog saveta, osnivač, izmenom 
osnivačkog akta, može utvrditi da je ustanova kulture od posebnog značaja za 
nacionalnu manjinu. 
U ustanovama kulture za koje je izmenom osnivačkog 
akta utvrđeno da su od posebnog značaja za nacionalnu manjinu, nacionalni savet:
1) imenuje najmanje jednog člana upravnog odbora 
ustanove, u skladu sa zakonom kojim se uređuje oblast kulture;
2) daje mišljenje o predloženim članovima upravnog 
odbora ustanove;
3) daje mišljenje u postupku izbora direktora ustanove.
Ako je utvrđeno da je neka ustanova u oblasti kulture 
od posebnog značaja za očuvanje, unapređenje i razvoj posebnosti i nacionalnog 
identiteta većeg broja nacionalnih manjina, nacionalni saveti imenuju po jednog 
člana upravnog odbora iz stava 3. tačka 1) ovog člana.
*Službeni glasnik RS, broj 47/2018
Druga ovlašćenja u oblasti kulture
*Službeni glasnik RS, broj 47/2018
Član 18.
Nacionalni savet: 
1) utvrđuje koje su ustanove i manifestacije u oblasti kulture od posebnog 
značaja za očuvanje, unapređenje i razvoj posebnosti i nacionalnog identiteta 
određene nacionalne manjine; 
2) utvrđuje strategiju razvoja kulture nacionalne manjine; 
3) utvrđuje koja su pokretna i nepokretna kulturna dobra od posebnog značaja 
za nacionalnu manjinu; 
4) pokreće postupak pred nadležnim organom ili ustanovom za utvrđivanje 
statusa zakonom zaštićenih pokretnih i nepokretnih kulturnih dobara od značaja 
za nacionalnu manjinu; 
5) predlaže preduzimanje mera zaštite, sanacije i rekonstrukcije kulturnih 
dobara iz stava 1. tačka 4) ovog člana; 
6) daje mišljenja i predloge u postupku izrade prostornih i urbanističkih 
planova u jedinici lokalne samouprave u kojoj se nalaze kulturna dobra iz stava 
1. tačka 3) ovog člana; 
7) predlaže obustavljanje izvršenja prostornih i urbanističkih planova ako 
smatra da se time ugrožavaju kulturna dobra iz stava 1. tačka 3) ovog člana; 

8) daje prethodno mišljenje nadležnom organu u postupku izdavanja dozvole za 
premeštanje nepokretnog kulturnog dobra iz stava 1. tačka 3) ovog člana na novu 
lokaciju; 
9) daje mišljenje u postupku osnivanja ili ukidanja biblioteka ili organizacionih 
jedinica biblioteka koji imaju fond knjiga na jeziku nacionalne manjine; 

10) daje predlog za raspodelu sredstava koja se dodeljuju putem javnog 
konkursa iz budžeta Republike, autonomne pokrajine ili jedinice lokalne 
samouprave ustanovama, manifestacijama i udruženjima nacionalne manjine u oblasti 
kulture; 
11) u koordinaciji sa drugim nacionalnim savetima 
predlaže dva, ili najviše dvostruko veći broj kandidata za izbor dva člana 
Nacionalnog saveta za kulturu;
12) u koordinaciji sa drugim nacionalnim savetima 
organizuje postupak predlaganja kandidata za članove Nacionalnog saveta za 
kulturu;
13) odlučuje o drugim pitanjima koja su mu poverena zakonom
.
*Službeni glasnik RS, broj 47/2018
4. Ovlašćenja u oblasti obaveštavanja
*Službeni glasnik RS, broj 47/2018
Osnivačka prava
*Službeni glasnik RS, broj 47/2018
Član 19.
Nacionalni savet može da osnuje ustanove i privredna 
društva radi ostvarivanja prava na javno informisanje na jeziku nacionalne manjine, 
odnosno fondacije radi ostvarivanja opštekorisnog cilja unapređenja javnog 
informisanja na jeziku nacionalne manjine, u skladu sa zakonom.
Akti o osnivanju ustanove, privrednog društva odnosno 
fondacije, koja je izdavač medija, moraju biti usaglašeni sa zakonima kojima se 
uređuje oblast javnog informisanja i medija.
*Službeni glasnik RS, broj 47/2018
Pravo predlaganja člana Saveta regulatornog tela za 
elektronske medije
*Službeni glasnik RS, broj 47/2018
Član 20.
Nacionalni saveti su dužni da nadležnoj službi Narodne 
skupštine, podnesu obrazložen predlog za dva kandidata za člana Saveta 
regulatornog tela za elektronske medije, u skladu sa procedurom utvrđenom 
zakonom koji reguliše izbor članova Saveta regulatornog tela.
Do predloga za dva kandidata nacionalnih saveta dolazi 
se zajedničkim dogovorom nacionalnih saveta.
Narodna skupština, na plenarnoj sednici, glasanjem bira 
jednog kandidata za člana Saveta regulatornog tela za elektronske medije.
*Službeni glasnik RS, broj 47/2018
Druga ovlašćenja u oblasti obaveštavanja
*Službeni glasnik RS, broj 47/2018
Član 21.
Nacionalni savet:
1) donosi strategiju razvoja informisanja na jeziku 
nacionalne manjine, u skladu sa strategijom u oblasti javnog informisanja 
Republike Srbije; 
2) daje predlog za raspodelu sredstava za projekte, 
koji se prilažu na javni konkurs koji raspisuje organ javne vlasti, radi 
podizanja kvaliteta informisanja pripadnika nacionalnih manjina; 
3) daje predloge i preporuke upravnim odborima i 
programskim savetima javnih medijskih servisa u vezi sa programima na jezicima 
nacionalnih manjina;
4) daje mišljenje o kandidatima za odgovorne urednike 
programa na jezicima nacionalnih manjina u javnim medijskim servisima, ukoliko 
javni medijski servisi imaju urednike za program na jezicima nacionalnih manjina;
5) daje mišljenje na izveštaj Programskog saveta javnih 
servisa u vezi sa programskim sadržajima na jezicima nacionalnih manjina.
*Službeni glasnik RS, broj 47/2018
5. Ovlašćenja u oblasti službene upotrebe jezika i pisma
*Službeni glasnik RS, broj 47/2018
Član 22.
Nacionalni savet: 
1) utvrđuje tradicionalne nazive jedinica lokalne samouprave, naseljenih mesta 
i drugih geografskih naziva na jeziku nacionalne manjine, ako je na području 
jedinice lokalne samouprave ili naseljenog mesta jezik nacionalne manjine u 
službenoj upotrebi; nazivi koje je utvrdio nacionalni savet postaju nazivi u 
službenoj upotrebi pored naziva na srpskom jeziku i objavljuju se u „Službenom 
glasniku Republike Srbije”, a u slučaju nacionalnih saveta čije je sedište na 
teritoriji Autonomne pokrajine Vojvodine u „Službenom listu Autonomne pokrajine 
Vojvodine”. Ovi nazivi objavljuju se i u lokalnom 
službenom glasilu; 
2) predlaže nadležnom organu isticanje naziva jedinica lokalne samouprave, 
naseljenih mesta i drugih geografskih naziva na jeziku nacionalne manjine; 

3) predlaže utvrđivanje jezika i pisma nacionalne manjine kao službenog jezika 
i pisma u jedinici lokalne samouprave; 
4) predlaže promenu naziva ulica, trgova, gradskih četvrti, zaselaka, drugih 
delova naseljenih mesta, kao i ustanova za koje je utvrđeno da su od posebnog značaja 
za nacionalnu manjinu; 
5) daje mišljenje u postupku utvrđivanja naziva ulica, trgova, gradskih četvrti, 
zaselaka i drugih delova naseljenih mesta, ako je na području jedinice lokalne 
samouprave ili naseljenog mesta jezik nacionalne manjine u službenoj upotrebi; 

6) predlaže nadležnom organu vršenje nadzora nad službenom upotrebom jezika i 
pisma nacionalne manjine; 
7) inicira objavljivanje najvažnijih zakona Republike 
Srbije na jeziku nacionalne manjine koji je u službenoj upotrebi i pruža stručnu 
i drugu pomoć, u skladu sa svojim mogućnostima, u postupku prevođenja;
8) preduzima mere i aktivnosti za unapređenje službene upotrebe jezika i pisma 
nacionalne manjine; 
9) odlučuje o drugim pitanjima iz ove oblasti koja su mu poverena zakonom
.
*Službeni glasnik RS, broj 47/2018
6. Ništavost pravnih akata 
 
Član 23.
Prestao je da važi (vidi 
Odluku US - 20/2014-36)
7. Prenos osnivačkih prava 
Član 24.
Prestao je da važi (vidi 
Odluku US - 20/2014-36)
IV. ODNOS SA REPUBLIČКIM ORGANIMA, ORGANIMA AUTONOMNE POКRAJINE I ORGANIMA 
JEDINICA LOКALNE SAMOUPRAVE 
Odnos sa Vladom i organima državne uprave
*Službeni glasnik RS, broj 47/2018
Član 25.
Nacionalni savet može podneti ministarstvima i 
posebnim organizacijama predloge, inicijative i mišljenja o pitanjima u vezi sa 
vršenjem ovlašćenja predviđenih ovim zakonom.
Pre razmatranja i odlučivanja o pitanjima iz oblasti iz člana 2. ovog zakona, 
organi iz stava 1. ovog člana zatražiće mišljenje nacionalnih saveta. 

Prestao je da važi raniji stav 3. (vidi Odluku US - 20/2014-36)
Nacionalni savet može podneti inicijativu Vladi za ukidanje, odnosno poništenje 
propisa ministarstava i posebnih organizacija, koji nisu u skladu sa odredbama 
ovog zakona i drugih zakona i propisa koji se odnose na nacionalne manjine.
*Službeni glasnik RS, broj 47/2018
Odnos sa organima autonomne pokrajine i organima jedinice lokalne samouprave 

Član 26.
Nacionalni saveti daju predloge, inicijative i mišljenja o pitanjima koja se 
odnose na položaj nacionalnih manjina i na očuvanje posebnosti nacionalnih manjina 
organima autonomne pokrajine i organima jedinice lokalne samouprave.
Nacionalni savet je dužan da organima autonomne 
pokrajine u čiji delokrug spadaju oblasti u kojima se ostvaruju ovlašćenja 
predviđena ovim zakonom, najkasnije u roku od deset dana, dostavi tražene 
podatke, spise i isprave.
Prestali su da važe raniji st. 2 do 4. (vidi 
Odluku US - 20/2014-36)
*Službeni glasnik RS, broj 47/2018
V. MEĐUNARODNA I REGIONALNA SARADNJA 
Član 27.
Nacionalni savet, u skladu sa zakonom, sarađuje sa međunarodnim i regionalnim 
organizacijama koje se bave pitanjima prava 
pripadnika nacionalnih manjina, sa organizacijama i ustanovama u matičnim državama, kao i sa 
nacionalnim savetima ili sličnim telima nacionalnih manjina u drugim državama.
Saradnja iz stava 1. ovog člana mora se sprovoditi u 
skladu sa Ustavom i zakonom Republike Srbije i uz poštovanje teritorijalnog 
jedinstva i pravnog poretka Republike Srbije.
Predstavnici nacionalnog saveta učestvuju u pregovorima ili se konsultuju 
povodom pregovora o zaključivanju bilateralnih sporazuma sa matičnim državama, u 
delu koji se neposredno odnosi na prava nacionalnih manjina. 
Predstavnici nacionalnih saveta učestvuju u radu mešovitih međudržavnih tela 
čiji je zadatak da nadziru sprovođenje bilateralnih međudržavnih sporazuma o 
zaštiti prava određene nacionalne manjine. 
*Službeni glasnik RS, broj 20/2014 (Odluka US)
**Službeni glasnik RS, broj 47/2018
NAPOMENA IZDAVAČA: Odlukom Ustavnog suda IUz-882/2010 ("Službeni glasnik RS", 
broj 20/2014) prestala je da važi odredba člana 27. stav 1. u delu koji glasi: 
„državnim organima,”, dok se u preostalom delu ova odredba ima tumačiti i 
primenjivati pod uslovima i ograničenjima datim u delu VI tačka 15. obrazloženja 
ove odluke (vidi 
Odluku US - 20/2014-36)
Član 28.
Predstavnici nacionalnih manjina, preko Saveta Republike Srbije za nacionalne 
manjine, učestvuju u postupku zaključivanja, odnosno pristupanja, međunarodnim ili 
regionalnim sporazumima koji se odnose na položaj i zaštitu prava nacionalnih 
manjina. 
VI. IZBOR NACIONALNIH SAVETA 
1. Zajedničke odredbe 
Član 29.
Članovi nacionalnog saveta biraju se na neposrednim 
izborima ili putem elektorske skupštine.
Neposredni izbori za članove nacionalnih saveta 
održavaju se kada je 24 časa pre raspisivanja izbora u poseban birački spisak 
nacionalne manjine upisano više od 40% pripadnika nacionalne manjine prema 
poslednjem popisu stanovništva.
Radi utvrđivanja da li su ispunjeni uslovi za neposredne 
izbore, Ministarstvo privremeno zaključuje posebne biračke spiskove nacionalnih 
manjina 24 časa pre raspisivanja izbora.
Izbori putem elektorske skupštine održavaju se ako 
nisu ispunjeni uslovi za neposredne izbore i ako se posle raspuštanja nacionalnog 
saveta novi izbori raspisuju u roku od 60 dana od raspuštanja.
*Službeni glasnik RS, broj 55/2014
Principi izbora nacionalnih saveta 
Član 30.
Izbori za nacionalni savet zasnivaju se na principima slobode izbora, 
jednakosti izbornog prava, periodičnosti izbora i principu tajnog glasanja. 

Posebna načela izbora su dobrovoljnost, proporcionalnost i demokratičnost.
Izborno pravo 
Član 31.
Izborno pravo pripadnika nacionalnih manjina za izbor nacionalnih saveta 
uključuje prava pripadnika nacionalne manjine da: bira članove nacionalnog saveta, 
bude biran za člana nacionalnog saveta, predlaže kandidate za članove 
nacionalnog saveta, bude informisan o izborima za nacionalne savete, o 
kandidatima za članove nacionalnog saveta, kao i o njihovim programima, bude 
upisan u poseban birački spisak nacionalne manjine, glasa za izbor nacionalnog 
saveta i pravo na zaštitu prava vezanih za izbor nacionalnog saveta. 

Aktivno biračko pravo 
Član 32.
Pripadnik nacionalne manjine stiče pravo da bira članove nacionalnog saveta 
ako ispuni Ustavom i zakonom propisane opšte uslove za sticanje aktivnog biračkog 
prava. 
Poseban uslov za sticanje aktivnog biračkog prava za
izbor članova 
nacionalnog saveta je upis u poseban birački spisak nacionalne manjine, u skladu 
sa odredbama ovog zakona. 
Poseban uslov za sticanje aktivnog biračkog prava za izbor nacionalnog saveta 
nacionalne manjine putem elektorske skupštine je status elektora, koji se stiče 
prema odredbama ovog zakona.
*Službeni glasnik RS, broj 55/2014
Pasivno biračko pravo 
Član 33.
Za člana nacionalnog saveta može biti biran pripadnik nacionalne manjine koji 
ispunjava uslove iz člana 32. ovog zakona i ne obavlja funkciju sudije, tužioca 
ili sudije Ustavnog suda.
Posebne odredbe o glasanju 
Član 34.
Glasanje za izbor članova nacionalnog saveta organizuje se samo na teritoriji 
Republike Srbije.
Raspisivanje izbora 
Član 35.
Izbore za članove nacionalnog saveta odlukom raspisuje 
ministar.
Odluka o raspisivanju izbora za članove svih 
nacionalnih saveta donosi se najranije 120, a najkasnije 90 dana pre isteka 
mandata nacionalnog saveta koji je poslednji konstituisan.
Кad je nacionalni savet raspušten, novi izbori za 
njegove članove raspisuju se u roku od 60 dana od raspuštanja i tako da se održe u 
narednih 45 dana. Izuzetno, ako je od raspuštanja nacionalnog saveta do isteka 
mandata nacionalnog saveta ostalo manje od godinu dana, ministar raspisuje nove 
izbore za članove nacionalnog saveta istovremeno kada raspisuje i izbore za 
članove svih nacionalnih saveta i tako da se oni održe istog dana.
Izbori se ne raspisuju ako nacionalni savet bude 
raspušten zbog obustavljanja postupka izbora članova nacionalnog saveta ili zbog 
toga što je broj njegovih članova smanjen ispod polovine, 
jer na izbornim listama nema kandidata za koje podnosioci izbornih lista nisu 
dobili mandat.
Odluka o raspisivanju izbora sadrži: način izbora 
(neposredni izbori ili izbori putem elektorske skupštine), broj članova 
nacionalnog saveta koji se bira, odredbe o započinjanju rokova za izborne radnje i 
dan održavanja izbora.
Odluka o raspisivanju izbora objavljuje se u „Službenom 
glasniku Republike Srbije” i dostavlja Republičkoj izbornoj komisiji.
*Službeni glasnik RS, broj 55/2014
**Službeni glasnik RS, broj 47/2018
Vreme održavanja izbora 
Član 36.
Izbori za članove svih nacionalnih saveta, pa i za 
članove prvog saziva nacionalnog saveta, održavaju se istog dana, izuzev kada se 
posle raspuštanja nacionalnog saveta novi izbori raspisuju u roku od 60 dana od 
raspuštanja.
Izbori moraju biti održani najkasnije 15 dana pre 
isteka mandata nacionalnog saveta koji je poslednji konstituisan.
*Službeni glasnik RS, broj 55/2014
Troškovi izbora
*Službeni glasnik RS, broj 55/2014
Član 37.
Brisan je raniji stav 1. (vidi član 13. Zakona - 55/2014-3).
Finansijska sredstva za sprovođenje izbora nacionalnog saveta obezbeđuju se iz 
budžeta Republike Srbije, prema specifikaciji ukupnih planiranih troškova koju 
sporazumno utvrđuju Ministarstvo i Republička izborna komisija. 
*Službeni glasnik RS, broj 55/2014
Obustavljanje postupka izbora nacionalnog saveta
*Službeni glasnik RS, broj 55/2014
Član 37a
Ministarstvo rešenjem obustavlja postupak izbora 
nacionalnog saveta ako nije potvrđen ovim zakonom propisan najmanji broj 
elektora. Rešenje se donosi 25 dana pre elektorske skupštine i objavljuje u 
„Službenom glasniku Republike Srbije”.
Rešenje Ministarstva je konačno i protiv njega se može 
pokrenuti upravni spor u roku od 24 časa od objavljivanja rešenja. Upravni sud je 
dužan da o tužbi odluči u roku od 48 časova od prijema tužbe.
Organi za sprovođenje izbora rešenjem obustavljaju 
postupak izbora nacionalnog saveta ako:
1) elektorskoj skupštini ne prisustvuje ovim zakonom 
propisan najmanji broj elektora;
2) se za izbor članova nacionalnog saveta ne prijavi 
nijedna izborna lista;
3) nijedna prijavljena izborna lista ne bude 
proglašena;
4) iz ovim zakonom propisanih razloga ne bude utvrđena 
zbirna izborna lista.
Кada rešenje o obustavljanju postupka izbora nacionalnog 
saveta koje je doneo organ za sprovođenje izbora postane pravnosnažno, o njemu se 
obaveštava Ministarstvo.
*Službeni glasnik RS, broj 55/2014
Organizovanje izbora 
Član 38.
Sve poslove organizovanja i sprovođenja izbora za nacionalne savete obavljaju 
Ministarstvo i organi za sprovođenje izbora, u skladu sa ovim zakonom.
Obaveze medija u vezi sa izborima nacionalnih saveta
*Službeni glasnik RS, broj 47/2018
Član 39.
Mediji izveštavaju o izborima nacionalnih saveta u 
skladu sa zakonima kojima se reguliše oblast javnog informisanja i zakonima 
kojima se reguliše izborni postupak.
*Službeni glasnik RS, broj 47/2018
Raspuštanje nacionalnog saveta i privremeni organ upravljanja 
Član 40.
Ministarstvo raspušta nacionalni savet:
1) ako nov saziv nacionalnog saveta ne bude 
konstituisan u roku od 30 dana od utvrđivanja konačnih rezultata izbora;
2) ako postupak izbora nacionalnog saveta bude 
obustavljen;
3) ako nacionalni savet ne zaseda duže od šest meseci;
4) ako nacionalni savet ne izabere predsednika 
nacionalnog saveta u roku od 30 dana od konstituisanja nacionalnog saveta ili od 
prestanka funkcije ranijem predsedniku;
5) ako se broj članova nacionalnog saveta smanji 
ispod polovine, jer na izbornim listama nema 
kandidata za koje podnosioci izbornih lista nisu dobili mandat.
Nacionalni savet je raspušten kada Ministarstvo o tome 
donese rešenje.
Rešenje o raspuštanju nacionalnog saveta je konačno i 
protiv njega se može pokrenuti upravni spor.
Ministarstvo rešenjem obrazuje privremeni organ 
upravljanja nacionalnog saveta iz reda članova nacionalnog saveta, vodeći računa o 
zastupljenosti izbornih lista sa kojih su izabrani članovi nacionalnog saveta. 
Privremeni organ upravljanja nacionalnog saveta čine predsednik i četiri člana.
Do konstituisanja novog saziva nacionalnog saveta 
tekuće i neodložne poslove u vezi sa vršenjem 
ovlašćenja nacionalnog saveta predviđenih ovim zakonom 
vrši privremeni organ upravljanja nacionalnog saveta.
Rešenje kojim se obrazuje privremeni organ upravljanja 
nacionalnog saveta je konačno i protiv njega se može pokrenuti upravni spor.
Privremeni organ upravljanja nacionalnog saveta ne 
obrazuje se kada nacionalni savet bude raspušten zbog obustavljanja postupka 
izbora nacionalnog saveta ili zbog toga što je broj njegovih članova smanjen ispod 
polovine.
*Službeni glasnik RS, broj 55/2014
**Službeni glasnik RS, broj 47/2018
Mandat članova nacionalnog saveta i prestanak članstva u nacionalnom savetu 

Član 41.
Članu nacionalnog saveta mandat traje koliko traje 
mandat nacionalnog saveta u koji je izabran.
Članu nacionalnog saveta mandat prestaje pre isteka 
mandata nacionalnog saveta u koji je izabran:
1) podnošenjem ostavke;
2) gubitkom jednog od opštih uslova za sticanje 
aktivnog biračkog prava;
3) ako duže od godinu dana ne prisustvuje sednicama 
nacionalnog saveta;
4) ako mu prestane prebivalište na teritoriji 
Republike Srbije;
5) ako je konačnom odlukom nadležnog organa brisan iz 
posebnog biračkog spiska nacionalne manjine;
6) ako je pravnosnažnom presudom osuđen za krivično 
delo na kaznu zatvora u trajanju dužem od šest meseci;
7) u slučaju smrti.
Član nacionalnog saveta dužan je da overi ostavku kod 
organa nadležnog za overu potpisa i da je nacionalnom savetu podnese u roku od 
tri dana od overe, neposredno ili poštom preporučeno.
Prestanak mandata članu nacionalnog saveta konstatuje 
nacionalni savet na prvoj narednoj sednici nakon prijema obaveštenja o nastupanju 
razloga za prestanak mandata.
O prestanku mandata članu nacionalnog saveta pre 
isteka mandata nacionalnog saveta u kome je član, predsednik nacionalnog saveta 
obaveštava Republičku izbornu komisiju i Ministarstvo.
Кada članu nacionalnog saveta prestane mandat pre 
isteka mandata nacionalnom savetu u kome je član, mandat se dodeljuje prvom 
sledećem kandidatu sa izborne liste na kojoj se nalazio član kojem je prestao 
mandat.
Član nacionalnog saveta bira se na četiri godine i 
može ponovo biti biran za člana nacionalnog saveta.
Članu nacionalnog saveta prestaje mandat 
konstituisanjem novog saziva nacionalnog saveta.
*Službeni glasnik RS, broj 55/2014
Brisan je naziv iznad člana 42. (vidi član 17. Zakona - 55/2014-3).
Član 42.
Brisan je (vidi član 17. Zakona - 55/2014-3).
Primena drugih propisa
*Službeni glasnik RS, broj 47/2018
Član 43.
Na izbor nacionalnog saveta i pitanja koja nisu uređena 
ovim zakonom shodno se primenjuju odredbe zakona kojima se uređuje izbor narodnih 
poslanika i zakona kojim se uređuje upravni spor.
Na pitanja postupanja u upravnim stvarima koja nisu 
drugačije uređena ovim zakonom primenjuju se odredbe zakona koji uređuje opšti 
upravni postupak.
*Službeni glasnik RS, broj 47/2018
2. Neposredni izbori članova nacionalnih saveta 
Birački spiskovi 
Član 44.
Poseban birački spisak nacionalne manjine (u daljem 
tekstu: poseban birački spisak) obrazuje Ministarstvo, na zahtev za obrazovanje 
posebnog biračkog spiska, koji mora da podrži najmanje 5% punoletnih pripadnika 
nacionalne manjine prema poslednjem popisu stanovništva, s tim da njihov broj ne 
može da bude manji od 300.
Izjava o podržavanju zahteva za obrazovanje posebnog 
biračkog spiska daje se na propisanom obrascu i overava kod organa nadležnog za 
overu potpisa.
Oblik i sadržinu obrasca izjave o podržavanju zahteva 
za obrazovanje posebnog biračkog spiska propisuje ministar.
O zahtevu za obrazovanje posebnog biračkog spiska 
Ministarstvo odlučuje rešenjem.
Ministarstvo odbija zahtev za obrazovanje posebnog 
biračkog spiska ako se podnosilac zahteva ne smatra nacionalnom manjinom u skladu 
sa zakonom ili ako zahtev nije podržao potreban broj pripadnika nacionalne 
manjine.
Rešenje Ministarstva doneto po zahtevu za obrazovanje 
posebnog biračkog spiska je konačno i protiv njega se može pokrenuti upravni 
spor.
Zahtev i overa potpisa ne podležu plaćanju taksi.
*Službeni glasnik RS, broj 55/2014
Član 45.
Ministarstvo obaveštava putem sredstava javnog 
informisanja pripadnike nacionalne manjine iz člana 44. ovog zakona da je počelo 
obrazovanje posebnog biračkog spiska.
*Službeni glasnik RS, broj 55/2014
Član 46.
Brisan je (vidi član 20. Zakona - 55/2014-3).
Opšta pravila o posebnom biračkom spisku
*Službeni glasnik RS, broj 55/2014
Član 47.
Poseban birački spisak je službena evidencija u koju 
se upisuju pripadnici nacionalne manjine koji imaju biračko pravo.
Poseban birački spisak je stalan i redovno se ažurira.
Pripadnik nacionalne manjine upisuje se u poseban 
birački spisak isključivo na lični zahtev.
*Službeni glasnik RS, broj 55/2014
Član 48.
Poseban birački spisak vodi Ministarstvo.
Vođenje posebnog biračkog spiska obuhvata: analiziranje 
podataka iz posebnog biračkog spiska i preduzimanje mera radi međusobne 
usklađenosti i tačnosti podataka i upis i promene u posebnom biračkom spisku 
(brisanje, izmene, dopune ili ispravke) od zaključenja posebnog biračkog spiska i 
vršenje drugih poslova propisanih ovim zakonom.
U delu posebnog biračkog spiska za područje jedinice 
lokalne samouprave upis i promene u posebnom biračkom spisku (brisanje, izmene, 
dopune ili ispravke) vrši opštinska, odnosno gradska uprava, kao poveren posao, 
do zaključenja posebnog biračkog spiska. U jedinici lokalne samouprave u kojoj je 
u službenoj upotrebi i jezik i pismo nacionalne manjine za koju se vodi poseban 
birački spisak, upis i promene u posebnom biračkom spisku vrše se i na njenom 
jeziku i pismu, u skladu sa zakonom.
Posebni birački spiskovi vode se i ažuriraju kao 
jedinstvena elektronska baza podataka.
Promene u posebnom biračkom spisku vrše se po 
službenoj dužnosti ili na zahtev.
Ministarstvo preuzima podatke iz jedinstvenog biračkog 
spiska koji su potrebni za ažuriranje i vršenje promena po službenoj dužnosti u 
posebnom biračkom spisku.
Naročito osetljivi podaci obrađuju se u skladu sa 
zakonom.
O svakoj promeni koja se vrši na osnovu podataka iz 
stava 6. ovog člana donosi se rešenje.
*Službeni glasnik RS, broj 55/2014
**Službeni glasnik RS, broj 47/2018
Član 49.
Brisan je (vidi član 23. Zakona - 55/2014-3).
Član 50.
Poseban birački spisak sadrži: redni broj, ime i 
prezime birača, ime jednog od roditelja birača, nacionalnu pripadnost birača, 
jedinstveni matični broj građana, datum i mesto rođenja birača, pol birača, mesto 
prebivališta i adresu birača, jedinicu lokalne samouprave u kojoj birač ima 
mesto prebivališta i mesto boravišta za interno raseljena lica.
*Službeni glasnik RS, broj 47/2018
Član 51.
Podaci iz posebnog biračkog spiska uživaju posebnu 
zaštitu.
Zabranjeno je i kažnjivo svako korišćenje podataka iz 
posebnog biračkog spiska, izuzev u svrhu izbora i u svrhu ostvarivanja drugih 
prava nacionalnih manjina, ako je to propisano zakonom.
*Službeni glasnik RS, broj 55/2014
Član 52.
Pripadnici nacionalne manjine upisuju se u poseban birački spisak kada ispune 
opšte uslove za sticanje biračkog prava propisane zakonom. 
Pripadnik nacionalne manjine može biti upisan u samo 
jedan poseban birački spisak.
Svaki građanin sa biračkim pravom, pripadnik nacionalne manjine, može na 
posebnom obrascu pismeno zatražiti da bude upisan u poseban birački spisak. 

Zahtev za upis u poseban birački spisak pripadnik nacionalne manjine podnosi 
organu uprave jedinice lokalne samouprave prema mestu prebivališta,
odnosno mestu boravišta za interno raseljena lica, u pisanoj 
formi, na posebnom obrascu koji propisuje ministar i svojeručno ga potpisuje. 

Brisani su raniji st. 4. i 5. (vidi član 25. Zakona - 55/2014-3).
*Službeni glasnik RS, broj 55/2014
**Službeni glasnik RS, broj 47/2018
Član 53.
Brisanje iz posebnog biračkog spiska vrši se po 
službenoj dužnosti ili na zahtev.
Brisanje iz posebnog biračkog spiska po službenoj 
dužnosti vrši se u slučaju smrti upisanog pripadnika nacionalne manjine ili ako 
upisani pripadnik nacionalne manjine (u daljem tekstu: birač) izgubi biračko pravo 
zbog toga što je prestao da ispunjava jedan od opštih uslova za sticanje biračkog 
prava propisanih zakonom.
Birač podnosi zahtev za brisanje iz posebnog biračkog 
spiska organu uprave jedinice lokalne samouprave prema mestu prebivališta, 
odnosno mestu boravišta za interno raseljena lica, na 
posebnom obrascu koji propisuje ministar, i svojeručno ga potpisuje.
*Službeni glasnik RS, broj 55/2014
**Službeni glasnik RS, broj 47/2018
Član 54.
Brisan je (vidi član 27. Zakona - 55/2014-3).
Član 55.
Ministar bliže propisuje način vođenja posebnog 
biračkog spiska i druga pitanja od značaja za potpuno, tačno i ažurno vođenje 
posebnog biračkog spiska.
*Službeni glasnik RS, broj 55/2014
Član 56.
Ako u postupku upisa u poseban birački spisak ili brisanja iz spiska, organ 
uprave jedinice lokalne samouprave koji vodi birački spisak odbije da izvrši 
upis birača u poseban birački spisak ili brisanje iz spiska, birač ima pravo da 
podnese žalbu Ministarstvu. Rešenje Ministarstva je konačno i protiv njega se može 
pokrenuti upravni spor. 
Ministarstvo donosi rešenje o žalbi u roku do 15 dana. 
Član 57.
Po zaključenju posebnog biračkog spiska, upis, brisanje, 
izmene, dopune i ispravke u posebnom biračkom spisku vrši Ministarstvo, na 
osnovu rešenja koje donosi najkasnije 72 časa pre dana održavanja izbora.
Rešenje Ministarstva je konačno i protiv njega se može 
pokrenuti upravni spor.
*Službeni glasnik RS, broj 55/2014
Član 58.
Brisan je (vidi član 30. Zakona - 55/2014-3).
Član 59.
Primenu propisa kojima se uređuje vođenje posebnih 
biračkih spiskova u jedinicama lokalne samouprave nadzire Ministarstvo, preko 
upravne inspekcije.
Ako Ministarstvo utvrdi da se poseban birački spisak 
ne vodi kako je određeno zakonom i drugim propisima, nalaže nadležnom organu da 
otkloni utvrđene nepravilnosti.
*Službeni glasnik RS, broj 55/2014
Organi za sprovođenje izbora 
Član 60.
Neposredne izbore za članove nacionalnog saveta 
sprovode organi koji sprovode izbore za narodne poslanike.
Rad organa za sprovođenje izbora mogu nadgledati 
predstavnici predlagača proglašenih izbornih lista.
*Službeni glasnik RS, broj 55/2014
Brisan je naziv iznad člana 61. (vidi član 33. Zakona - 55/2014-3).
Član 61.
Brisan je (vidi član 33. Zakona - 55/2014-3).
Nadležnost Republičke izborne komisije
*Službeni glasnik RS, broj 55/2014
Član 62.
Nadležnosti Republičke izborne komisije (u daljem 
tekstu: Кomisija) su:
1) stara se o zakonitom sprovođenju izbora;
2) organizuje tehničku pripremu za izbore;
3) prati primenu i daje objašnjenja u vezi sa primenom 
ovog zakona, u vezi sa izborima;
4) propisuje obrasce i pravila za sprovođenje izbornih 
radnji propisanih ovim zakonom;
5) određuje biračka mesta i objavljuje ih u „Službenom 
glasniku Republike Srbije”, najkasnije 20 dana pre održavanja izbora;
6) obrazuje biračke odbore i imenuje predsednika i 
članove biračkih odbora i njihove zamenike;
7) priprema i overava glasačke listiće;
8) utvrđuje da li je izborna lista sastavljena i 
podneta u skladu sa ovim zakonom i proglašava izbornu listu;
9) utvrđuje zbirnu izbornu listu;
10) donosi rešenje o obustavljanju izbora članova 
nacionalnog saveta ako se za izbor članova nacionalnog saveta ne prijavi nijedna 
izborna lista, ako nijedna prijavljena izborna lista ne bude proglašena i ako iz 
ovim zakonom propisanih razloga ne bude utvrđena zbirna izborna lista;
11) određuje način čuvanja i rukovanja izbornim 
materijalom;
12) utvrđuje i objavljuje ukupne i konačne rezultate 
izbora;
13) utvrđuje broj mandata koji pripadaju svakoj 
izbornoj listi;
14) dostavlja podatke organima koji su nadležni za 
prikupljanje i obradu statističkih podataka;
15) donosi uputstvo za sprovođenje izbora i vrši druge 
poslove propisane ovim zakonom.
Кomisija je dužna da obrasce iz stava 1. tačka 4) ovog 
člana objavi u roku od pet dana od donošenja odluke o raspisivanju izbora.
Za rad na sprovođenju izbora, članovima Кomisije 
pripada mesečna naknada u iznosu dve prosečne zarade bez poreza i doprinosa 
isplaćene u Republici Srbiji u mesecu koji prethodi mesecu u kojem je doneta 
odluka o raspisivanju izbora.
*Službeni glasnik RS, broj 55/2014
Brisan je naziv iznad člana 63. (vidi član 35. Zakona - 55/2014-3).
Član 63.
Brisan je (vidi član 35. Zakona - 55/2014-3).
Brisan je naziv iznad člana 64. (vidi član 35. Zakona - 55/2014-3).
Član 64.
Brisan je (vidi član 35. Zakona - 55/2014-3).
Sastav biračkog odbora 
Član 65.
Birački odbor čine predsednik i najmanje četiri člana.
Predsednik i članovi biračkog odbora imaju zamenike.
Кomisija obrazuje birački odbor i imenuje predsednika, 
članove i njihove zamenike.
Članovi biračkog odbora, radnih tela Кomisije i 
stručni radnici u Službi Narodne skupštine koji učestvuju u radu organa za 
sprovođenje izbora imaju pravo na naknadu za rad koju utvrđuje Кomisija.
*Službeni glasnik RS, broj 55/2014
Nadležnost biračkog odbora 
Član 66.
Birački odbor neposredno sprovodi glasanje na biračkom mestu, obezbeđuje 
pravilnost i tajnost glasanja, utvrđuje rezultate glasanja na biračkom mestu i 
obavlja druge poslove određene ovim zakonom. 
Birački odbor se stara o održavanju reda na biračkom mestu za vreme glasanja. 

Bliža pravila o radu biračkog odbora propisuje Кomisija. 
*Službeni glasnik RS, broj 55/2014
Biračka mesta 
Brisan je naziv iznad člana 67. (vidi član 38. Zakona - 55/2014-3).
Član 67.
Glasanje na izborima odvija se na biračkim mestima koja 
utvrđuje Кomisija.
*Službeni glasnik RS, broj 55/2014
Određivanje biračkih mesta 
Član 68.
Biračko mesto određuje se za glasanje najmanje 100, a 
najviše 2.500 birača upisanih u posebne biračke spiskove.
Izuzetno, biračko mesto može se odrediti i za glasanje 
manje od 100 birača ako bi, zbog udaljenosti ili nepovoljnog geografskog položaja, 
biračima bilo znatno otežano glasanje na drugom biračkom mestu.
Za biračka mesta se, po pravilu, određuju prostorije u 
javnoj svojini, a samo izuzetno i prostorije u privatnoj svojini.
Biračko mesto ne može da bude u objektu koji je u 
svojini političke stranke ili koji koristi politička stranka, kao ni objektu 
koji je u svojini kandidata za člana nacionalnog saveta ili člana njegove 
porodice. Pod članom porodice kandidata podrazumevaju se njegovi roditelji, deca i 
supružnik.
Prilikom određivanja biračkog mesta, vodiće se računa 
da biračko mesto bude pristupačno osobama sa invaliditetom.
*Službeni glasnik RS, broj 55/2014
Brisan je naziv iznad člana 69. (vidi član 40. Zakona - 55/2014-3).
Član 69.
Brisan je (vidi član 40. Zakona - 55/2014-3). 
 
Uređenje biračkog mesta 
Član 70.
Pravila u vezi sa uređenjem biračkog mesta utvrđuje 
Кomisija. 
*Službeni glasnik RS, broj 55/2014
Кandidovanje – izborne liste 
Brisan je naziv iznad člana 71. (vidi član 41. Zakona - 55/2014-3).
Član 71.
Izborne liste mogu, pod uslovima propisanim ovim 
zakonom, predlagati grupa birača upisanih u poseban birački spisak, udruženja 
čiji se ciljevi ostvaruju u oblasti zaštite prava nacionalne manjine i 
registrovane političke stranke nacionalne manjine (u daljem tekstu: predlagač).
Grupu birača obrazuje najmanje tri birača pismenim 
sporazumom overenim kod organa nadležnog za overu potpisa. Sporazum o obrazovanju 
grupe birača sadrži ciljeve obrazovanja grupe birača, podatke o licima koja su je 
obrazovala (ime i prezime, jedinstven matični broj građana i prebivalište, prema 
podacima iz lične karte). Sporazumom se obavezno određuje lice koje zastupa 
grupu građana.
Izbornu listu svojim potpisima mora podržati najmanje 
1%, a ne manje od 50 birača upisanih u poseban birački spisak.
Birač može svojim potpisom podržati izbornu listu samo 
jednog predlagača.
Potpisi za podršku treba da su overeni kod organa 
nadležnog za overu potpisa. Overa potpisa ne podleže plaćanju taksi.
Izbornu listu može podneti zastupnik predlagača 
izborne liste ili lice koje on ovlasti.
Lice koje je ovlašćeno da podnese izbornu listu, 
ovlašćeno je i da u ime predlagača izborne liste vrši sve druge radnje u 
izborima, ako predlagač izborne liste drukčije ne odredi.
*Službeni glasnik RS, broj 55/2014
Izborna lista – struktura 
Član 72.
Na izbornoj listi mora da se nalazi najmanje jedna 
trećina kandidata od broja članova nacionalnog saveta koji se bira, a najviše 
onoliko kandidata koliko se članova nacionalnog saveta bira.
Кandidat može biti samo ono lice koje je upisano u 
poseban birački spisak.
Ime i prezime kandidata navode se u izbornoj listi 
prema srpskom pravopisu i ćiriličkim pismom, a mogu da budu navedeni i prema 
pravopisu i pismu nacionalne manjine, pri čemu redosled određuje predlagač.
Nosioca izborne liste i redosled kandidata određuje 
predlagač.
Na izbornoj listi među svaka tri kandidata po 
redosledu na listi (prva tri mesta, druga tri mesta i tako do kraja liste) mora 
biti najmanje po jedan kandidat – pripadnik onog pola koji je manje zastupljen na 
listi.
*Službeni glasnik RS, broj 55/2014
Povlačenje izborne liste 
Član 73.
Predlagač izborne liste može povući izbornu listu najkasnije do dana 
utvrđivanja zbirne izborne liste. 
Brisan je raniji stav 2. (vidi član 43. Zakona - 55/2014-3).
Naziv izborne liste
*Službeni glasnik RS, broj 55/2014
Član 74.
Izborna lista ima naziv koji određuje predlagač 
izborne liste.
Ako izbornu listu predlaže grupa birača, naziv izborne 
liste sadrži naziv utvrđen sporazumom o obrazovanju grupe birača. U naziv izborne 
liste može se uključiti ime i prezime lica koje grupa birača odredi kao nosioca 
izborne liste. Naziv izborne liste grupe birača ne može da sadrži reči 
„udruženje” i „stranka” ni u jednom padežu, niti naziv registrovanog udruženja ili 
registrovane političke stranke.
Ako izbornu listu predlaže udruženje, naziv izborne 
liste može da sadrži naziv udruženja, koji se navodi prema nazivu udruženja iz 
akta o njegovoj registraciji. U naziv izborne liste može se uključiti i ime i 
prezime lica koje udruženje odredi kao nosioca izborne liste.
Ako izbornu listu predlaže politička stranka 
nacionalne manjine, naziv izborne liste mora da sadrži naziv političke stranke iz 
akta o njenoj registraciji. U naziv izborne liste može se uključiti i ime i 
prezime lica koje politička stranka nacionalne manjine odredi kao nosioca izborne 
liste.
Naziv izborne liste koju predlaže grupa birača ili 
udruženje ne može da upućuje na naziv crkve i verske zajednice.
Naziv izborne liste navodi se na srpskom jeziku i 
ćiriličkim pismom, a može se navesti i na jeziku i pismu nacionalne manjine.
*Službeni glasnik RS, broj 55/2014
Brisan je naziv iznad člana 75. (vidi član 45. Zakona - 55/2014-3).
Član 75.
Brisan je (vidi član 45. Zakona - 55/2014-3).
Podnošenje izborne liste
*Službeni glasnik RS, broj 55/2014
Član 76.
Izborna lista podnosi se Кomisiji najkasnije 15 dana 
pre održavanja izbora.
Uz izbornu listu, Кomisiji se podnosi:
1) overena izjava kandidata da prihvata kandidaturu za 
člana nacionalnog saveta;
2) saglasnost nosioca izborne liste (ako je određen) 
da bude nosilac izborne liste;
3) ovlašćenje lica koje je predlagač ovlastio da 
podnese izbornu listu;
4) overene izjave birača da podržavaju izbornu listu;
5) spisak birača koji podržavaju izbornu listu, 
izrađen u pismenom i elektronskom obliku (cd ili dvd), tako da spisak u oba 
oblika bude istovetan, a koji potpisuje lice koje podnosi izbornu listu;
6) overen sporazum o obrazovanju grupe birača, ako 
izbornu listu predlaže grupa birača;
7) overena kopija statuta udruženja, ako izbornu listu 
predlaže udruženje.
*Službeni glasnik RS, broj 55/2014
Proglašenje izborne liste 
Član 77.
Кomisija proglašava izbornu listu predlagača odmah po prijemu izborne liste 
i prateće dokumentacije, a najkasnije u roku od 24 časa od prijema izborne 
liste. 
Rešenje o proglašenju izborne liste iz stava 1. ovog člana 
Кomisija dostavlja 
bez odlaganja predlagaču. 
*Službeni glasnik RS, broj 55/2014
Nedostaci izborne liste 
Član 78.
Кada Кomisija utvrdi da izborna lista nije podneta blagovremeno, doneće 
rešenje o odbacivanju izborne liste. 
Кada Кomisija utvrdi da izborna lista sadrži nedostatke koji onemogućuju 
proglašenje izborne liste, doneće, u roku od 24 časa od prijema izborne liste, 
zaključak kojim se predlagaču izborne liste nalaže da, najkasnije u roku od 48 
časova od časa dostavljanja zaključka, otkloni te nedostatke. U zaključku se 
predlagaču izborne liste ukazuje na način otklanjanja nedostataka. 
Кada Кomisija utvrdi da izborna lista sadrži nedostatke, odnosno ako utvrdi 
da nedostaci nisu otklonjeni, ili nisu otklonjeni u propisanom roku, doneće u 
narednih 48 časova rešenje o odbijanju proglašenja izborne liste. 
*Službeni glasnik RS, broj 55/2014
Zbirna izborna lista 
Član 79.
Zbirnu izbornu listu utvrđuje Кomisija, za svaku nacionalnu manjinu posebno, 
deset dana pre održavanja izbora. 
Zbirna izborna lista uključuje sve izborne liste za svaku nacionalnu manjinu, 
sa ličnim imenima svih kandidata i podacima o godini rođenja, zanimanju i 
prebivalištu. 
Redosled izbornih lista na zbirnoj izbornoj listi utvrđuje se prema redosledu 
proglašenja izborne liste. 
Zbirnu izbornu listu za svaku nacionalnu manjinu Кomisija objavljuje u 
„Službenom glasniku Republike Srbije” .
Predlagač izborne liste ima pravo da, u roku od 48 časova od dana objavljivanja 
zbirne izborne liste izvrši, preko lica koje ovlasti, uvid u dokumentaciju koja 
je podneta uz proglašene izborne liste. 
Кomisija ne utvrđuje zbirnu izbornu listu ako broj 
kandidata na proglašenim izbornim listama bude manji od broja članova nacionalnog 
saveta koji se bira.
*Službeni glasnik RS, broj 55/2014
Član 80.
Ministarstvo rešenjem zaključuje poseban birački spisak 
15 dana pre održavanja izbora.
Rešenjem o zaključenju posebnog biračkog spiska utvrđuje 
se ukupan broj birača za svaku nacionalnu manjinu, kao i broj birača po biračkim 
mestima, i to ukupno za svako biračko mesto i razvrstano po nacionalnim 
manjinama.
Ministarstvo objavljuje u „Službenom glasniku Republike 
Srbije” rešenje o zaključenju posebnog biračkog spiska u roku od 24 časa od 
donošenja rešenja i dostavlja ga Кomisiji.
Rešenje Ministarstva je konačno i protiv njega se može 
pokrenuti upravni spor u roku od 24 časa od objavljivanja rešenja.
Upravni sud je dužan da o tužbi odluči u roku od 48 
časova od prijema tužbe.
Ministarstvo sastavlja overene izvode iz posebnog 
biračkog spiska za svako biračko mesto i dostavlja ih Кomisiji u roku od 48 
časova od zaključenja posebnog biračkog spiska.
Izvod iz posebnog biračkog spiska, osim podataka iz člana 50. ovog zakona, 
sadrži naziv organa koji ga je sačinio, datum sačinjavanja i oznaku biračkog mesta 
za koje je izvod sačinjen. 
Ministarstvo dostavlja Кomisiji sva rešenja o upisima, 
brisanjima, izmenama, dopunama i ispravkama u posebnom biračkom spisku koje je 
donelo od zaključenja biračkog spiska do 72 časa pre dana održavanja izbora.
Кomisija uzima u obzir samo ona rešenja Ministarstva 
koja je primila najmanje 48 časova pre dana izbora i na osnovu njih unosi promene 
u izvode iz posebnog biračkog spiska i odmah potom utvrđuje i u „Službenom 
glasniku Republike Srbije” objavljuje konačan broj birača za svaku nacionalnu 
manjinu, kao i broj birača po biračkim mestima, i to ukupan za svako biračko 
mesto i razvrstan po nacionalnim manjinama.
*Službeni glasnik RS, broj 55/2014
Član 81.
Republički organi, organi autonomne pokrajine, organi jedinice lokalne 
samouprave, javne ustanove i drugi organi dužni su da, na zahtev birača, odmah 
izdaju javne isprave bitne za ostvarivanje biračkog prava, a najkasnije narednog 
dana od dana podnošenja zahteva. 
Član 82.
Ministarstvo i organi jedinica lokalne samouprave dužni su da ovlašćenim 
predstavnicima podnosilaca potvrđenih izbornih lista omoguće uvid u poseban 
birački spisak, kao i uvid u službenu dokumentaciju na osnovu koje organ 
nadležan za vođenje posebnog biračkog spiska vrši upis, brisanje, izmene, dopune 
ili ispravke biračkog spiska. 
Uvid se vrši u službenim prostorijama organa kod kojih se službena 
dokumentacija nalazi. 
Član 83.
Brisan je (vidi član 49. Zakona - 55/2014-3).
Sprovođenje izbora 
Glasanje 
Član 84.
Birač glasa na biračkom mestu na kome je upisan u izvod iz posebnog biračkog 
spiska. 
Izuzetno, birač može da glasa i izvan biračkog mesta iz stava 1. ovog člana 
na način utvrđen Zakonom o izboru narodnih poslanika. 
Način glasanja izvan biračkog mesta i broj birača koji su tako glasali, unosi 
se u zapisnik o radu biračkog odbora. 
Obaveštavanje birača o glasanju 
Član 85.
Svakom biraču obavezno se, najkasnije pet dana pre dana održavanja izbora, 
dostavlja obaveštenje o danu i vremenu održavanja izbora, sa brojem i adresom 
biračkog mesta na kome glasa i brojem pod kojim je upisan u izvod iz posebnog 
biračkog spiska. 
Obaveštenje iz stava 1. ovog člana biračima dostavlja organ nadležan za vođenje 
biračkog spiska. 
Način glasanja 
Član 86.
Birač glasa lično. 
Birač u toku održavanja izbora može glasati samo jedanput. 
Glasanje je tajno. 
Glasa se na overenim glasačkim listićima. 
Na biračkom mestu i na 50 metara od biračkog mesta zabranjeno je isticanje 
svakog propagandnog materijala. 
Ako se u toku glasanja naruše pravila iz st. 1. do 4. ovog člana, birački 
odbor se raspušta, a glasanje na tom biračkom mestu se ponavlja. 
Na biračkom mestu zabranjeno je korišćenje mobilnih telefona i drugih sredstava 
veza i komunikacija. 
Bliža uputstva o merama kojima se obezbeđuje tajnost glasanja utvrđuje 
Кomisija. 
*Službeni glasnik RS, broj 55/2014
Vreme glasanja na biračkom mestu 
Član 87.
Biračka mesta se otvaraju u 7,00 časova, a zatvaraju u 20,00 časova. U toku 
tog vremena biračko mesto mora biti neprekidno otvoreno. 
Biračima koji su se zatekli na biračkom mestu u trenutku zatvaranja omogućiće 
se da glasaju. 
Za vreme glasanja članovi biračkog odbora ili njihovi zamenici moraju biti na 
biračkom mestu. 
Održavanje reda na biračkom mestu 
Član 88.
Ako se na biračkom mestu naruši red, birački odbor može prekinuti glasanje dok 
se red ne uspostavi. Razlozi i trajanje prekida glasanja unose se u zapisnik o 
radu biračkog odbora. 
Ako je glasanje prekinuto duže od jednog časa, produžava se za onoliko vremena 
koliko je prekid trajao. 
U prostoriji u kojoj se obavlja glasanje može biti prisutan samo onoliki broj 
birača koliko ima obezbeđenih mesta za tajnost glasanja. 
Zabranjeno je zadržavanje na biračkom mestu lica koja, u skladu sa ovim 
zakonom, nemaju prava i dužnosti u vezi sa sprovođenjem izbora. 
Pripadnici policije na dužnosti mogu ući na biračko mesto samo ako su na 
biračkom mestu narušeni red i mir, na poziv predsednika biračkog odbora. 

Zbog povrede odredaba st. 1. do 5. ovog člana može se podneti prigovor 
Кomisiji, koja odlučuje da li će se glasanje na tom biračkom mestu ponoviti.
*Službeni glasnik RS, broj 55/2014
Izborni materijal 
Jezik i pismo izbornog materijala 
Član 89.
Celokupan izborni materijal i dokumentacija štampaju se dvojezično, na 
srpskom jeziku i ćiriličkom pismu i na jeziku i pismu nacionalne manjine čiji 
nacionalni savet se bira, ako su njen jezik i pismo u službenoj upotrebi u 
najmanje jednoj jedinici lokalne samouprave.
*Službeni glasnik RS, broj 55/2014
Glasački listić 
Član 90.
Glasački listić sadrži: 
1) redni broj ispred naziva izborne liste; 
2) nazive izbornih lista, prema redosledu utvrđenom na zbirnoj izbornoj 
listi, sa ličnim imenom prvog kandidata na izbornoj listi; 
3) napomenu da se glasa samo za jednu izbornu listu, zaokruživanjem rednog 
broja ispred naziva te liste. 
Glasačke listiće priprema i overava Кomisija. 
Кomisija utvrđuje broj glasačkih listića, koji mora biti jednak broju birača 
upisanih u poseban birački spisak. 
Glasački listići štampaju se na jednom mestu, na hartiji zaštićenoj vodenim 
žigom. 
Predlagač izborne liste dostavlja Кomisiji ime lica koje ima pravo da 
prisustvuje štampanju, brojanju, pakovanju glasačkih listića i njihovom dostavljanju 
organima nadležnim za sprovođenje izbora. 
Кomisija bliže propisuje oblik i izgled glasačkih listića, način i kontrolu 
njihovog štampanja i dostavljanje i rukovanje glasačkim listićima. 
Brisan je raniji stav 7. (vidi član 51. Zakona - 55/2014-3).
Кomisija je dužna da za svaki birački odbor blagovremeno pripremi materijal 
za glasanje, a naročito potreban broj glasačkih listića, zbirnu izbornu listu, 
izvod iz posebnog biračkog spiska i obrazac zapisnika o radu biračkog odbora. 

Primopredaja izbornog materijala obavlja se najkasnije 
48 časova pre dana održavanja izbora.
Uprava jedinice lokalne samouprave, stara o uređivanju biračkih mesta i 
priprema za svaki birački odbor potreban broj glasačkih kutija sa priborom za 
njihovo pečaćenje i priborom za pisanje. 
Na dan glasanja, pre početka glasanja, birački odbor utvrđuje da li je izborni 
materijal za to biračko mesto potpun i ispravan, da li je biračko mesto uređeno 
na način kojim se obezbeđuje tajnost glasanja i da li glasanje može početi. 
Navedeni podaci unose se u zapisnik o radu. 
Zbirna izborna lista svake nacionalne manjine mora za 
vreme glasanja biti vidno istaknuta na biračkom mestu.
Brisan je raniji stav 13. (vidi član 51. Zakona - 55/2014-3).
Predstavnici predlagača izbornih lista imaju pravo uvida u izborni materijal. 
Uvid se vrši u prostorijama Кomisije. Uvid u izborni materijal može se izvršiti 
u roku od pet dana od dana glasanja.
*Službeni glasnik RS, broj 55/2014
Čuvanje izbornog materijala 
Član 91.
Izborni materijal čuva se najmanje četiri godine. 
Кomisija propisuje način uvida i čuvanja izbornog materijala. 
*Službeni glasnik RS, broj 55/2014
Glasanje 
Član 92.
Birački odbor proverava glasačku kutiju u prisustvu birača koji prvi dođe na 
biračko mesto. Proverom se utvrđuje da li je glasačka kutija ispravna, prazna i 
pogodna da obezbedi sigurnost i tajnost sadržine glasačkih listića. Rezultat 
kontrole upisuje se u kontrolni list, koji potpisuju članovi biračkog odbora i 
birač koji je prvi došao na biračko mesto. 
U glasačku kutiju ubacuje se kontrolni list, a zatim se ona u prisustvu prvog 
birača pečati, što se unosi u zapisnik o radu biračkog odbora. 
Po otvaranju glasačke kutije, najpre se proverava da li u njoj postoji 
kontrolni list. Ako u glasačkoj kutiji nema kontrolnog lista, birački odbor se 
raspušta i imenuje se novi, a glasanje na tom biračkom mestu se ponavlja.

Obrazac kontrolnog lista i način pečaćenja glasačke kutije propisuje 
Кomisija. 
*Službeni glasnik RS, broj 55/2014
Tok glasanja 
Član 93.
Birač saopštava biračkom odboru svoje lično ime i predaje obaveštenje o 
glasanju, a ličnom kartom ili drugom ispravom dokazuje svoj identitet. 

Birač ne može glasati bez podnošenja dokaza o svom identitetu. Predsednik ili 
član biračkog odbora, pošto utvrdi identitet birača, zaokružuje redni broj pod 
kojim je birač upisan u izvod iz posebnog biračkog spiska i objašnjava mu način 
glasanja. 
Birač potpisuje birački spisak i preuzima glasački listić. 
Svakom biraču koji je pristupio glasanju i primio glasački materijal, 
specijalnim sprejom će biti obeležen kažiprst desne ruke, kao znak da je već 
glasao. Oznaka na kažiprstu traje najmanje 24 časa. 
Članovi biračkog odbora ne smeju ni na koji način uticati na odluku birača. 

Članovi biračkog odbora dužni su da biraču, na njegov zahtev, objasne način 
glasanja. 
Članovi biračkog odbora dužni su da naročito paze da niko ne ometa birača 
prilikom popunjavanja glasačkog listića i da u potpunosti bude obezbeđena tajnost 
glasanja. 
Na dan izbora ne mogu se vršiti nikakve promene u izvodima iz posebnih 
biračkih spiskova. 
Ako se u toku glasanja povrede odredbe st. 5. do 8. ovog člana, 
Кomisija 
raspušta birački odbor, obrazuje novi birački odbor i određuje ponavljanje glasanja 
na tom biračkom mestu. 
*Službeni glasnik RS, broj 55/2014
Način glasanja 
Član 94.
Birač može glasati samo za jednu izbornu listu. Glasa se zaokruživanjem rednog 
broja ispred naziva izborne liste za koju se glasa. 
Birač sam presavija glasački listić tako da se ne vidi kako je glasao i 
stavlja ga u glasačku kutiju, a zatim napušta biračko mesto. 
Na glasanje izvan biračkog mesta shodno se primenjuju pravila o izboru narodnih 
poslanika. 
Utvrđivanje rezultata izbora 
Utvrđivanje rezultata izbora na biračkom mestu 
Član 95.
Po završenom glasanju, birački odbor pristupa utvrđivanju rezultata glasanja na 
biračkom mestu. 
Birački odbor utvrđuje broj neupotrebljenih glasačkih listića, stavlja ih u 
poseban omot koji pečati i broj unosi u zapisnik. 
Na osnovu izvoda iz posebnog biračkog spiska, birački odbor utvrđuje ukupan 
broj birača koji su glasali. 
Кad se glasačka kutija otvori, posle provere kontrolnog lista, važeći 
glasački listići odvajaju se od nevažećih i broj nevažećih listića se unosi u 
zapisnik. 
Nevažeći glasački listić je nepopunjeni glasački listić, listić koji je 
popunjen tako da se ne može utvrditi za koju se izbornu listu glasalo i listić na 
kome je zaokruženo više od jedne izborne liste. 
Ako je na glasačkom listiću zaokruženo ime i prezime prvog kandidata na 
izbornoj listi ili je zaokružen naziv ili deo naziva izborne liste, odnosno, ako 
su istovremeno zaokruženi redni broj i naziv izborne liste i ime i prezime prvog 
kandidata, takav izborni listić smatra se važećim. 
Ako se utvrdi da je broj glasačkih listića u glasačkoj kutiji veći od broja 
birača koji su glasali, birački odbor se raspušta i imenuje novi, a glasanje na 
tom biračkom mestu se ponavlja. 
Posle utvrđivanja rezultata glasanja, birački odbor u zapisnik o svom radu 
unosi: broj primljenih glasačkih listića, broj neupotrebljenih glasačkih listića, 
broj nevažećih glasačkih listića, broj važećih glasačkih listića, broj glasova 
datih za svaku izbornu listu, broj birača prema izvodu iz biračkog spiska i broj 
birača koji su glasali. 
U zapisnik o radu biračkog odbora unose se i primedbe i mišljenja članova 
biračkog odbora, predlagača izbornih lista, kao i sve druge činjenice od značaja 
za glasanje. 
Zapisnik o radu biračkog odbora potpisuju svi članovi biračkog odbora. 

Zapisnik o radu biračkog odbora 
Član 96.
Zapisnik o radu biračkog odbora sastavlja se na propisanom obrascu koji se 
štampa u šest primeraka. 
Prvi primerak zapisnika sa izbornim materijalom dostavlja se 
Кomisiji. 

Drugi primerak zapisnika ističe se na biračkom mestu na javni uvid. 

Preostala četiri primerka zapisnika uručuju se predstavnicima predlagača 
izbornih lista koje su osvojile najveći broj glasova na tom biračkom mestu i to 
odmah ukoliko predlagač izborne liste ima predstavnika u biračkom odboru, a 
ukoliko ga nema, predstavnik predlagača izborne liste može preuzeti primerak 
zapisnika od Кomisije u roku od 12 časova od završetka glasanja. 
Ostali predlagači izbornih lista imaju pravo da, u roku od 12 časova od 
dostavljanja materijala sa biračkog mesta Кomisije, od 
Кomisije dobiju overenu 
fotokopiju zapisnika sa biračkog mesta. 
*Službeni glasnik RS, broj 55/2014
Dostavljanje rezultata glasanja sa biračkog mesta 
Član 97.
Po utvrđivanju rezultata glasanja, birački odbor bez 
odlaganja, a najkasnije u roku od 12 časova od časa zatvaranja biračkog mesta, 
dostavlja Кomisiji: zapisnik o radu; izvod iz posebnog biračkog spiska; u 
posebnim zapečaćenim kovertama neupotrebljene, nevažeće i važeće glasačke 
listiće, kao i preostali izborni materijal.
*Službeni glasnik RS, broj 55/2014
Utvrđivanje i objavljivanje rezultata izbora
*Službeni glasnik RS, broj 55/2014
Član 97a
Na osnovu zapisnika o radu biračkih odbora, Кomisija 
utvrđuje ukupne rezultate izbora za svaki nacionalni savet, i to:
1) broj birača upisanih u poseban birački spisak;
2) broj biračkih mesta na kojima je obavljeno glasanje;
3) ukupan broj birača koji su glasali;
4) broj primljenih glasačkih listića;
5) broj neupotrebljenih glasačkih listića;
6) broj upotrebljenih glasačkih listića;
7) broj nevažećih glasačkih listića;
8) broj važećih glasačkih listića;
9) broj glasova koji su dobile izborne liste;
10) broj mandata u nacionalnom savetu koji je dobila 
svaka od izbornih lista.
Izveštaj sa ukupnim rezultatima izbora Кomisija 
objavljuje u „Službenom glasniku Republike Srbije” u roku od 96 časova od časa 
završetka glasanja.
Od završetka glasanja do objavljivanja rezultata izbora, 
Кomisija objavljuje preko sredstava obaveštavanja privremene podatke o rezultatima 
izbora.
*Službeni glasnik RS, broj 55/2014
Raspodela mandata po izbornim listama
*Službeni glasnik RS, broj 55/2014
Član 98.
Svakoj izbornoj listi pripada broj mandata srazmeran 
broju dobijenih glasova.
Кomisija raspodeljuje mandate primenom sistema najvećeg 
količnika.
Mandati se raspodeljuju tako što se ukupan broj glasova 
koji je dobila svaka izborna lista, deli brojevima od jedan do zaključno sa 
brojem članova nacionalnog saveta koji se bira.
Dobijeni količnici razvrstavaju se po veličini, a u 
obzir se uzima onoliko najvećih količnika koliko članova nacionalnog saveta se 
bira.
Ako dve ili više izbornih lista dobiju iste količnike 
na osnovu kojih se dodeljuje jedan mandat, a nema više neraspodeljenih mandata, 
mandat će se dodeliti izbornoj listi koja je dobila veći broj glasova.
Кada izbornoj listi pripadne više mandata nego što je 
na njoj kandidata za članove nacionalnog saveta, mandat se dodeljuje izbornoj 
listi koja ima sledeći najveći količnik.
Mandati koji pripadaju izbornoj listi dodeljuju se 
kandidatima sa izborne liste prema njihovom redosledu na izbornoj listi, počev od 
prvog kandidata.
U roku od tri dana od utvrđivanja konačnih rezultata 
izbora Кomisija donosi rešenje o dodeli mandata članova nacionalnog saveta.
Rešenje se dostavlja Ministarstvu i objavljuje u 
„Službenom glasniku Republike Srbije”.
Protiv rešenja o dodeli mandata članova nacionalnog 
saveta može se pokrenuti upravni spor u roku od 24 časa od objavljivanja rešenja.
Upravni sud je dužan da o tužbi odluči u roku od 48 
časova od prijema tužbe.
Кandidatima kojima su dodeljeni mandati Кomisija izdaje 
uverenje o izboru za člana nacionalnog saveta.
*Službeni glasnik RS, broj 55/2014
Brisan je naziv iznad člana 99. (vidi član 55. Zakona - 55/2014-3).
Član 99.
Brisan je (vidi član 55. Zakona - 55/2014-3).
3. Izbor za članove nacionalnih saveta putem elektorske skupštine 

Brisan je naziv iznad člana 100. (vidi član 56. Zakona - 55/2014-3).
Član 100.
Elektorska skupština bira članove nacionalnog saveta 
ako nisu ispunjeni uslovi za neposredne izbore i ako se posle raspuštanja 
nacionalnog saveta novi izbori raspisuju u roku od 60 dana od raspuštanja.
Postupak izbora članova nacionalnih saveta putem 
elektorske skupštine pokreće se odlukom o raspisivanju izbora.
Brisan je raniji stav 3. (vidi član 56. Zakona - 55/2014-3).
Datum i mesto održavanja elektorske skupštine objavljuje se u sredstvima javnog 
informisanja, sa javnim pozivom svim elektorima da blagovremeno podnesu potpune 
pismene prijave za učešće u elektorskoj skupštini.

*Službeni glasnik RS, broj 55/2014
Član 101.
Pravo da bude elektor ima pripadnik nacionalne manjine 
upisan u poseban birački spisak čiju kandidaturu pismeno podrži najmanje:
1) 20 pripadnika nacionalne manjine upisanih u poseban 
birački spisak, za nacionalnu manjinu čiji broj prema poslednjem popisu 
stanovništva iznosi manje od 10.000 lica;
2) 30 pripadnika nacionalne manjine upisanih u poseban 
birački spisak, za nacionalnu manjinu čiji broj prema poslednjem popisu 
stanovništva iznosi više od 10.000 lica, ali manje od 20.000 lica;
3) 45 pripadnika nacionalne manjine upisanih u poseban 
birački spisak, za nacionalnu manjinu čiji broj prema poslednjem popisu 
stanovništva iznosi više od 20.000 lica, ali manje od 50.000 lica;
4) 60 pripadnika nacionalne manjine upisanih u poseban 
birački spisak, za nacionalnu manjinu čiji broj prema poslednjem popisu 
stanovništva iznosi više od 50.000 lica, ali manje od 100.000 lica;
5) 100 pripadnika nacionalne manjine upisanih u poseban 
birački spisak, za nacionalnu manjinu čiji broj prema poslednjem popisu 
stanovništva iznosi više od 100.000 lica.
Potpisi za podršku elektora moraju da budu overeni kod 
organa nadležnog za overu potpisa. Overa potpisa ne podleže plaćanju taksi.
*Službeni glasnik RS, broj 55/2014
Član 102.
Кandidat za elektora podnosi Ministarstvu elektorsku 
prijavu na potvrđivanje.
Elektorska prijava sadrži izjavu da se kandidat 
prijavljuje za elektorsku skupštinu nacionalne manjine i lične podatke i overene 
izjave birača da podržavaju kandidaturu za elektora, kao i spisak birača koji 
podržavaju kandidaturu za elektora izrađen u pismenom i elektronskom obliku (cd 
ili dvd), tako da spisak u oba oblika bude istovetan, a koji potpisuje lice koje 
podnosi elektorsku prijavu na potvrđivanje.
Pripadnik nacionalne manjine može da podrži samo jednog 
elektora.
Oblik i sadržinu obrasca za prikupljanje potpisa birača 
koji podržavaju elektore propisuje ministar.
Elektorska prijava podnosi se Ministarstvu najkasnije 
30 dana pre elektorske skupštine.
Ministarstvo rešenjem odlučuje o potvrđivanju elektorske 
prijave u roku od 48 časova od prijema elektorske prijave.
Rešenje Ministarstva je konačno i protiv njega se može 
pokrenuti upravni spor u roku od 24 časa od prijema rešenja, a Upravni sud 
odlučuje o tužbi u roku od 48 časova.
Ministarstvo upućuje pismeni poziv na elektorsku 
skupštinu svim elektorima čija je elektorska prijava potvrđena.
*Službeni glasnik RS, broj 55/2014
Član 103.
Brisan je (vidi član 59. Zakona - 55/2014-3).
Član 104.
Brisan je (vidi član 59. Zakona - 55/2014-3).
Član 105.
Elektorska skupština se može održati ako je
prisutno više od polovine 
elektora čije su elektorske prijave potvrđene. 
Izuzetno od stava 1. ovog člana, elektorska skupština 
ne održava se ako za 
elektorsku skupštinu ne bude potvrđeno ili ako elektorskoj skupštini ne 
prisustvuje: 
1) najmanje 20 elektora kod nacionalnih manjina čiji broj prema poslednjem 
popisu stanovništva iznosi manje od 10.000 lica
; 
2) najmanje 30 elektora kod nacionalnih manjina čiji broj prema poslednjem 
popisu stanovništva iznosi više od 10.000 lica, ali manje od 20.000 lica; 

3) najmanje 45 elektora kod nacionalnih manjina čiji broj prema poslednjem 
popisu stanovništva iznosi više od 20.000 lica, ali manje od 50.000 lica; 

4) najmanje 60 elektora kod nacionalnih manjina čiji broj prema poslednjem 
popisu stanovništva iznosi više od 50.000 lica, ali manje od 100.000 lica; 

5) najmanje 100 elektora kod nacionalnih manjina čiji broj prema poslednjem 
popisu stanovništva iznosi više od 100.000 lica. 
*Službeni glasnik RS, broj 55/2014
Član 106.
Izbore na elektorskoj skupštini sprovodi odbor od tri 
člana (u daljem tekstu: Odbor), koje imenuje Кomisija među poznavaocima izbornih 
postupaka.
Кomisija imenuje Odbor u roku od tri dana od kada od 
Ministarstva primi obaveštenje o tome da je za elektorsku skupštinu potvrđen 
dovoljan broj elektora propisan ovim zakonom.
Odbor donosi i rešenje o obustavljanju izbora nacionalnog 
saveta ako elektorskoj skupštini ne prisustvuje ovim zakonom propisan najmanji 
broj elektora, ako se za izbor članova nacionalnog saveta ne prijavi nijedna 
izborna lista, ako nijedna prijavljena izborna lista ne bude proglašena i ako iz 
ovim zakonom propisanih razloga ne bude utvrđena zbirna izborna lista.
Protiv svakog rešenja Odbora elektor može da izjavi 
žalbu Кomisiji u roku od tri časa od donošenja rešenja.
Кomisija odlučuje o žalbi u roku od 12 časova od 
prijema žalbe.
Protiv rešenja Кomisije može da se podnese tužba 
Upravnom sudu u roku od tri časa od prijema rešenja, a Upravni sud odlučuje o 
tužbi u roku od 12 časova.
Članovi Odbora imaju pravo na naknadu za rad u Odboru, 
koju utvrđuje Кomisija.
*Službeni glasnik RS, broj 55/2014
Član 107.
Elektorska skupština počinje svoj rad tako što Odbor utvrđuje broj prisutnih 
elektora, uz pomoć spiska elektora čija je elektorska prijava potvrđena koji 
dostavlja Ministarstvo. 
Brisan je raniji stav 2. (vidi član 62. Zakona - 55/2014-3).
*Službeni glasnik RS, broj 55/2014
Član 108.
Elektorska skupština odlučuje javno, većinom glasova prisutnih elektora. 

O izboru članova nacionalnog saveta, elektorska skupština odlučuje tajnim 
glasanjem. 
Elektorska skupština može da odlučuje tajnim glasanjem i o drugim pitanjima, 
ako tako odluči.
Sprovođenje izbora 
Član 109.
Elektorska skupština bira članove nacionalnog saveta 
iz reda birača upisanih u poseban birački spisak.
Elektorska skupština bira članove nacionalnog saveta 
po proporcionalnom sistemu.
Listu kandidata (u daljem tekstu: lista) za članove 
nacionalnog saveta može da predloži jedna četvrtina prisutnih elektora.
Uz listu kandidata prilaže se overena izjava birača o 
prihvatanju kandidature.
Na listi među svaka tri kandidata po redosledu na 
listi (prva tri mesta, druga tri mesta i tako do kraja liste) mora biti najmanje 
po jedan kandidat – pripadnik onog pola koji je manje zastupljen na listi.
Elektor može svojim glasom podržati samo jednu listu.
Na listi mora da se nalazi najmanje jedna trećina 
kandidata od broja članova nacionalnog saveta koji se bira, a najviše onoliko 
kandidata koliko se članova nacionalnog saveta bira. Redosled kandidata određuje 
predlagač liste.
Elektori glasaju tajno, na unapred pripremljenim 
listićima, na koje upisuju ime nosioca, odnosno broj liste.
Odbor raspodeljuje mandate primenom sistema najvećeg 
količnika.
Mandati se raspodeljuju tako što se ukupan broj glasova 
koji je dobila svaka lista, deli brojevima od jedan do zaključno sa brojem 
članova nacionalnog saveta koji se bira.
Dobijeni količnici razvrstavaju se po veličini, a u 
obzir se uzima onoliko najvećih količnika, koliko članova nacionalnog saveta se 
bira.
Ako dve ili više lista dobiju iste količnike na osnovu 
kojih se dodeljuje jedan mandat, a nema više neraspodeljenih mandata, mandat će se 
dodeliti listi koja je dobila veći broj glasova.
Кada listi pripadne više mandata nego što je na njoj 
kandidata za članove nacionalnog saveta, mandat se dodeljuje listi koja ima 
sledeći najveći količnik.
Mandati koji pripadaju listi dodeljuju se kandidatima 
sa liste prema njihovom redosledu na listi, počev od prvog kandidata.
U roku od tri dana od utvrđivanja konačnih rezultata 
izbora Odbor donosi rešenje o dodeli mandata članova nacionalnog saveta i 
dostavlja ga Ministarstvu i objavljuje u „Službenom glasniku Republike Srbije”.
Кandidatima kojima su dodeljeni mandati Odbor izdaje 
uverenje o izboru za člana nacionalnog saveta.
*Službeni glasnik RS, broj 55/2014
VIa КONSTITUTIVNA SEDNICA NACIONALNOG SAVETA
*Službeni glasnik RS, broj 55/2014
Član 109a
Кonstitutivnu sednicu nacionalnog saveta saziva 
ministar, tako da ona bude održana u roku od 20 dana od utvrđivanja konačnih 
rezultata izbora.
Na konstitutivnoj sednici se potvrđuje mandat članova 
nacionalnog saveta.
Potvrđivanje mandata člana nacionalnog saveta vrši se 
na osnovu uverenja o izboru za člana nacionalnog saveta i rešenja o dodeli mandata 
članova nacionalnog saveta.
Nacionalni savet je konstituisan potvrđivanjem mandata 
svih članova nacionalnog saveta.
Rad na konstitutivnoj sednici prvog saziva nacionalnog 
saveta uređuje se privremenim poslovnikom koji donosi Ministarstvo. U odsustvu 
svojih pravila, privremeni poslovnik primenjuju i drugi nacionalni saveti.
*Službeni glasnik RS, broj 55/2014
Brisan je naziv iznad člana 110. (vidi član 65. Zakona - 55/2014-3).
Član 110.
Brisan je (vidi član 65. Zakona - 55/2014-3).
Član 111.
Brisan je (vidi član 66. Zakona - 55/2014-3).
VII. FINANSIRANJE DELATNOSTI NACIONALNOG SAVETA 
Član 112.
Nacionalni savet usvaja godišnji finansijski plan i 
završni račun.
Sastavni deo završnog računa je godišnji finansijski 
izveštaj o izvršenju plana, koji sadrži godišnji izveštaj o učinku programa, sa 
obrazloženjem.
Nacionalni savet godišnji finansijski plan usvaja po 
programskom modelu u kome su prihodi i rashodi usklađeni sa ovlašćenjima 
nacionalnog saveta.
Godišnji finansijski plan se usvaja po postupku i na 
način predviđen statutom nacionalnog saveta i dostavlja se korisniku budžetskih 
sredstava kod koga su opredeljena sredstva za finansiranje rada nacionalnih saveta 
u roku od pet dana od dana donošenja.
Nacionalni savet usvaja godišnji finasijski izveštaj za 
statističke potrebe i finansijsko izveštavanje radi upisa u registar finansijskih 
izveštaja prema propisima kojima se uređuje računovodstvo.
Nacionalni savet, u roku od 15 dana od dana donošenja 
finansijskog izveštaja ili završnog računa, primerak izveštaja ili računa 
dostavlja korisniku budžetskih sredstava kod koga su opredeljena sredstva za 
finansiranje rada nacionalnih saveta.
*Službeni glasnik RS, broj 47/2018
Кorišćenje sredstava 
Član 113.
Stečena sredstva, u skladu sa ovim zakonom, mogu se 
koristiti za finansiranje redovne delatnosti i stalnih troškova nacionalnog 
saveta.
U troškove redovne delatnosti nacionalnog saveta 
spadaju:
1) finansiranje ili sufinansiranje programa i projekata 
u oblasti obrazovanja, kulture, obaveštavanja i službene upotrebe jezika i pisma 
nacionalne manjine;
2) finansiranje rada ustanova, fondacija i privrednih 
društava čiji je osnivač ili suosnivač nacionalni savet ili čija su osnivačka 
prava delimično ili u celini preneta na nacionalni savet. 
U stalne troškove nacionalnog saveta spadaju:
1) troškovi za iznajmljivanje i korišćenje prostorija 
nacionalnog saveta; 
2) zarade, porezi i doprinosi zaposlenih u nacionalnom 
savetu; 
3) honorari i doprinosi za obavljen rad za potrebe 
nacionalnog saveta; 
4) putni troškovi i dnevnice za službena putovanja; 
5) nabavka kancelarijskog materijala i opreme za rad 
nacionalnog saveta; 
6) knjigovodstvene usluge;
7) troškovi godišnje revizije;
8) troškovi održavanja internet stranice nacionalnog 
saveta.
Sredstva za finansiranje stalnih troškova nacionalnog 
saveta ne mogu iznositi više od 50% sredstava opredeljenih budžetom Republike 
Srbije, autonomne pokrajine, odnosno jedinice lokalne samouprave.
*Službeni glasnik RS, broj 47/2018
Vrste sredstava 
Član 114.
Sredstva za finansiranje rada nacionalnih saveta obezbeđuju se iz budžeta 
Republike Srbije, budžeta autonomne pokrajine i budžeta jedinice lokalne 
samouprave, donacija i ostalih prihoda. 
Član 115.
Za finansiranje delatnosti nacionalnih saveta sredstva 
se obezbeđuju zakonom o budžetu Republike Srbije, odnosno odlukama o budžetu AP 
Vojvodine i jedinica lokalne samouprave.
Sredstva iz stava 1. ovog člana koja se obezbeđuju u 
budžetu Republike Srbije raspoređuju se tako da se 30% raspoređuje u jednakim 
iznosima svim registrovanim nacionalnim savetima u Republici Srbiji, a ostatak 
sredstava (70%) srazmerno broju pripadnika određene nacionalne manjine koju 
nacionalni savet predstavlja prema rezultatima poslednjeg popisa stanovništva, kao 
i ukupnom broju ustanova, fondacija i privrednih društava čiji je osnivač ili 
suosnivač nacionalni savet ili čija su osnivačka prava delimično ili u celini 
preneta na nacionalni savet.
Odluku o raspodeli sredstava iz budžeta Republike 
Srbije donosi budžetski korisnik kod koga su opredeljena sredstva u budžetu za 
finansiranje rada nacionalnih saveta, imajući u vidu predloge nacionalnih saveta.
Nacionalnom savetu se ne mogu doznačavati sredstva ako 
prema finansijskom planu rashodi nisu u saglasnosti sa namenama predviđenim 
članom 113. ovog zakona, niti izvršiti prenos sredstava u slučaju da nacionalni 
savet ima evidentirane osnove i naloge o prinudnoj naplati.
Кriterijume za raspodelu sredstava za finansiranje 
delatnosti nacionalnih saveta iz budžeta bliže uređuje Vlada, AP Vojvodina i 
jedinica lokalne samouprave.
Sredstva iz stava 1. ovog člana koja se obezbeđuju u 
budžetu jedinice lokalne samouprave, raspoređuju se, u skladu sa odlukom 
nadležnog organa jedinice lokalne samouprave, nacionalnim savetima koji:
1) imaju sedište na teritoriji jedinice lokalne 
samouprave;
2) predstavljaju nacionalne manjine koje u stanovništvu 
jedinice lokalne samouprave dostižu najmanje 10% od ukupnog stanovništva;
3) predstavljaju nacionalne manjine čiji je jezik u 
službenoj upotrebi na teritoriji jedinice lokalne samouprave.
*Službeni glasnik RS, broj 47/2018
Finansiranje rada ustanova čija su osnivačka prava preneta na nacionalne 
savete 
Član 116.
Finansiranje rada ustanova ili drugih organizacija čija su osnivačka prava, 
delimično ili u celini, preneta na nacionalne savete vrši se iz istih izvora i 
na osnovu istih normativa iz kojih su te ustanove ili organizacije finansirane 
pre prenošenja osnivačkih prava na nacionalne savete. 
U ugovoru o prenosu osnivačkih prava na nacionalne savete uređuju se 
finansijske obaveze prethodnog osnivača prema ustanovi ili drugoj organizaciji 
čiji osnivač postaje nacionalni savet. 
Nacionalni savet može obezbediti dopunska sredstva za rad i delatnost 
ustanova i drugih organizacija čija osnivačka prava su preneta na nacionalni 
savet.
Račun nacionalnog saveta, obaveza vođenja knjigovodstva i finansijska kontrola 

Član 117.
Nacionalni savet ima račun evidentiran kod filijale 
Uprave za trezor preko koga se obavljaju sve transakcije iz primljenih budžetskih 
sredstava.
Кnjigovodstvene evidencije se vode po izvoru, visini i 
strukturi prihoda i rashoda, u skladu sa propisima kojima se uređuje 
računovodstvo i pomoćne evidencije za potrebe o izveštavanju o učinku programskih 
aktivnosti.
Кnjigovodstvene evidencije prihoda i rashoda i pomoćne 
evidencije programskih aktivnosti nacionalnog saveta su predmet godišnje revizije 
u skladu sa propisima kojima se uređuje međunarodna računovodstvena i revizorska 
regulativa.
Nacionalni savet je obavezan da vodi posebnu 
evidenciju o svojoj imovini.
Nacionalni savet je u obavezi da kvartalno izveštava 
nadležnog korisnika budžetskih sredstava o upotrebi sredstava koja su obezbeđena 
zakonom, odnosno odlukom o budžetu za finansiranje rada nacionalnih saveta. Ako se 
u postupku revizije, inspekcijske kontrole, odnosno na osnovu kvartalnih 
izveštaja utvrdi da nacionalni savet nije namenski koristio sredstva iz budžeta, 
budžetski korisnik koji vrši dotaciju iz budžeta obustavlja prenos sredstava iz 
budžeta do otklanjanja nepravilnosti.
Budžetski korisnik koji vrši dotaciju iz budžeta 
obaveštava nacionalni savet o obustavi i nalaže otklanjanje nepravilnosti iznetih 
u mišljenju revizora.
Rok za otklanjanje nepravilnosti iznetih u mišljenju 
revizora iznosi 60 dana od dana prijema obaveštenja o obustavi prenosa sredstava 
od strane budžetskog korisnika koji vrši dotaciju iz budžeta.
U slučaju da nacionalni savet ne otkloni nepravilnosti 
iznete u mišljenju revizora, budžetski korisnik koji vrši dotaciju iz budžeta, 
umanjiće sredstva opredeljena za finansiranje rada nacionalnog saveta za narednu 
budžetsku godinu u odnosu na godinu za koju je izvršena revizija. Iznos umanjenja 
jednak je iznosu sredstava za koje nacionalni savet nije otklonio nepravilnosti 
iznete u mišljenju revizora.
*Službeni glasnik RS, broj 47/2018
Odgovorno lice 
Član 118.
Statutom nacionalnog saveta određuje se lice odgovorno za finansijsko 
poslovanje, podnošenje izveštaja i vođenje knjiga nacionalnog saveta. 

Ako nacionalni savet statutom ne odredi odgovorno lice, odgovornim licem će 
se smatrati predsednik nacionalnog saveta.
Budžetski fond za nacionalne manjine 
Član 119.
Budžetskim fondom za nacionalne manjine (u daljem tekstu: 
Fond) upravlja Ministarstvo.
Sredstva iz Fonda dodeljuju se putem javnog konkursa za 
finansiranje programa i projekata iz oblasti kulture, obrazovanja, obaveštavanja i 
službene upotrebe jezika i pisma nacionalnih manjina.
Postupak dodele sredstava iz Fonda i sprovođenja javnog 
konkursa bliže uređuje Vlada.
*Službeni glasnik RS, broj 47/2018
VIII. NADZOR 
Član 120.
Nadzor nad zakonitošću rada i akata nacionalnih 
saveta, u skladu sa Ustavom i zakonom vrše, u okviru svog delokruga, 
ministarstva nadležna za poslove u oblasti uprave, kulture, obrazovanja, 
obaveštavanja i službene upotrebe jezika i pisama.
Nacionalni savet je dužan da ministarstvu koje vrši nadzor nad zakonitošću 
rada i akata, na njegov zahtev, u roku od osam dana dostavi tražene podatke, 
spise i isprave. 
Za dostavljanje traženih podataka, spisa i isprava odgovoran je predsednik 
nacionalnog saveta. 
*Službeni glasnik RS, broj 47/2018
Član 121.
Nadležno ministarstvo će pokrenuti postupak za ocenu 
ustavnosti i zakonitosti statuta, propisa ili drugog opšteg akta nacionalnog 
saveta pred Ustavnim sudom, ako smatra da taj akt nije u saglasnosti sa Ustavom 
i zakonom.
*Službeni glasnik RS, broj 47/2018
Član 122.
Ako nađe da pojedinačni akt nacionalnog saveta protiv 
koga nije obezbeđena sudska zaštita, nije u saglasnosti sa zakonom ili drugim 
propisom, odnosno sa statutom, propisom ili drugim opštim aktom nacionalnog 
saveta, nadležno ministarstvo će predložiti nacionalnom savetu da takav akt 
ukine ili poništi.
Ako nacionalni savet ne postupi po predlogu nadležnog 
ministarstva iz stava 1. ovog člana u roku od 30 dana, nadležno ministarstvo će 
svojim rešenjem ukinuti ili poništiti akt iz stava 1. ovog člana.
*Službeni glasnik RS, broj 47/2018
IX. КAZNENE ODREDBE 
Član 123.
Novčanom kaznom od 10.000 do 100.000 dinara kazniće se 
odgovorno lice u nadležnom organu: 
1) ako ne obezbedi dostavljanje akata iz člana 4v ovog 
zakona nadležnom pokrajinskom organu uprave; 
2) ne obezbedi tačnost i ažurnost biračkog spiska u 
smislu člana 48. ovog zakona; 
3) ne sprovede ili protivno odredbama člana 48. ovog 
zakona sprovede upis ili brisanje birača iz posebnog biračkog spiska; 
4) koristi podatke iz posebnog biračkog spiska u svrhe 
za koje to nije dozvoljeno ovim zakonom, suprotno članu 51. ovog zakona.
*Službeni glasnik RS, broj 47/2018
Član 124.
Novčanom kaznom od 10.000 do 30.000 dinara kazniće se za prekršaj lice koje 
na biračkom mestu koristi pejdžer, mobilni telefon i druga sredstva veza i 
komunikacija, suprotno članu 86. stav 7. ovog zakona. 
Član 125.
Novčanom kaznom od 10.000 do 30.000 dinara kazniće se za prekršaj lice koje 
izazove nered na biračkom mestu, usled čega je glasanje, u skladu sa članom 88. 
ovog zakona, moralo biti prekinuto. 
Član 126.
Novčanom kaznom od 10.000 do 30.000 dinara kazniće se za prekršaj pravno ili 
fizičko lice koje remeti ili zloupotrebljava pravo na korišćenje nacionalnih 
simbola. 
Član 127.
Novčanom kaznom od 50.000 do 200.000 dinara kazniće se 
za prekršaj nacionalni savet ako:
1) ne postupi po članu 4a stav 1. ovog zakona;
2) ne postupi po članu 6. stav 6. ovog zakona;
3) se ne objave sve odluke i akti nacionalnog saveta 
najkasnije u roku od deset dana od dana stupanja na snagu, odnosno njihovog 
donošenja, na internet stranici nacionalnog saveta ili na drugi način određen 
statutom (oglasnoj tabli, dnevnim novinama, ili na drugi pogodan način) ‒ (član 
8. stav 2);
4) organima autonomne pokrajine u čiji delokrug 
spadaju oblasti u kojima se ostvaruju ovlašćenja nacionalnih saveta predviđena 
ovim zakonom najkasnije u roku od deset dana, ne dostave tražene podatke, spise 
i isprave (član 26. stav 2);
5) suprotno odredbama člana 120. stav 2. ovog zakona u 
roku od osam dana od dana dostavljanja zahteva, ne dostavi ministarstvu koje vrši 
nadzor nad zakonitošću rada i akata nacionalnih manjina tražene podatke, spise i 
isprave.
Za prekršaj iz stava 1. ovog člana, novčanom kaznom od 
5.000 do 50.000 dinara kazniće se za prekršaj i odgovorno lice u nacionalnom 
savetu.
*Službeni glasnik RS, broj 47/2018
Član 128.
Brisan je (vidi član 48. 
Zakona - 47/2018-17)
X. PRELAZNE I ZAVRŠNE ODREDBE 
Član 129.
U roku od šest meseci od dana stupanja na snagu ovog zakona, ministar donosi 
odluku o raspisivanju izbora za nacionalne savete. 
Od dana raspisivanja do dana održavanja izbora iz stava 1. ovog člana ne može 
da protekne manje od 60 ni više od 90 dana. 
Elektorska skupština će se održati u roku koji ne može biti kraći od 60 dana, 
ni duži od 90 dana od dana donošenja odluke iz člana 100. stav 2. 
Način sprovođenja izbora odrediće se u skladu sa odredbama ovog zakona. 

Član 130.
Nacionalni saveti su dužni da, u roku od tri meseca od dana njihovog 
konstituisanja, donesu nov statut ili da postojeći statut i opšte akte usklade sa 
odredbama ovog zakona. 
Član 131.
Odredbe ovog zakona koje se odnose na pravo davanja predloga ili mišljenja u 
postupku izbora, odnosno imenovanja članova tela koje imenuje Republika Srbija, 
autonomna pokrajina ili jedinica lokalne samouprave, primenjivaće se od prvog 
narednog postupka za izbor, odnosno imenovanje članova tih tela. 
Član 132.
Ministarstvo će stalni sastav CIК-a imenovati u roku od 30 dana od dana 
stupanja na snagu ovog zakona. 
Član 133.
Propise iz člana 4. stav 4, člana 52. stav 3, člana 55. i člana 102. stav 4. 
ovog zakona, Ministarstvo će doneti u roku od 30 dana od dana stupanja na snagu 
ovog zakona. 
Član 134.
Izvršni odbor Saveza jevrejskih oština Srbije vrši funkcije nacionalnog 
saveta, a predsednik Saveza jevrejskih opština Srbije je član Saveta Republike 
Srbije za nacionalne manjine. 
Član 135.
Ako nacionalni savet ne utvrdi tradicionalne nazive iz člana 22. ovog zakona 
u roku od tri meseca od dana stupanja na snagu ovog zakona, tradicionalne nazive 
će utvrditi Vlada, odnosno nadležni organ autonomne pokrajine, ako nacionalni 
savet ima sedište na teritoriji autonomne pokrajine, u saradnji sa jedinicama 
lokalne samouprave, organizacijama nacionalnih manjina i stručnjacima za jezik, 
istoriju i geografiju te nacionalne manjine. 
Odredba iz stava 1. ovog člana se ne odnosi na nacionalne savete koji su 
tradicionalne nazive iz člana 22. ovog zakona utvrdili i objavili pre stupanja na 
snagu ovog zakona. 
Član 136.
Ministarstvo može za pojedine izbore da dozvoli da se prebivalište kao uslov 
za korišćenje aktivnog ili pasivnog biračkog prava zameni uslovom boravišta, ako 
je reč o licima sa prebivalištem na području Кosova i Metohije. 
Član 137.
Stupanjem na snagu ovog zakona vrši se opšti izbor, odnosno reizbor svih 
nacionalnih saveta. 
Ako na dan raspisivanja izbora za nacionalne savete, nacionalni savet nije 
navršio polovinu mandata, njegov mandat se obnavlja i trajaće koliko i mandati 
nacionalnih saveta koji se biraju. 
Nacionalni saveti koji su izabrani pre stupanja na snagu ovog zakona, a čiji 
je mandat istekao, nastavljaju da rade do izbora, odnosno konstituisanja 
nacionalnog saveta prema odredbama ovog zakona. 
Član 138.
Danom stupanja na snagu ovog zakona prestaju da važe: 
1) Član 24. Zakona o zaštiti prava i sloboda nacionalnih manjina („Službeni 
list SRJ”, broj 11/02); 
2) Pravilnik o načinu rada skupština elektora za izbor saveta nacionalnih 
manjina („Službeni list SRJ”, broj 41/02). 
Član 139.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
ODREDBE КOJE NISU UNETE U "PREČIŠĆEN TEКST" ZAКONA

Zakon o izmenama i dopunama Zakona o nacionalnim savetima nacionalnih manjina: 
"Službeni glasnik RS", broj 55/2014-3
Član 67.
Odredbe ovog zakona o broju punoletnih pripadnika nacionalne manjine koji 
moraju da podrže zahtev za obrazovanje posebnog biračkog spiska primenjuju se na 
nacionalne manjine za koje do dana stupanja na snagu ovog zakona nije obrazovan 
poseban birački spisak.
Ministar raspisuje izbore za članove nacionalnog saveta u skladu sa ovim 
zakonom tako da se oni održe u oktobru 2014. godine.
Nacionalni saveti dužni su da posle održanih izbora u skladu sa ovim zakonom 
usklade svoje statute sa ovim zakonom u roku od 20 dana od dana njihovog 
konstituisanja.
Nacionalni saveti dužni su da rad svojih organa usklade sa ovim zakonom 
najkasnije 40 dana od konstituisanja nacionalnih saveta u skladu sa ovim zakonom.
Ministar je dužan da donese akte predviđene ovim zakonom u roku od 60 dana od 
dana stupanja na snagu ovog zakona.
Član 68.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o nacionalnim 
savetima nacionalnih manjina: "Službeni glasnik RS", broj 47/2018-17
Član 49.
Od dana stupanja na snagu ovog zakona 
nacionalni saveti nastavljaju da vrše javna ovlašćenja koja su im poverena u 
skladu sa ovim zakonom.
Nacionalni saveti koji do stupanja na snagu 
ovog zakona koriste tradicionalni naziv nacionalnog saveta, uvažavajući 
dugogodišnji rad i prepoznatljivost u javnosti, mogu da nastave da koriste ovaj 
naziv samo uz jasnu odrednicu u nazivu da je reč o nacionalnom savetu u 
Republici Srbiji. 
Odredbe člana 11. ovog zakona, kojima se 
dodaje novi član 7a, primenjuju se po sprovođenju prvih narednih izbora za članove 
nacionalnih saveta. 
Nacionalni saveti dužni su da, po sprovođenju 
prvih narednih izbora za članove nacionalnih saveta, usklade svoje statute sa 
ovim zakonom u roku od 20 dana od dana njihovog konstituisanja.
Nacionalni saveti dužni su da, po sprovođenju 
prvih narednih izbora za članove nacionalnih saveta, usklade ovlašćenja 
predsednika i izvršnog odbora nacionalnog saveta sa članom 10. ovog zakona 
(izmenjeni član 7. Zakona) i obezbede javnost rada u skladu sa članom 13. ovog 
zakona (član 8a Zakona), sa danom stupanja na snagu statuta usklađenog sa ovim 
zakonom.
Osnivač ustanove obrazovanja i vaspitanja, 
odnosno ustanove kulture koju je nacionalni savet do stupanja na snagu ovog 
zakona proglasio za ustanovu od posebnog značaja za nacionalnu manjinu, dužan je 
da u roku od 90 dana od dana stupanja na snagu ovog zakona usaglasi osnivački akt 
sa odredbama ovog zakona.
Budžetsko finansiranje rada nacionalnih saveta 
sprovodiće se prema pravilima iz ovog zakona od dana početka primene Zakona o 
budžetu za 2019. godinu, odnosno propisa pokrajinske i lokalne vlasti o budžetima 
za 2019. godinu.
Ministar je dužan da donese akte predviđene 
Zakonom u roku od 60 dana od dana stupanja na snagu ovog zakona. 
Ministar je dužan da u sadržini obrazaca iz 
člana 3. stav 6, člana 44. stav 3, člana 52. stav 4, člana 53. stav 3. i člana 
102. stav 4. Zakona, u roku od 60 dana od dana stupanja na snagu ovog zakona, 
propiše i napomenu da je podnosilac prijave, zahteva, odnosno izjave istovremeno 
s potpisivanjem obavešten o obradi podataka o ličnosti i da pristaje na obradu 
tih podataka, u skladu sa zakonom.
Član 50.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.


