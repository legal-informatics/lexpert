


	
	
		
		
			Redakcijski prečišćen tekst


		ZAКON
		o 
		vodama
		
		„Službeni glasnik RS“, br. 30 od 7. maja 2010, 93 od 28. septembra 2012, 
		101 od 16. decembra 2016, 95 od 8. decembra 2018, 95 od 8. decembra 2018 
		- dr. zakon
		I. 
		OSNOVNE ODREDBE
						Predmet uređenja
				Član 1.
		
		Ovim 
		zakonom uređuje se pravni status voda, integralno upravljanje vodama, 
		upravljanje vodnim objektima i vodnim zemljištem, izvori i način 
		finansiranja vodne delatnosti, nadzor nad sprovođenjem ovog zakona, kao i 
		druga pitanja značajna za upravljanje vodama.
		
		
				Primena Zakona
				Član 2.
		
		Odredbe 
		ovog zakona odnose se na sve površinske i podzemne vode na teritoriji 
		Republike Srbije, uključujući termalne i mineralne vode, osim podzemnih 
		voda iz kojih se mogu dobiti korisne mineralne sirovine i geotermalna 
		energija.
		
		Odredbe 
		ovog zakona odnose se i na vodotoke koji čine ili presecaju državnu 
		granicu Republike Srbije, kao i njima pripadajuće podzemne vode, ako 
		posebnim zakonom nije drukčije propisano.
		
		Odredbe 
		ovog zakona odnose se i na rečni nanos koji 
		ne sadrži 
		primese drugih korisnih mineralnih sirovina.
	
		*Službeni glasnik RS, broj 101/2016
						Značenje pojmova
				Član 3.
		
		Pojedini 
		izrazi upotrebljeni u ovom zakonu imaju sledeće značenje:
		
		1) 
		akvifer jeste potpovršinski sloj ili slojevi stenske mase ili drugih 
		geoloških sredina dovoljne poroznosti i propusnosti da omogući 
		kvantitativno značajan protok podzemne vode ili zahvatanje značajnih 
		količina podzemne vode;
	
		1a) aglomeracija jeste područje na kome su 
		stanovništvo i/ili proizvodne delatnosti dovoljno koncentrisani da se 
		komunalne otpadne vode mogu prikupljati i odvoditi do postrojenja za 
		prečišćavanje otpadnih voda ili do krajnje tačke ispuštanja;
		
		2) 
		bujični tok (u daljem tekstu: bujica) jeste povremeni ili stalni tok 
		u kome, usled intenzivnih atmosferskih padavina ili brzog topljenja snega, 
		dolazi do nagle izmene vodnog režima u vidu visokih poplavnih talasa i 
		mogućeg ugrožavanja života i zdravlja ljudi i njihove imovine, kao i 
		ambijentnih vrednosti;
	
		2a) biota jeste sav živi svet nekog 
		staništa;
		
		3) 
		veštačko vodno telo jeste telo površinske vode, stvoreno ljudskom 
		aktivnošću;
		4) voda za kupanje 
		jeste voda koju ljudi koriste u sportske i rekreativne svrhe, a deo je 
		vodnog tela površinske vode;
	5) voda za piće jeste 
	voda namenjena za ljudsku upotrebu i obuhvata: 
	(1) vodu bilo u njenom originalnom stanju ili posle 
	tretmana, koja je namenjena za piće, kuvanje, pripremu hrane ili za druge 
	potrebe domaćinstva, bez obzira na njeno poreklo i na to da li se dostavlja iz 
	distributivne mreže, javnog izvora, javnog bunara, cisterne, kontejnera, 
	boca ili tankova,
	(2) vodu koja se koristi u preduzećima za 
	proizvodnju hrane radi proizvodnje, obrade, čuvanja ili stavljanja na tržište 
	proizvoda ili supstanci namenjenih za ljudsku upotrebu, ako su nadležni organi 
	saglasni da kvalitet vode ne može da utiče na zdravstvenu ispravnost hrane u 
	njenom konačnom obliku;
		
		6) 
		voda za sanitarno-higijenske potrebe jeste voda koja se koristi za 
		održavanje lične i opšte higijene;
		
		7) brisana je (vidi član 2. Zakona - 101/2016-9)
		
		8) 
		vode jesu sve tekuće i stajaće vode na površini zemlje i sve podzemne 
		vode;
		
		9) 
		vodni bilans jeste kvantitativni i kvalitativni odnos raspoloživih i 
		potrebnih količina površinskih i podzemnih voda na određenom prostoru i 
		u određenom vremenu;
		
		10) 
		vodni režim jeste prirodno i/ili ljudskim aktivnostima prouzrokovano 
		kvantitativno i/ili kvalitativno stanje podzemnih i površinskih voda na 
		određenom prostoru i u određenom vremenu;
		
		11) 
		vodni resursi jesu sve površinske i podzemne vode, po količini i 
		kvalitetu;
		
		12) 
		vodni sistem čine sve vode, vodna zemljišta i vodni objekti na 
		određenom prostoru;
		
		13) 
		vodno područje jeste oblast koju čini jedan ili više susednih rečnih 
		slivova i podslivova ili njihovih delova na teritoriji Republike Srbije, 
		zajedno sa pripadajućim podzemnim vodama, koje je određeno kao osnovna 
		jedinica za upravljanje vodama;
		
		14) 
		vodno telo površinske vode jeste poseban i značajan element 
		površinske vode kao što je jezero, akumulacija, potok, reka ili kanal 
		ili deo potoka, reke ili kanala;
		
		15) 
		vodno telo podzemne vode jeste posebna zapremina podzemne vode 
		unutar jednog ili više vodonosnih slojeva;
		
		16) 
		vodotok jeste korito tekuće vode zajedno sa obalama i vodom koja 
		njime stalno ili povremeno teče i može biti prirodni (reka, bujica, 
		potok) i veštački (kanal, prosek, izmešteno korito);
		
		17) 
		glavni kolektor jeste sakupljač otpadnih voda naselja, ili više 
		naselja, kojim se sakupljena voda odvodi do postrojenja za prečišćavanje 
		otpadnih voda;
		
		18) 
		granične vrednosti emisija obuhvataju masu, izraženu određenim 
		specifičnim parametrima, koncentraciju i/ili nivo emisije koji ne mogu 
		biti prekoračeni u toku jednog ili više vremenskih perioda;
		
		19) 
		direktno ispuštanje u podzemnu vodu jeste ispuštanje zagađujuće 
		supstance u podzemnu vodu bez proceđivanja kroz površinske i podzemne 
		slojeve zemljišta;
		
		20) 
		dobar ekološki potencijal jeste status značajno izmenjenog ili 
		veštačkog vodnog tela, klasifikovan u skladu sa posebnim propisom;
		
		21) 
		dobar ekološki status jeste status vodnog tela površinske vode, 
		klasifikovan u skladu sa posebnim propisom;
		
		22) 
		dobar kvantitativni status jeste status vodnog tela podzemne vode 
		koji je utvrđen posebnim propisom;
		
		23) 
		dobar status površinske vode jeste status vodnog tela površinske 
		vode ostvaren kada je njegov ekološki status i njegov hemijski status 
		barem „dobar” u skladu sa posebnim propisom;
		
		24) 
		dobar status podzemne vode jeste status vodnog tela podzemne vode 
		ostvaren kada je njegov kvantitativni i hemijski status barem „dobar”, u 
		skladu sa posebnim propisom;
		
		25) 
		dobar hemijski status površinske vode jeste hemijski status koji 
		mora biti u skladu sa propisanim ciljevima životne sredine za površinske 
		vode, odnosno hemijski status vodnog tela površinske vode takav da 
		koncentracija zagađujućih supstanci ne prekoračuje standarde kvaliteta 
		životne sredine, u skladu sa posebnim propisom;
		
		26) 
		dobar hemijski status podzemne vode jeste hemijski status vodnog 
		tela podzemne vode koji ispunjava sve propisane uslove;
		
		27) 
		ekološki status obuhvata kvalitet strukture i funkcionisanja 
		akvatičnog ekosistema pridruženog površinskim vodama, klasifikovan u 
		skladu sa posebnim propisom;
		
		28) 
		eroziono područje jeste područje na kome, usled dejstva vode, 
		nastaju pojave spiranja, jaružanja, brazdanja, podrivanja i kliženja, 
		zemljište koje može postati podložno ovim uticajima zbog promena načina 
		korišćenja (seča šuma, degradacija livada, izgradnja objekata na 
		nestabilnim padinama i drugo), kao i zemljište rudničkih i industrijskih 
		jalovišta;
		
		29) 
		zagađivanje jeste direktno ili indirektno unošenje, kao rezultat 
		ljudske aktivnosti, supstanci ili toplote u vazduh, vodu ili zemlju, a 
		koje može biti štetno po ljudsko zdravlje ili kvalitet akvatičnih 
		ekosistema ili suvozemnih ekosistema direktno zavisnih od akvatičnih 
		ekosistema (priobalni ekosistemi), koje prouzrokuje štetu na 
		materijalnim dobrima ili umanjuje ili ometa običajna i druga legitimna 
		korišćenja životne sredine;
		
		30) 
		zagađujuća supstanca jeste svaka supstanca koja uzrokuje zagađivanje, 
		a čija se lista utvrđuje posebnim propisom;
		
		31) 
		značajno izmenjeno vodno telo jeste telo površinske vode koje je, kao 
		rezultat fizičkih izmena usled ljudske aktivnosti, bitno izmenjeno po 
		svojim karakteristikama i razvrstano u skladu sa posebnim propisom;
		
		32)
		izvorište jeste prostor (izvor, deo reke ili jezera, akumulacija 
		ili njen deo i akvifer ili njegov deo) na kome se zahvata voda za razne 
		korisnike;
		
		33) 
		inundaciono područje jeste pojas zemljišta između korita za malu vodu 
		i granične (poplavne) linije korita za stogodišnju veliku vodu na 
		području na kojem nisu izgrađeni objekti za zaštitu od štetnog dejstva 
		voda (neuređeno inundaciono područje), odnosno prostor između korita za 
		malu vodu i branjene nožice objekta izgrađenog za zaštitu od 
		poplava (uređeno inundaciono područje);
		
		34) 
		javna kanalizacija jeste skup tehničko-sanitarnih objekata i mera, 
		kojima se obezbeđuje neprekidno i sistematsko sakupljanje, odvođenje, 
		prečišćavanje i ispuštanje otpadnih i atmosferskih voda naselja i privrede 
		u odgovarajuće prijemnike-recipijente;
		
		35) javni vodovod jeste skup povezanih 
		objekata koji su u funkciji zahvatanja vode iz uređenog i zaštićenog 
		izvorišta, prečišćavanja, skladištenja i transporta vode za piće 
		distributivnom vodovodnom mrežom do vodomera korisnika, koji korisnicima 
		isporučuje više od 10 m3/dan vode za 
		piće ili vodom za piće snabdeva više od 50 stanovnika;
	
		35a) javno vodosnabdevanje jeste snabdevanje 
		vodom za piće iz javnog vodovoda;
		
		36) 
		jezero jeste telo stajaće površinske vode;
		
		37) 
		kvantitativni status obuhvata nivo do koga je vodno telo podzemne 
		vode ugroženo direktnim ili indirektnim zahvatanjima;
		
		38) 
		kopnene vode jesu sve stajaće ili tekuće vode na površini zemlje i 
		sve podzemne vode;
		
		39) 
		korito za veliku vodu jeste korito i prostor koji plavi velika voda 
		povratnog perioda jednom u 100 godina;
		
		40)
		korito za malu vodu (u daljem tekstu: korito) jeste udubljenje kroz 
		koje teku male i srednje vode vodotoka, odnosno udubljenje koje je stalno 
		pokriveno vodama prirodnih jezera i drugih površinskih voda;
	40a) ledene poplave su 
	poplave od spoljnih voda usled nastanka ledenih barijera u rečnom koritu;
	40b) magistralni cevovod 
	je vodni objekat, sa opremom, za transport vode u sistemu vodosnabdevanja od 
	vodozahvata do rezervoara ili mreže;
	40v) matriks jeste 
	poseban deo akvatične životne sredine i to: voda, sediment i biota;
		
		41) 
		minimalni održivi protok jeste protok koji se nizvodno od 
		vodozahvata mora obezbediti u vodotoku za opstanak i razvoj nizvodnih 
		biocenoza i zadovoljavanje potreba nizvodnih korisnika;
	
		41a) mulj jesu obrađeni ili neobrađeni ostaci 
		koji nastaju u procesu prečišćavanja komunalnih otpadnih voda;
		
		42) 
		obala jeste pojas zemljišta (širine do 10 m), koji se nalazi 
		neposredno uz korito vodotoka, jezera, akumulacija i drugih površinskih 
		voda;
		
		43) 
		površinske vode jesu tekuće i stajaće vode na površini zemlje, izuzev 
		podzemnih voda;
		
		44) 
		podzemne vode jesu sve vode koje su ispod površine zemlje u zoni 
		zasićenja i u dodiru sa površinom zemlje ili potpovršinskim slojem;
	
		44a) poplava jeste privremena pokrivenost 
		vodom zemljišta koje obično nije pokriveno vodom;
		
		45) 
		poplave spoljnim vodama su poplave nastale izlivanjem voda iz korita 
		vodotoka;
		
		46) 
		poplave unutrašnjim vodama su poplave od suvišnih atmosferskih i 
		podzemnih voda;
		
		47) 
		poplavno područje jeste područje koje voda povremeno plavi, usled 
		izlivanja vodotoka ili suvišnih unutrašnjih voda;
		
		48) 
		prioritetne supstance jesu supstance izdvojene između onih koje 
		predstavljaju značajan rizik za akvatičnu životnu sredinu ili za druge 
		preko nje, čija se lista utvrđuje posebnim propisom. Ove supstance 
		obuhvataju i „prioritetne hazardne supstance”, koje su identifikovane 
		kao izabrane prioritetne supstance i koje uzrokuju povećan rizik za 
		zdravlje ljudi ili životnu sredinu, a lista i mere koje se moraju 
		primeniti u vezi sa njima utvrđuje se posebnim propisom;
		
		49) 
		raspoloživi resurs podzemne vode jeste srednje višegodišnje ukupno 
		prihranjivanje vodnog tela podzemne vode, umanjeno za srednji višegodišnji 
		protok potreban za ostvarivanje ciljeva ekološkog kvaliteta za pridružene 
		površinske vode, radi izbegavanja bilo kog značajnog pogoršanja ekološkog 
		statusa takvih voda i radi izbegavanja bilo koje značajne štete na 
		odgovarajućim suvozemnim ekosistemima;
		
		50) 
		reka jeste telo kopnene vode koje najvećim delom teče po površini 
		zemlje, ali može teći podzemno na jednom delu svog toka;
		
		51) 
		resurs podzemnih voda jeste jedan ili više akvifera međusobno 
		povezanih u jedinstvenu hidrogeološku i hidrodinamičku celinu;
		
		52) 
		recipijentom (prijemnikom) se smatraju prirodni i veštački vodotoci, 
		jezera, akumulacije i zemljište, u koje se ispuštaju otpadne i 
		atmosferske vode i vode iz kanalske mreže 
		za odvodnjavanje;
		
		53) 
		rečni nanosi jesu trajni ili privremeni nanosi reka i bujica (pesak, 
		šljunak i slično), koji se nalaze na vodnom zemljištu;
		
		54) rečni sliv jeste prostor sa koga se sav 
		površinski oticaj sliva mrežom vodotoka, a moguće i jezerom, sa 
		pripadajućim podzemnim vodama prema ušću, estuaru ili delti reke u more;
		
		55) podsliv jeste prostor sa koga se sav 
		površinski oticaj sliva mrežom vodotoka, a moguće i jezerom, sa 
		pripadajućim podzemnim vodama prema vodotoku u koji se uliva;
	
		55a) seoski vodovod jeste javni vodovod koji 
		vodom za piće snabdeva seosko naselje, a sastoji se najmanje od uređenog i 
		zaštićenog izvorišta i distributivne vodovodne mreže;
		
		56) 
		stajaće vode jesu prirodna jezera, ribnjaci, bare, močvare i drugi 
		„sakupljači” voda, koji imaju stalan ili povremen dotok ili oticanje 
		tekućih ili podzemnih voda;
	
		56a) standard kvaliteta životne sredine 
		jeste koncentracija pojedinačne zagađujuće supstance ili grupe 
		zagađujućih supstanci u vodi, sedimentu ili bioti, koja ne može da bude 
		prekoračena u cilju zaštite ljudskog zdravlja i životne sredine;
		
		57) 
		status površinske vode jeste opšti izraz o statusu vodnog tela 
		površinske vode, a određuje ga lošiji od njegovog ekološkog statusa i 
		njegovog hemijskog statusa;
		
		58) 
		status podzemne vode jeste opšti izraz o statusu vodnog tela 
		podzemne vode, a određuje ga lošiji od njegovog kvantitativnog statusa i 
		njegovog hemijskog statusa;
		
		59) 
		tekuće vode jesu prirodni vodotoci sa stalnim ili povremenim tokom, 
		kao i veštački vodotoci;
		
		60) 
		hazardne supstance jesu supstance ili grupe supstanci koje su 
		toksične, postojane i podložne bioakumuliranju i druge supstance ili 
		grupe supstanci koje daju povod za odgovarajući nivo zabrinutosti, čija 
		se lista utvrđuje posebnim propisom;
	
		60a) hidromeloracioni sistem čine vodotoci i 
		vodni objekti kojima se reguliše vodni režim u cilju zaštite od štetnog 
		dejstva unutrašnjih voda (odvodnjavanje) ili navodnjavanje zemljišta, i može 
		biti za odvodnjavanje, navodnjavanje i dvonamenski;
		
		61) 
		ciljevi životne sredine obuhvataju sprečavanje pogoršanja, zaštitu i 
		unapređivanje svih vodnih tela površinskih voda i zaštitu, unapređenje i 
		obnavljanje svih tela podzemnih voda, a radi ostvarivanja dobrog statusa 
		površinskih i podzemnih voda i zaštićenih oblasti;
		
		62) 1 ES 
		(jedan ekvivalentni stanovnik) je organsko biorazgradivo opterećenje koje 
		ima petodnevnu biohemijsku potrošnju kiseonika od 
		60 g kiseonika na dan.
	
		*Službeni glasnik RS, broj 101/2016
				II. 
		VODNO DOBRO
				Pojam 
		vodnog dobra
				Član 4.
		
		Vodno 
		dobro, u smislu ovog zakona, jesu vode i vodno zemljište.
		
		Vodno 
		dobro se koristi na način i pod uslovima utvrđenim ovim zakonom.
				Javno 
		vodno dobro
				Član 5.
		
		Vode su prirodno bogatstvo i u svojini su 
		Republike Srbije.
		
		Vode i 
		vodno zemljište u javnoj svojini su javno vodno dobro.
		
		Javno 
		vodno dobro je neotuđivo.
		
		Javno 
		vodno dobro se koristi na način kojim se ne utiče štetno na vode i 
		priobalni ekosistem i ne ograničavaju prava drugih.
		
		Na 
		javnom vodnom dobru može se, pod uslovima utvrđenim ovim zakonom i 
		posebnim zakonom, steći pravo korišćenja, a 
		na vodnom zemljištu u javnoj svojini i pravo zakupa.
	
		*Službeni glasnik RS, broj 101/2016
						Podela voda
				Član 6.
		
		
		Površinske vode na teritoriji Republike Srbije, prema značaju koji imaju 
		za upravljanje vodama, dele se na vode I reda i vode II reda na osnovu 
		utvrđenih kriterijuma, i to: položaja vodotoka u odnosu na državnu 
		granicu, veličine i karakteristike sliva, režima i karakteristika 
		vodotoka sa aspekta korišćenja voda, zaštite voda i zaštite od štetnog 
		dejstva voda.
		
		Vlada 
		utvrđuje popis voda I reda.
		
		
		Međudržavne vode obavezno se svrstavaju u vode I reda.
		
		Sve 
		površinskevode koje nisu utvrđene kao vode I reda smatraju se vodama II 
		reda.
				Vodna 
		tela
				Član 7.
		
		Radi 
		očuvanja ili dostizanja dobrog ekološkog, hemijskog i kvantitativnog 
		statusa voda ili njihovog dobrog ekološkog potencijala, utvrđuju se vodna 
		tela površinskih voda, uključujući veštačka vodna tela, značajno izmenjena 
		vodna tela, kao i vodna tela podzemnih voda.
		
		Vodna 
		tela površinskih voda razvrstavaju se u tipove, na osnovu obaveznih 
		(nadmorska visina, geografska širina i dužina, geologija, veličina 
		sliva) i izbornih (udaljenost od izvora, morfološki parametri, oblik 
		doline i drugo) parametara.
		
		Za 
		tipove vodnih tela iz stava 2. ovog člana određuju se referentni uslovi 
		s obzirom na biološke elemente kvaliteta vode.
		
		Ministar 
		nadležan za poslove vodoprivrede (u daljem tekstu: ministar) utvrđuje 
		vodna tela površinskih i podzemnih voda iz stava 1. ovog člana.
		
		Ministar 
		bliže propisuje referentne uslove iz stava 3. ovog člana.
				Vodno 
		zemljište
				Član 8.
		
		Vodno 
		zemljište, u smislu ovog zakona, jeste zemljište na kome stalno ili 
		povremeno ima vode, zbog čega se formiraju posebni hidrološki, 
		geomorfološki i biološki odnosi koji se odražavaju na akvatični i 
		priobalni ekosistem.
		
		Vodno 
		zemljište tekuće vode, u smislu ovog zakona, jeste korito za veliku vodu 
		i priobalno zemljište.
		
		Vodno 
		zemljište stajaće vode, u smislu ovog zakona, jeste korito i pojas 
		zemljišta uz korito stajaće vode, do najvišeg zabeleženog vodostaja.
		
		Vodno 
		zemljište obuhvata i napušteno korito i peščani i šljunčani sprud koji 
		voda povremeno plavi i zemljište koje voda plavi usled radova u prostoru 
		(pregrađivanja tekućih voda, eksploatacije mineralnih sirovina i slično).
						Priobalno zemljište
				Član 9.
		
		
		Priobalno zemljište, u smislu ovog zakona, jeste pojas zemljišta neposredno 
		uz korito za veliku vodu vodotoka koji služi održavanju zaštitnih 
		objekata i korita za veliku vodu i obavljanju drugih aktivnosti koje se 
		odnose na upravljanje vodama.
		
		Širina 
		pojasa priobalnog zemljišta iz stava 1. ovog člana je:
		
		1) u 
		području nezaštićenom od poplava do 10 m;
		
		2) u 
		području zaštićenom od poplava do 50 m (zavisno od veličine vodotoka, 
		odnosno zaštitnog objekta), računajući od nožice nasipa prema branjenom 
		području.
		
		Izuzetno 
		od stava 2. ovog člana Ministarstvo poljoprivrede, šumarstva i 
		vodoprivrede (u daljem tekstu: Ministarstvo), 
		a na teritoriji autonomne pokrajine 
		nadležni organ autonomne pokrajine, može da odredi i drukčiju širinu priobalnog zemljišta, ako je to 
		potrebno radi:
		
		1) 
		zaštite voda, akvatičnih i priobalnih ekosistema;
		
		2) 
		uređenja voda;
		
		3) 
		zaštite dobara posebnih vrednosti i kapitalnih objekata;
		
		4) 
		obavljanja drugih poslova od opšteg interesa, u skladu sa ovim zakonom.
	
		*Službeni glasnik RS, broj 101/2016
	Upravljanje vodnim zemljištem u javnoj svojini
	*Službeni glasnik RS, broj 101/2016
	Član 9a
	Pod upravljanjem vodnim zemljištem u javnoj svojini, 
	u smislu ovog zakona, smatra se održavanje vodnog zemljišta potrebnog za 
	redovnu upotrebu vodnih objekata u javnoj svojini, određivanje načina 
	korišćenja vodnog zemljišta i korišćenje vodnog zemljišta.
	Vodnim zemljištem upravlja javno vodoprivredno 
	preduzeće osnovano za obavljanje vodne delatnosti na određenoj teritoriji (u 
	daljem tekstu: javno vodoprivredno preduzeće).
	
		*Službeni glasnik RS, broj 101/2016
				Namena vodnog zemljišta
	*Službeni glasnik RS, broj 101/2016
	Član 10.
	Vodno zemljište je namenjeno za održavanje i 
	unapređenje vodnog režima u skladu sa ovim zakonom i aktima donetim na osnovu 
	ovog zakona, a posebno za:
	1) izgradnju, rekonstrukciju i sanaciju vodnih 
	objekata;
	2) održavanje korita vodotoka i vodnih
	objekata;
	3) sprovođenje mera koje se odnose na uređenje 
	vodotoka i zaštitu od štetnog dejstva voda, uređenje i korišćenje voda i 
	zaštitu voda.
	Osim za namene iz stava 1. ovog člana, vodno 
	zemljište može da se, u skladu sa ovim zakonom i aktima donetim na osnovu 
	ovog zakona, koristi i za:
	1) izgradnju i održavanje linijskih infrastrukturnih 
	objekata;
	2) izgradnju i održavanje objekata namenjenih odbrani 
	države;
	3) izgradnju i održavanje brodogradilišta, kao i 
	luka, pristaništa, plovnog puta i drugih objekata u skladu sa zakonom kojim 
	se uređuje plovidba;
	4) izgradnju i održavanje objekata za korišćenje 
	prirodnih kupališta i za sprovođenje zaštitnih mera na prirodnim kupalištima;
	5) izgradnju i održavanje objekata za proizvodnju 
	električne energije korišćenjem vodnih snaga;
	6) obavljanje privredne delatnosti, i to: 
	(1) formiranje privremenih deponija šljunka, peska i 
	drugog materijala,
	(2) izgradnju objekata za koje se izdaje privremena 
	građevinska dozvola u smislu zakona kojim se uređuje izgradnja objekata,
	(3) postavljanje manjih montažnih objekata 
	privremenog karaktera za obavljanje delatnosti za koje se ne izdaje 
	građevinska dozvola u smislu zakona kojim se uređuje izgradnja objekata;
	7) postavljanje privezišta za čamce, kao i 
	plutaćujeg objekta u smislu zakona kojim se uređuju plovidba i luke;
	8) sport, rekreaciju i turizam;
	9) obavljanje poljoprivredne delatnosti;
	10) vršenje eksploatacije mineralnih sirovina u 
	skladu sa ovim i posebnim zakonom.
	Ako je za obavljanje privredne delatnosti iz stava 
	2. tačka 6) podtačka (1) ovog člana, neophodno pristajanje brodova uz obalu, 
	na formiranje privremenih deponija šljunka, peska i drugog materijala 
	primenjuju se odredbe zakona kojim se uređuju plovidba i luke.
	*Službeni glasnik RS, broj 101/2016
	Davanje u zakup vodnog zemljišta u javnoj svojini
	*Službeni glasnik RS, broj 101/2016
	Član 10a
	Vodno zemljište u javnoj svojini može se dati u 
	zakup pravnim licima, preduzetnicima i fizičkim licima za namene utvrđene 
	članom 10. ovog zakona, u skladu sa ovim zakonom i aktima donetim na osnovu 
	ovog zakona.
	Rešenje o davanju u zakup i ugovor o zakupu vodnog 
	zemljišta u javnoj svojini donosi, odnosno zaključuje javno vodoprivredno 
	preduzeće.
	Izuzetno od stava 2. ovog člana rešenje o davanju u 
	zakup i ugovor o zakupu vodnog zemljišta u javnoj svojini na teritoriji grada 
	Beograda za postavljanje plutajućih objekata donosi, odnosno zaključuje 
	nadležni organ grada Beograda.
	Protiv rešenja iz st. 2. i 3. ovog člana o davanju u 
	zakup vodnog zemljišta može se izjaviti žalba ministarstvu, nadležnom organu 
	autonomne pokrajine za zakup na teritoriji autonomne pokrajine, odnosno 
	nadležnom organu grada Beograda za zakup na teritoriji grada Beograda za 
	postavljanje plutajućih objekata, u roku od 15 dana od dana obaveštavanja 
	stranke o rešenju.
	*Službeni glasnik RS, broj 101/2016
	**Službeni glasnik RS, broj 95/2018
	Član 10b
	Vodno zemljište u javnoj svojini može se dati u 
	zakup u postupku javnog nadmetanja ili prikupljanja pismenih ponuda putem 
	javnog oglašavanja.
	Vodno zemljište u javnoj svojini ne može se davati 
	u podzakup.
	Ugovor zaključen protivno odredbama ovog člana 
	ništav je.
	*Službeni glasnik RS, broj 101/2016
	Član 10v
	Davanje u zakup vodnog zemljišta u javnoj svojini 
	bliže se uređuje aktom Vlade.
	Početna visina zakupnine po kojoj se vodno 
	zemljište u javnoj svojini može dati u zakup ne može biti ispod tržišne 
	visine zakupnine na području na kojem se to zemljište nalazi. 
	Početnu visinu zakupnine iz stava 2. ovog člana 
	utvrđuje Vlada.
	Državnim organima, odnosno ustanovama, javnim 
	agencijama i drugim organizacijama čiji je osnivač Republika Srbija, odnosno 
	autonomna pokrajina, kao i javnim preduzećima ili drugim privrednim 
	društvima čiji je osnivač, odnosno većinski vlasnik Republika Srbija, 
	odnosno autonomna pokrajina, vodno zemljište se daje u zakup bez naknade.
	Odredbe ovog zakona o davanju vodnog zemljišta u 
	zakup ne isključuju davanje vodnog zemljišta na korišćenje po posebnim propisima 
	o javno-privatnom partnerstvu i koncesijama.
	Prihodi od davanja u zakup vodnog zemljišta (osim za 
	postavljanje plutajućih objekata) i prihodi od davanja u zakup vodnog zemljišta 
	za postavljanje plutajućih objekata ostvareni na teritoriji Republike Srbije 
	prihod su javnog vodoprivrednog preduzeća osnovanog za obavljanje vodne 
	delatnosti na određenoj teritoriji koje upravlja vodnim zemljištem u javnoj 
	svojini.
	Prihodi od davanja u zakup vodnog zemljišta (osim za 
	postavljanje plutajućih objekata) i prihodi od davanja u zakup vodnog zemljišta 
	za postavljanje plutajućih objekata ostvareni na teritoriji autonomne 
	pokrajine prihod su javnog vodoprivrednog preduzeća osnovanog za obavljanje 
	vodne delatnosti na određenoj teritoriji koje upravlja vodnim zemljištem u 
	javnoj svojini.
	Izuzetno od stava 6. ovog člana, prihodi od 
	davanja u zakup vodnog zemljišta za postavljanje plutajućih objekata ostvareni 
	na teritoriji grada Beograda prihod su budžeta grada Beograda. 
	*Službeni glasnik RS, broj 101/2016
	**Službeni glasnik RS, broj 95/2018
	Član 10g
	Rok na koji se vodno zemljište daje u zakup ne može 
	biti duži od 15 godina, izuzev za izgradnju objekata u kom slučaju rok ne 
	može biti duži od 50 godina.
	Po prestanku važnosti ugovora o zakupu iz stava 1. 
	ovog člana zakupac je dužan da ukloni objekat sa vodnog zemljišta o svom 
	trošku, u roku od tri meseca.
	*Službeni glasnik RS, broj 101/2016
	Član 10d
	U slučaju da više lica podnese prijavu, odnosno 
	ponudu za isto vodno zemljište prioritet kod davanja u zakup (pravo prečeg 
	zakupa) tog vodnog zemljišta u javnoj svojini ima pravno lice i preduzetnik 
	koji na tom vodnom zemljištu obavlja privrednu delatnost, ukoliko prihvati 
	najvišu ponuđenu visinu zakupnine.
	Pravno lice i preduzetnik dostavljaju javnom 
	vodoprivrednom preduzeću dokaz da na vodnom zemljištu obavljaju privrednu 
	delatnost. 
	*Službeni glasnik RS, broj 101/2016
	Ustanovljavanje prava stvarne službenosti na vodnom 
	zemljištu i vodnom objektu u javnoj svojini
	*Službeni glasnik RS, broj 101/2016
	Član 10đ
	Na vodnom zemljištu i vodnom objektu u javnoj 
	svojini može se ustanoviti pravo stvarne službenosti za izgradnju linijskih 
	infrastrukturnih objekata, postavljanje cevovoda, podzemnih i nadzemnih 
	vodova, optičkih kablova i drugih instalacija, kolektora, 
	vodozahvata/pregrade u koritu vodotoka, kao i pravo službenosti prolaza.
	Ugovor kojim se ustanovljava pravo stvarne 
	službenosti na vodnom zemljištu i vodnom objektu u javnoj svojini zaključuje 
	javno vodoprivredno preduzeće.
	Ako se na vodnom zemljištu i 
	vodnom objektu ustanovljava pravo stvarne službenosti na zahtev državnih 
	organa, odnosno ustanova, javnih agencija i drugih organizacija čiji je 
	osnivač Republika Srbija, odnosno autonomna pokrajina ili na zahtev javnih 
	preduzeća, odnosno privrednih društava čiji je osnivač, odnosno većinski 
	vlasnik Republika Srbija, odnosno autonomna pokrajina, pravo stvarne 
	službenosti se ustanovljava bez naknade.
	Prihodi ostvareni od ustanovljavanja prava stvarne 
	službenosti na vodnom zemljištu i vodnom objektu u javnoj svojini prihod su 
	javnog vodoprivrednog preduzeća osnovanog za obavljanje vodne delatnosti na 
	određenoj teritoriji koje zaključuje ugovor kojim se ustanovljava pravo 
	stvarne službenosti na vodnom zemljištu i vodnom objektu u javnoj svojini.
	*Službeni glasnik RS, broj 101/2016
	**Službeni glasnik RS, broj 95/2018
						Određivanje granica vodnog zemljišta
				Član 11.
		
		
		Ministarstvo, a na teritoriji autonomne 
		pokrajine nadležni organ autonomne pokrajine, određuje granice vodnog 
		zemljišta.
		
		Vodno 
		zemljište iz stava 1. ovog člana upisuje se u javne knjige o evidenciji 
		nepokretnosti i pravima na njima.
	
		Granice vodnog zemljišta unose se i u 
		prostorne (prostorni plan jedinice lokalne samouprave, prostorni plan 
		područja posebne namene i regionalni prostorni plan) i urbanističke 
		planove (plan generalne regulacije, generalni urbanistički plan i plan 
		detaljne regulacije).
		
		Ministar 
		bliže propisuje način određivanja granica vodnog zemljišta.
	
		*Službeni glasnik RS, broj 101/2016
				Pravo 
		preče kupovine vodnog zemljišta
				Član 12.
		
		
		Republika Srbija ima pravo preče kupovine vodnog zemljišta.
	
		
		Autonomna pokrajina ima pravo preče 
		kupovine vodnog zemljišta na veštačkim vodotocima (kanalima) na kojima 
		ima pravo javne svojine.
		
		Vlasnik 
		koji namerava da proda vodno zemljište dužan je da to zemljište prvo 
		ponudi nadležnom organu Republike Srbije, 
		odnosno autonomne pokrajine.
		
		Ponuda 
		iz stava 3. ovog člana mora da sadrži podatke o vodnom zemljištu (broj 
		katastarske parcele, površinu, kulturu i drugo), cenu i ostale uslove 
		prodaje.
		
		Ako 
		organ iz stava 3. ovog člana ne prihvati ponudu, vlasnik može vodno 
		zemljište prodati drugome, ali ne pod povoljnijim uslovima za kupca.
		
		Ako se 
		organ iz stava 3. ovog člana ne izjasni o ponudi u roku od 30 dana, 
		smatraće se da je odbio ponudu.
	
		*Službeni glasnik RS, broj 101/2016
				III. 
		VODNI OBJEКTI
				Pojam
				Član 13.
		
		Vodni 
		objekti, u smislu ovog zakona, jesu građevinski i drugi objekti, koji 
		zajedno sa uređajima koji im pripadaju čine tehničku, odnosno tehnološku 
		celinu, a služe za obavljanje vodne delatnosti (u daljem tekstu: vodni 
		objekti).
		
		Vodni 
		objekti su dobra od opšteg interesa, osim objekata koje su pravna i 
		fizička lica izgradila za svoje potrebe.
						Podela
				Član 14.
		
		Prema 
		nameni vodni objekti se dele na vodne objekte za:
		
		1) 
		uređenje vodotoka;
		
		2) 
		zaštitu od poplava, erozije i bujica;
		
		3) 
		zaštitu od štetnog dejstva unutrašnjih voda – odvodnjavanje;
		
		4) 
		korišćenje voda;
		
		5) 
		sakupljanje, odvođenje i prečišćavanje otpadnih voda i zaštitu voda;
		
		6) 
		monitoring voda.
				Vodni 
		objekti za uređenje vodotoka
				Član 15.
		
		Vodni 
		objekti za uređenje vodotoka su: obaloutvrde, pregrade, pragovi, naperi i 
		drugi objekti u rečnom koritu, namenjeni njegovoj stabilizaciji i 
		poboljšanju režima tečenja (u daljem tekstu: regulacioni objekti), kao i 
		veštačka rečna korita (kanali, proseci, izmeštena rečna korita).
				Vodni 
		objekti za zaštitu od poplava, erozije i bujica
				Član 16.
		
		Vodni 
		objekti za zaštitu od poplava (u daljem tekstu: zaštitni vodni objekti) 
		su: glavni, sekundarni i letnji nasipi sa pripadajućim objektima (ustave, 
		crpne stanice), kejski i odbrambeni zidovi, rasteretni i lateralni 
		kanali, kao i brane sa akumulacijama i retenzijama sa pripadajućim 
		objektima za odbranu od poplava i drugi objekti za zaštitu od poplava.
		
		
		Sastavnim delom nasipa za odbranu od poplava iz stava 1. ovog člana 
		smatra se i zaštitni pojas sa šumom i zaštitnim zelenilom (zaštitne 
		šume) u inundacionom području, u širini 50 m pored nasipa, odvodni 
		kanali paralelni nasipu u branjenom području, na udaljenosti od 10 m do 50 
		m od nožice nasipa (zavisno od karakteristika vodotoka i objekta), kao i 
		servisni putevi u branjenom području za sprovođenje odbrane od poplava.
		
		Vodni 
		objekti za zaštitu od erozije i bujica su: pregrade, ustave, regulacija 
		donjih tokova bujica, obaloutvrde, biotehnički objekti i drugi objekti za 
		zaštitu od erozije i bujica.
				Vodni 
		objekti za zaštitu od štetnog dejstva unutrašnjih voda – odvodnjavanje
				Član 17.
		
		Vodni 
		objekti za zaštitu od štetnog dejstva unutrašnjih voda – odvodnjavanje su 
		objekti:
		
		1) 
		osnovne kanalske mreže za odvodnjavanje: glavni i sabirni odvodni kanali u 
		koje se slivaju vode iz hidromelioracionog sistema ili njegovog dela, sa 
		objektima i uređajima na njima u funkciji 
		odvodnjavanja ili održavanja ( propusti na kanalima, sifoni, 
		stepenice, brzotoci, ustave, crpne stanice i slično) i glavne crpne 
		stanice i ustave za odvođenje voda iz sistema u recipijent (prirodni, 
		odnosno veštački vodotok);
		
		2) 
		detaljne kanalske mreže za odvodnjavanje: detaljni kanali za neposredno 
		prikupljanje vode sa poljoprivrednih i drugih površina i njihovo odvođenje u 
		osnovnu kanalsku mrežu, kao i objekti na detaljnim odvodnim kanalima (propusti, 
		sifoni, stepenice, brzotoci, ustave, crpne stanice i slično).
	
		*Službeni glasnik RS, broj 101/2016
				Vodni 
		objekti za korišćenje voda
				Član 18.
		
		Vodni 
		objekti za korišćenje voda su objekti:
		
		1) za 
		snabdevanje vodom za piće i sanitarno-higijenske potrebe – vodozahvati 
		(bunari, kaptaže, zahvati iz vodotoka, kanala, jezera i brane 
		sa akumulacijama), postrojenja za pripremu vode za piće, magistralni 
		cevovodi i rezervoari sa uređajima koji im pripadaju;
		
		2) za 
		navodnjavanje: zahvati iz vodotoka, kanala, jezera, 
		podzemnih voda i brane 
		sa akumulacijama, glavni kanali i sekundarna mreža
		i objekti i uređaji koji im 
		pripadaju;
		
		3) za 
		proizvodnju hidroelektrične energije i druge namene – brane 
		sa akumulacijama, dovodni i odvodni kanali i uređaji koji im pripadaju;
		
		4) za 
		uzgoj riba – ribnjaci;
		
		5) za 
		plovidbu – objekti kojima se obezbeđuje sigurnost plovidbe u plovnom 
		putu na kanalima za navodnjavanje i odvodnjavanje i brodske prevodnice na 
		njima.
	
		*Službeni glasnik RS, broj 101/2016
				Vodni 
		objekti za sakupljanje, odvođenje i prečišćavanje otpadnih voda i zaštitu 
		voda
				Član 19.
		
		Vodni 
		objekti za sakupljanje, odvođenje i prečišćavanje otpadnih voda i zaštitu 
		voda su: glavni kolektori, postrojenja za prečišćavanje otpadnih voda, 
		postrojenja za preradu otpadnih muljeva, postrojenja za preradu procednih 
		voda sanitarnih deponija čvrstog otpada, ispusti iz postrojenja u 
		prijemnik (recipijent) i drugi pripadajući uređaji, kao i brane sa 
		akumulacijama za poboljšanje kvaliteta voda.
				Vodni 
		objekti za monitoring
				Član 20.
		
		Vodni 
		objekti za monitoring voda su: limnigrafi, vodomerne letve, vodomeri, 
		specijalni prelivi, pijezometarske bušotine, nivomeri i drugi uređaji 
		kojima se prikupljaju podaci o stanju nivoa, količini i kvalitetu 
		površinskih i podzemnih voda.
						Izgradnja, održavanje i upis u javne knjige
				Član 21.
		
		Brisan je (vidi član 12. Zakona - 101/2016-9)
						Sanacija vodnog objekta
				Član 22.
		
		Brisan je (vidi član 12. Zakona - 101/2016-9)
						Upravljanje vodnim objektima
				Član 23.
		
		Pod upravljanjem vodnim objektima u javnoj 
		svojini, u smislu ovog zakona, smatra se izgradnja, rekonstrukcija, 
		sanacija i održavanje (redovno i investiciono) vodnih objekata na vodnom 
		zemljištu, vršenje prava investitora u ime Republike Srbije, odnosno 
		autonomne pokrajine, unapređivanje, čuvanje i staranje o njihovom namenskom 
		korišćenju.
	
		Javno vodoprivredno preduzeće upravlja 
		vodnim objektima za uređenje vodotoka i za zaštitu od poplava na vodama I 
		reda i vodnim objektima za odvodnjavanje, koji su u javnoj svojini.
		
		Pored 
		objekata iz stava 2. ovog člana, javno vodoprivredno preduzeće upravlja i 
		branama sa akumulacijama, vodnim objektima 
		za zaštitu od erozija i bujica na slivovima akumulacija, prevodnicama na kanalima i sistemima za 
		navodnjavanje koji su u javnoj svojini, osim objekata koja su pravna lica izgradila za svoje 
		potrebe.
	
		Javno vodoprivredno preduzeće odgovara za 
		upravljanje vodnim objektima iz st. 2. i 3. ovog člana do visine sredstava 
		predviđenih godišnjim programom upravljanja iz člana 42. stav 1. ovog 
		zakona.
		
		Vodnim objektima za uređenje vodotoka i 
		zaštitu od poplava na vodama II reda i vodnim objektima za zaštitu od 
		erozije i bujica, osim vodnih objekata za zaštitu od erozije i bujica iz 
		stava 3. ovog člana, koji su u javnoj svojini, upravlja jedinica lokalne 
		samouprave na čijoj se teritoriji objekti nalaze.
		
		Pravno 
		lice, preduzetnik i fizičko lice koje je za svoje potrebe izgradilo 
		vodne objekte dužno je da njima upravlja i da ih održava u skladu sa ovim 
		zakonom i posebnim zakonima.
		
		Ministar 
		propisuje način održavanja vodnih objekata iz 
		st. 2, 3. i 5. ovog člana.
	
		*Službeni glasnik RS, broj 101/2016
				IV. INTEGRALNO UPRAVLJANJE VODAMA
				1. Pojam, nadležnost i načela
				Pojam i nadležnost
				Član 24.
		
		
		Integralno upravljanje vodama (u daljem tekstu: upravljanje vodama), u smislu 
		ovog zakona, čini skup mera i aktivnosti usmerenih na održavanje i 
		unapređenje vodnog režima, obezbeđivanje potrebnih količina voda 
		zahtevanog kvaliteta za različite namene, zaštitu voda od zagađivanja i 
		zaštitu od štetnog dejstva voda.
		
		
		Upravljanje vodama je u nadležnosti Republike Srbije.
		
		
		Upravljanje vodama Republika Srbija ostvaruje preko Ministarstva i drugih 
		nadležnih ministarstava, organa autonomne pokrajine, organa jedinice 
		lokalne samouprave i javnog vodoprivrednog preduzeća.
						Načela
				Član 25.
		
		
		Upravljanje vodama zasniva se na:
		
		1) 
		načelu održivog razvoja– upravljanje vodama mora se odvijati tako da se 
		potrebe sadašnjih generacija zadovoljavaju na način kojim se ne ugrožava 
		mogućnost budućih generacija da zadovolje svoje potrebe, odnosno mora se 
		obezbediti korišćenje voda zasnovano na dugoročnoj zaštiti raspoloživih 
		vodnih resursa, po količini i kvalitetu;
		
		2) 
		načelu celovitosti – procesi u prirodi, čija je značajna komponenta 
		voda, kao i povezanost i međuzavisnost akvatičnih i priobalnih 
		ekosistema, moraju se poštovati;
		
		3) 
		načelu jedinstva vodnog sistema – upravljanje vodama u okviru jedinstvenog 
		vodnog prostora mora se odvijati u skladu sa razvojem Republike Srbije, 
		u cilju postizanja maksimalnih ekonomskih i socijalnih efekata na pravičan 
		način i uz uvažavanje međunarodnih sporazuma;
		
		4) 
		načelu obezbeđivanja zaštite od štetnog dejstva voda – stanovništvo i 
		njegova imovina moraju se štititi od voda, uz uvažavanje zakonitosti 
		prirodnih procesa i zaštite prirodnih vrednosti, kao i ekonomske 
		opravdanosti ove zaštite;
		
		5) 
		načelu „korisnik plaća” – svako ko koristi vodno dobro i vodni objekat, 
		odnosno vodni sistem, kao dobro od opšteg interesa, dužan je da za 
		njegovo korišćenje plati realnu cenu;
		
		6) 
		načelu „zagađivač plaća” – svako ko svojim aktivnostima prouzrokuje 
		zagađenje vode dužan je da snosi troškove mera za otklanjanje zagađenja;
		
		7) 
		načelu učešća javnosti – javnost ima pravo na informacije o stanju voda i 
		radu nadležnih organa u oblasti voda, kao i na uključenje u procese 
		pripreme i donošenja planova upravljanja vodama i kontrole njihovog 
		izvršenja;
		
		8) 
		načelu uvažavanja najboljih dostupnih tehnika– pri upravljanju vodama moraju 
		se primenjivati najbolje poznate i dostupne tehnike, koje predstavljaju 
		najnaprednija dostignuća u određenim oblastima.
				2. 
		Teritorijalne osnove za upravljanje vodama
						Jedinstven vodni prostor
				Član 26.
		
		
		Teritorija Republike Srbije predstavlja jedinstven vodni prostor za 
		upravljanje vodama i obuhvata:
		
		1) deo 
		sliva Crnog mora – sliv reke Dunav;
		
		2) deo 
		sliva Egejskog mora – podslivovi Pčinje, Lepenca i Dragovištice;
		
		3) deo 
		sliva Jadranskog mora – sliv Belog Drima i podsliv Plavske reke.
		
		Sliv 
		reke Dunav obuhvata podsliv Save, sa Drinom i Кolubarom, podsliv Tise, 
		podsliv Velike, Južne i Zapadne Morave sa Ibrom, podsliv Tamiša i drugih 
		banatskih vodotoka, deo neposrednog sliva reke Dunav, s Mlavom, Pekom, 
		Porečkom rekom i Timokom na teritoriji Republike Srbije.
		
		
		Ministarstvo, a na teritoriji autonomne pokrajine nadležni organ 
		autonomne pokrajine određuje granice podslivova iz st. 1. i 2. ovog 
		člana.
				Vodna 
		područja
				Član 27.
		Vodna područja na teritoriji Republike Srbije 
		su:
	1) vodno područje Sava; 
	2) vodno područje Dunav;
	3) vodno područje Morava;
	4) vodno područje Ibar i Lepenac;
	5) vodno područje Beli Drim.
	Vodno područje Sava obuhvata deo podsliva Bosut, 
	fruškogorskih vodotoka, deo podsliva Save, podsliv Кolubare i podsliv Drine.
	Vodno područje Dunav obuhvata deo rečnog sliva 
	reke Dunav, delove podslivova Tise, Tamiša i drugih banatskih vodotoka, 
	podslivove Mlave, Peka i Porečke reke i deo 
	podsliva reke Timok.
	Vodno područje Morava obuhvata podsliv reke Velike 
	Morave i delove podslivova Zapadne Morave i Južne Morave.
	Vodnom području Morava priključuju se i podslivovi 
	Pčinje i Dragovištice.
	Vodno područje Ibar i Lepenac obuhvata podslivove 
	Ibra i Lepenca.
	Vodnom području Ibar i Lepenac priključuje se reka 
	Lepenac (deo međunarodnog vodnog područja reke Vardar).
	Vodno područje Beli Drim obuhvata podsliv Belog 
	Drima.
	Vodnom području Beli Drim se priključuje i podsliv 
	Plavske reke.
	Vodna područja iz stava 1. tač. 1) do 4) ovog 
	člana deo su međunarodnog vodnog područja Dunav, izuzev Pčinje i Lepenca, 
	koji su deo međunarodnog vodnog područja reke Vardar i Dragovištica, koja je 
	deo međunarodnog vodnog područja reke Strume.
	Vlada, na predlog Ministarstva, određuje granice 
	vodnih područja iz stava 1. ovog člana.
		
		*Službeni glasnik RS, broj 101/2016
	Vodne jedinice
	*Službeni glasnik RS, broj 101/2016
	Član 27a
	Vodna područja dele se na vodne jedinice, kao 
	osnovne teritorijalne jedinice za obavljanje operativnih poslova u upravljanju 
	vodama, na osnovu utvrđenih kriterijuma, i to: karakteristika vodnog 
	područja sa aspekta korišćenja voda, zaštite voda i zaštite od štetnog 
	dejstva voda, izgrađenosti vodnih objekata za zaštitu od poplava i 
	hidromelioracionih sistema i granica jedinica lokalne samouprave.
	Operativni poslovi iz stava 1. ovog člana naročito 
	obuhvataju održavanje vodnih objekata i sprovođenje odbrane od poplava.
	Predlog vodnih jedinica, uključujući i njihove 
	granice, priprema javno vodoprivredno preduzeće.
	Ministar određuje vodne jedinice i njihove granice.
	
		*Službeni glasnik RS, broj 101/2016
						Melioraciono područje
				Član 28.
		
		
		Melioraciono područje je deo vodnog područja na kome se 
		hidromelioracionim 
		sistemima za odvodnjavanje i navodnjavanje uređuje vodni režim zemljišta i 
		poboljšavaju uslovi za njegovo korišćenje.
		
		
		Melioraciono područje obuhvata:
		
		1) 
		poljoprivredno, šumsko i građevinsko zemljište, zemljište pod putevima i 
		drugo zemljište sa kojeg se, sistemima za odvodnjavanje, omogućava brže i 
		pogodnije oticanje suvišne vode;
		
		2) 
		poljoprivredno, šumsko i građevinsko zemljište, zemljište pod putevima i 
		drugo zemljište sa kojeg dotiče voda na zemljište koje se, sistemima za 
		odvodnjavanje, štiti od suvišne vode;
		
		3) 
		poljoprivredno, šumsko i drugo zemljište za koje se, sistemima za 
		navodnjavanje, dovodi voda za navodnjavanje.
		
		
		Ministarstvo određuje 
		melioraciono područje i njegove granice.
	
		
		*Službeni glasnik RS, broj 101/2016
				3. 
		Planska dokumenta za upravljanje vodama
		Vrste
				Član 29.
		
		Planska 
		dokumenta za upravljanje vodama su:
		
		1) 
		Strategija upravljanja vodama na teritoriji Republike Srbije;
		
		2) plan 
		upravljanja vodama;
		
		3) 
		godišnji program upravljanja vodama;
		
		4) 
		planovi kojima se uređuje zaštita od štetnog dejstva voda, i to: plan 
		upravljanja rizicima od poplava, opšti i operativni plan za odbranu od 
		poplava, kao i planovi kojima se uređuje zaštita voda (plan zaštite voda 
		od zagađivanja i program monitoringa).
				3.1. 
		Strategija upravljanja vodama
				Sadržina 
		Strategije
				Član 30.
		
		
		Strategija upravljanja vodama na teritoriji Republike Srbije (u daljem 
		tekstu: Strategija) je planski dokument kojim se utvrđuju dugoročni 
		pravci upravljanja vodama.
		
		
		Strategija naročito sadrži:
		
		1) ocenu 
		postojećeg stanja upravljanja vodama;
		
		2) 
		ciljeve i smernice za upravljanje vodama;
		
		3) mere 
		za ostvarivanje utvrđenih ciljeva upravljanja vodama;
		
		4) 
		projekciju razvoja upravljanja vodama.
		
		Ocena 
		postojećeg stanja upravljanja vodama obuhvata:
		
		1) ocenu 
		stanja vodnih resursa i vodnog režima u Republici Srbiji;
		
		2) 
		postojeće stanje vodnih objekata i sistema;
		
		3) 
		aktuelna pravna i institucionalna rešenja u oblasti upravljanja vodama.
		
		Ciljevi i 
		smernice za upravljanje vodama određuju:
		
		1) 
		ciljeve upravljanja vodama i održivog razvoja;
		
		2) 
		smernice za održavanje i unapređenje vodnog režima;
		
		3) 
		prioritete za postizanje ciljeva u upravljanju vodama i unapređenju vodnog 
		režima, u skladu sa održivim razvojem;
		
		4) 
		smernice za korišćenje voda, zaštitu voda i zaštitu od štetnog dejstva 
		voda, uključujući i slučajeve kada se podsliv nalazi na više vodnih 
		područja;
		
		5) 
		smernice za realizaciju međunarodnih sporazuma koji se odnose na 
		upravljanje vodama;
		
		6) 
		osnovne odrednice monitoringa i informacionog sistema za ostvarenje 
		upravljanja vodama na teritoriji Republike Srbije.
		
		Mere za 
		ostvarivanje utvrđenih ciljeva upravljanja vodama jesu:
		
		1) 
		planiranje i sprovođenje planova;
		
		2) način 
		finansiranja;
		
		3) 
		priprema investicija i investiranje;
		
		4) 
		održavanje;
		
		5) 
		nadzor.
		
		
		Projekcijom razvoja upravljanja vodama u Republici Srbiji utvrđuju se:
		
		1) 
		potrebe za vodom i mogućnost da se obezbedi dovoljna količina vode 
		određenog kvaliteta za različite namene;
		
		2) 
		okvirni vodni bilans;
		
		3) 
		aktivnosti, sredstva i rokovi za dostizanje ciljeva iz stava 2. tačka 2) 
		ovog člana, u korišćenju voda, zaštiti voda i zaštiti od štetnog dejstva 
		voda i prioriteti;
		
		4) 
		finansiranje izgradnje i rekonstrukcije vodnih objekata i sistema i drugih 
		poslova od opšteg interesa od značaja za Republiku Srbiju, autonomnu 
		pokrajinu i jedinicu lokalne samouprave;
		
		5) mere 
		ekonomske politike, izvori sredstava i dinamika ulaganja za dostizanje 
		utvrđenih ciljeva upravljanja vodama;
		
		6) 
		potrebni stručni i drugi kapaciteti za dostizanje utvrđenih ciljeva 
		upravljanja vodama;
		
		7) 
		ostale mere za dostizanje utvrđenih ciljeva upravljanja vodama.
				Donošenje 
		i noveliranje Strategije
				Član 31.
		
		
		Strategiju donosi Vlada, na predlog Ministarstva, za period od najmanje 
		deset godina.
		
		Po 
		isteku šest godina od dana donošenja Strategije, preispituju se rešenja 
		utvrđena Strategijom i po potrebi vrši dopuna podloga, kao i izmena i 
		dopuna rešenja sadržanih u Strategiji.
		
		
		Ministarstvo prati realizaciju Strategije i ako se u toku sprovođenja 
		Strategije bitno izmene okolnosti, predlaže njeno usklađivanje i pre 
		isteka roka iz stava 2. ovog člana.
	Akcioni plan
	
		
		*Službeni glasnik RS, broj 101/2016
				Član 31a
	Strategija se realizuje akcionim planom koji, na 
	predlog Ministarstva, donosi Vlada na period od pet godina.
	Akcioni plan iz stava 1. ovog člana sadrži 
	aktivnosti neophodne za realizaciju Strategije, rokove za realizaciju 
	planiranih aktivnosti, kao i organe, organizacije i javna preduzeća nadležna 
	za realizaciju tih aktivnosti.
	
		
		*Službeni glasnik RS, broj 101/2016
				
		Međusobna usaglašenost
				Član 32.
		
		
		Strategije i programi koji se donose na nivou Republike Srbije u oblasti 
		prostornog razvoja, održivog razvoja, održivog korišćenja prirodnih 
		resursa i dobara, zaštite životne sredine i drugi strateški dokumenti 
		međusobno se usaglašavaju.
				3.2. 
		Plan upravljanja vodama
				Sadržina 
		plana upravljanja
				Član 33.
		
		Plan 
		upravljanja vodama na vodnom području donosi se, u skladu sa Strategijom, 
		za sliv reke Dunav, kao i za vodna područja (u daljem tekstu: plan 
		upravljanja vodama). Poseban deo plana upravljanja vodama za vodno područje 
		iz člana 27. stav 1. tačka 3) ovog zakona predstavlja plan upravljanja 
		vodama za deo sliva Egejskog mora iz člana 26. stav 1. tačka 2) ovog 
		zakona koji se odnosi na Pčinju i Dragovišticu.
		
		Plan 
		upravljanja vodama naročito sadrži:
		
		1) 
		generalni opis karakteristika prostora iz stava 1. ovog člana za koji se 
		radi plan upravljanja vodama, što uključuje izradu karata sa naznakom 
		položaja i granica vodnih tela površinskih voda, kartiranje ekoregiona i 
		tipova vodnih tela površinskih voda i izradu karata sa naznakom položaja 
		i granica vodnih tela podzemnih voda;
		
		2) 
		prikaz značajnih uticaja ljudskih aktivnosti na status površinskih i 
		podzemnih voda, uključujući procenu zagađivanja od koncentrisanih i 
		rasutih zagađivača, kao i pregled korišćenja zemljišta, procenu pritisaka 
		na kvantitativni status vode i njeno zahvatanje;
		
		3) karte ugroženih područja;
		
		4) kartu 
		osmatračke (monitoring) mreže i kartografski prikaz rezultata osmatranja 
		koji uključuje ekološki i hemijski status površinskih voda i hemijski i 
		kvantitativni status podzemnih voda i zaštićenih oblasti, kao i moguća 
		odstupanja od utvrđenih rokova za realizaciju plana upravljanja vodama;
	
		4a) monitoring nanosa;
		
		5) listu 
		ciljeva životne sredine u pogledu površinskih i podzemnih voda i 
		zaštićenih oblasti, uključujući i slučajeve u kojima se primenjuje 
		produženje roka za dostizanje ciljeva i manje strogi ciljevi zaštite za 
		određena vodna tela;
		
		6) vodni 
		bilans;
	
		6a) bilans nanosa;
		
		7) 
		listu vodnih tela koja se koriste za snabdevanje vodom za piće, 
		a kod kojih je prosečno zahvatanje vode veće od 10 m3/dan, ili 
		služe za snabdevanje vodom za piće više od 50 stanovnika, odnosno koja se 
		planiraju za takvo korišćenje;
		
		8) 
		prikaz aglomeracija većih od 2000 ES;
		
		9) 
		rezime registra zaštićenih oblasti, sa kartom na kojoj je označen 
		položaj zaštićenih oblasti i navedenim propisima prema kojima su te 
		oblasti proglašene kao zaštićene;
		
		10) 
		prikaz usvojenog programa radova i mera i način na koji će utvrđeni 
		ciljevi biti ostvareni u oblasti zaštite od štetnog dejstva voda, zaštite 
		voda (uključujući i mere za zaustavljanje trendova stalnih i značajnih 
		pogoršanja statusa podzemnih voda i njihov preokret, mere zaštite kojima 
		je cilj primena manjeg stepena prečišćavanja u proizvodnji vode za piće, 
		zabrana unošenja i kontrola emisije zagađenja, zabrana i slučajevi za koje 
		je dozvoljeno direktno ispuštanje zagađenja u podzemne vode, sprečavanje i 
		smanjenje uticaja akcidentnih zagađenja i drugo) i uređenja i korišćenja voda 
		(obezbeđenja vode za piće i druge potrebe, zaštite izvorišta namenjenih za 
		ljudsku potrošnju u budućnosti, kontrole nad zahvatanjem i akumulisanjem 
		vode, uključujući i zabrane korišćenja voda, ekonomske cene korišćene vode 
		i drugo);
	10a) utvrđene granične vrednosti za podzemne vode 
	u skladu sa propisom kojim se utvrđuju granične vrednosti zagađujućih 
	materija u površinskim i podzemnim vodama i sedimentu i rokovima za njihovo 
	dostizanje;
	10b) rezime procene hemijskog statusa podzemne 
	vode u skladu sa pravilnikom koji uređuje parametre ekološkog i hemijskog 
	statusa površinskih voda i parametre hemijskog i kvantitativnog statusa 
	podzemnih voda;
	10v) rezime načina procene trenda na pojedinačnim 
	tačkama monitoringa unutar tela ili grupe tela podzemnih voda, na osnovu 
	koje je utvrđeno da su ta tela podložna značajnom i stalnom uzlaznom trendu 
	koncentracije neke zagađujuće supstance ili preokretu tog trenda u skladu sa 
	tačkom 4) ovog člana i rezime razloga na osnovu kojih su utvrđene početne 
	tačke za preokret trenda;
		
		11) 
		dodatne mere za dostizanje utvrđenih ciljeva životne sredine;
		
		12) 
		spisak detaljnijih programa i planova upravljanja vodama za pojedine 
		podslivove, problematiku ili tipove voda, uključujući i njihov 
		sadržaj;
		
		13) 
		prikaz ekonomske analize korišćenja i zaštite voda i zaštite od voda, 
		sprovedene uz primenu načela „korisnik plaća” i „zagađivač plaća”;
		
		14) 
		prikaz prioriteta, dinamike i načina obezbeđenja sredstava za realizaciju 
		predviđenih radova i mera, uključujući i mogućnost da se za neke 
		predviđene mere ne obezbeđuju sredstva;
		
		15) 
		prikaz preduzetih mera javnog informisanja, njihove rezultate i promene 
		plana koje su iz njih proistekle;
		
		16) 
		listu nadležnih institucija u oblasti upravljanja vodama, sa prostorom 
		koji obuhvataju, odgovornošću, statusom;
		
		17) 
		postupke za pribavljanje osnovne dokumentacije i informacija, a naročito 
		detalje o usvojenim kontrolnim merama za koncentrisane izvore zagađenja i 
		obezbeđenje da hidromorfološki uslovi vodnih tela budu u skladu sa 
		postizanjem zahtevanog ekološkog statusa ili dobrog ekološkog potencijala 
		kod veštačkih i značajno izmenjenih vodnih tela, kao i detalje o podacima 
		monitoringa;
		
		18) pregled obaveza preuzetih međunarodnim sporazumima koji se odnose na 
		upravljanje vodama i način njihovog ostvarivanja, 
		kao i jedinstven plan upravljanja rečnim slivom kada se vodno područje 
		prostire kroz više država;
		
		19) 
		principe uspostavljanja vodnog informacionog sistema za obezbeđenje 
		upravljanja vodama na vodnom području, odnosno podslivu.
	
		*Službeni glasnik RS, broj 101/2016
				Donošenje 
		plana upravljanja vodama
				Član 34.
		Plan upravljanja vodama za sliv reke Dunav 
		priprema Ministarstvo.
	Plan upravljanja vodama za vodna područja iz člana 
	27. stav 1. ovog zakona pripremaju javna vodoprivredna preduzeća, svako za 
	teritoriju na kojoj obavlja vodnu delatnost.
	Vlada, na predlog Ministarstva, donosi plan 
	upravljanja vodama za sliv reke Dunav i za vodna područja iz člana 27. stav 1. 
	ovog zakona.
	
		*Službeni glasnik RS, broj 101/2016
				
		Noveliranje plana upravljanja vodama
				Član 35.
		
		Po 
		isteku perioda od šest godina od dana donošenja plana upravljanja, vrši se 
		njegovo noveliranje.
		
		
		Novelirani plan iz stava 1. ovog člana, pored elemenata koje sadrži plan 
		upravljanja vodama, sadrži i:
		
		1) rezime promena od dana donošenja plana upravljanja vodama koji se 
		novelira, kao i produžavanja rokova za dostizanje ciljeva životne sredine
		i promene u listama graničnih vrednosti 
		zagađujućih materija u podzemnim vodama;
		
		2) 
		procenu napredovanja u postizanju ciljeva životne sredine, kao i 
		kartografski prikaz rezultata monitoringa za prethodni period i 
		objašnjenje za svaki od ciljeva koji nije postignut;
		
		3) 
		razloge zbog kojih planirane mere nisu preduzete;
		
		4) prikaz dodatnih mera za dostizanje utvrđenih ciljeva životne sredine;
	5) prikaz granica kvantifikacije primenjenih metoda 
	analiza i informacije o karakteristikama tih metoda u odnosu na minimalne 
	kriterijume utvrđene propisom kojim se uređuju tehničke specifikacije za 
	hemijske analize i analize potrebne za monitoring statusa voda;
	6) rezultate i uticaje mera preduzetih radi 
	sprečavanja hemijskog zagađenja površinskih voda.
		
		Plan iz 
		stava 2. ovog člana donosi se po postupku i na način donošenja plana 
		upravljanja vodama.
	
		*Službeni glasnik RS, broj 101/2016
				
		Odstupanja od utvrđenih rokova za realizaciju plana upravljanja vodama
				Član 36.
		
		Ako se u 
		toku realizacije plana upravljanja vodama, monitoringom ili na drugi način 
		utvrdi da se, zbog promena vodnog tela usled čovekovog delovanja ili više 
		sile, za pojedina vodna tela ne mogu u planiranom roku i na planirani 
		način ostvariti ciljevi koji se odnose na postizanje dobrog stanja ili 
		dobrog ekološkog potencijala, organ nadležan za donošenje tog plana, 
		nalaže sledeće mere:
		
		1) 
		ispitivanje uzroka koji su doveli do takvog stanja;
		
		2) 
		preispitivanje važećih dozvola i licenci, izdatih u skladu sa ovim 
		zakonom;
		
		3) 
		razmatranje programa monitoringa i vršenje njegovih izmena;
		
		4) 
		usvajanje dodatnih mera za postizanje utvrđenih ciljeva.
		
		Organ 
		nadležan za donošenje plana upravljanja vodama, uz prethodno 
		pribavljenu saglasnost Ministarstva i ministarstva nadležnog za poslove 
		zaštite životne sredine, po sprovedenom postupku iz stava 1. ovog člana, 
		može za pojedina vodna tela, utvrditi da se:
		
		1) 
		produži rok za postizanje ciljeva, ako bi postizanje ciljeva u predviđenim 
		rokovima bilo tehnički neizvodljivo, neprimereno skupo, ili prirodni 
		uslovi ne dozvoljavaju blagovremeno poboljšanje statusa vodnog tela;
		
		2) 
		privremeno ne ostvari dobar status voda ili dobar ekološki potencijal, 
		ako je do pogoršanja stanja došlo usled prirodne katastrofe, odnosno više 
		sile koju nije bilo moguće predvideti;
		
		3) 
		odrede manje strogi ciljevi ako je vodno telo, usled ljudskih aktivnosti 
		ili prirodnih uslova, tako promenjeno da bi ostvarivanje zadatih ciljeva 
		bilo neizvodljivo ili neprimereno skupo.
		
		Manje 
		strogi ciljevi iz stava 2. tačka 3) ovog člana ne smeju da ugroze 
		postizanje ciljeva koji se odnose na dobar status površinskih i podzemnih 
		voda i dobar ekološki potencijal u drugim vodnim telima unutar istog 
		vodnog područja ili podsliva.
				
		Strateška procena uticaja na životnu sredinu
				Član 37.
		
		Za 
		Strategiju, plan upravljanja vodama i za poseban plan upravljanja vodama 
		obavezna je izrada strateške procene uticaja na životnu sredinu, u 
		skladu sa propisima kojima se uređuje zaštita životne sredine.
				Učešće 
		javnosti u pripremi plana upravljanja vodama
				Član 38.
		
		
		Ministarstvo, odnosno javno vodoprivredno preduzeće koje priprema plan 
		upravljanja vodama dužno je da obezbedi aktivno učešće javnosti u procesu 
		pripreme i donošenja tog plana.
		
		
		
		
		Ministarstvo, odnosno javno vodoprivredno preduzeće pisanim putem 
		obaveštava Nacionalnu konferenciju za vode, a putem sredstava javnog 
		informisanja i širu javnost o:
		
		
		
		
		1)početku pripreme ili noveliranja plana upravljanja vodama, najmanje tri 
		godine pre početka perioda na koji se plan odnosi;
		
		
		
		2)stanju 
		izrade plana upravljanja vodama i značajnijim problemima na posmatranom 
		vodnom području, najkasnije dve godine pre početka perioda na koji se 
		plan odnosi.
		
		
		
		
		Obaveštenje o početku pripreme ili noveliranja plana upravljanja vodama 
		obuhvata okvirni sadržaj plana, konsultacije koje treba izvršiti, 
		termine pripreme i usvajanja plana i adresu nadležnog organa od koga se 
		mogu dobiti dodatne informacije.
		
		
		
		
		Ministarstvo, odnosno javno vodoprivredno preduzeće koje je pripremilo 
		plan upravljanja vodama dužno je da nacrt plana objavi, najmanje godinu 
		dana pre početka perioda na koji se plan odnosi.
		
		Nacrt 
		plana se javno izlaže u prostorijama Ministarstva i javnog 
		vodoprivrednog preduzeća i na njihovom veb-sajtu.
				Postupak 
		po primedbama
				Član 39.
		
		Primedbe 
		na dokumenta koja se izlažu javnosti dostavljaju se Ministarstvu, odnosno 
		javnom vodoprivrednom preduzeću, u roku od šest meseci od dana kada su 
		ta dokumenta stavljena na javni uvid.
		
		
		Ministarstvo, odnosno javno vodoprivredno preduzeće dužno je da 
		dostavljene primedbe razmotri i da se o tim primedbama izjasni u roku od 
		30 dana od dana njihovog prijema.
				Program 
		mera
				Član 40.
		
		Radi 
		ostvarivanja ciljeva utvrđenih Strategijom, planom upravljanja vodama za 
		vodna područja iz člana 27. stav 1. ovog zakona i 
		planom upravljanja vodama za sliv reke Dunav, Vlada, na predlog 
		Ministarstva, donosi program mera.
		
		Brisani su raniji st. 2. i 3. (vidi član 21. 
		Zakona - 101/2016-9)
		
		Program 
		mera iz stava 1. ovog člana naročito sadrži mere koje se odnose 
		na:
		
		1) 
		uređenje vodotoka i zaštitu od štetnog dejstva voda;
		
		2) 
		uređenje i korišćenje voda;
		
		3) 
		zaštitu voda.
		
		Mere 
		koje se odnose na uređenje vodotoka i zaštitu od štetnog dejstva voda su 
		mere koje se odnose na:
		
		1) 
		uređenje vodotoka i zaštitu od poplava;
		
		2) 
		zaštitu od erozije i bujica;
		
		3) 
		zaštitu od unutrašnjih voda;
		
		4) 
		potreban obim izgradnje vodnih objekata i prioritete njihove realizacije.
		
		Mere 
		koje se odnose na uređenje i korišćenje voda su mere koje se odnose na:
		
		1) 
		očuvanje vodnih količina, uključujući i mere kontrole zahvaćenih količina;
		
		2) 
		veštačko obogaćivanje ili povećanje zapremine podzemnih izdani, uključujući 
		i mere kontrole količina i kvaliteta voda korišćenih u te svrhe;
		
		3) 
		obezbeđivanje da hidromorfološki uslovi vodnih tela budu u skladu sa 
		postizanjem zahtevanog ekološkog statusa ili dobrog ekološkog potencijala 
		veštačkih i značajno izmenjenih vodnih tela;
		
		4) 
		racionalno i ekonomski isplativo korišćenje voda;
		
		5) 
		povraćaj troškova korišćenja voda.
		
		Mere 
		koje se odnose na zaštitu voda su mere:
		
		1) 
		kojima se kvalitet voda štiti i unapređuje, uključujući i dodatne mere za 
		postizanje ciljeva utvrđenih u Strategiji;
		
		2) koje 
		su utvrđene propisima iz oblasti zaštite životne sredine, 
		prirode i zdravlja;
		
		3) koje su utvrđene propisima iz oblasti poljoprivrede, ribarstva i drugo;
	4) koje se odnose na preokret trendova 
	koncentracije zagađujućih supstanci, grupa zagađujućih supstanci ili 
	indikatora zagađenja u telu ili grupi tela podzemne vode;
	5) za sprečavanje unosa svih hazardnih supstanci u 
	podzemne vode, mere neophodne za ograničenje unosa ostalih zagađujućih 
	supstanci u podzemne vode tako da unosi ne uzrokuju pogoršanje kvaliteta ili 
	značajne i stalne uzlazne trendove koncentracija zagađujućih materija u 
	podzemnim vodama, osim kada je drugačije uređeno posebnim propisom.
		
		Pored 
		mera iz stava 2. ovog člana, program mera može da sadrži i druge mere, 
		kojima se obezbeđuje smanjenje nepovoljnog uticaja na vode i akvatični i 
		priobalni ekosistem, podstiče racionalno korišćenje i zaštita voda, 
		sprovodi edukacija stanovništva, vrši stručni i naučnoistraživački rad u 
		oblasti voda i drugo.
	
		Za vodno telo podzemnih voda koje je 
		klasifikovano kao telo dobrog hemijskog statusa u slučaju kada su 
		prekoračene granične vrednosti zagađujućih supstanci na jednom ili više 
		mernih mesta u skladu sa propisom kojim se utvrđuju parametri ekološkog 
		i hemijskog statusa površinskih voda i hemijskog i kvantitativnog 
		statusa podzemnih voda, program mera može da sadrži i druge mere, kojima 
		se obezbeđuje zaštita ekvatičnih i kopnenih ekosistema i ljudske upotrebe 
		podzemnih voda koji su zavisni od datog dela tela podzemne vode 
		predstavljenog tim mernim mestima.
		
		Vlada vrši preispitivanje programa mera i po potrebi 
		noveliranje svake šeste godine, računajući od dana njegovog donošenja.
	
		*Službeni glasnik RS, broj 101/2016
				Poseban 
		plan upravljanja vodama
				Član 41.
		
		Za 
		realizaciju Strategije može se, pored plana upravljanja vodama, za 
		pojedina pitanja upravljanja vodama, ili za podslivove iz člana 27. ovog 
		zakona, kao delova vodnog područja, doneti poseban plan upravljanja 
		vodama, koji naročito sadrži: razloge donošenja, obuhvaćeni prostor, 
		prikaz radova i mera iz plana upravljanja vodama čiji je deo prostor 
		obuhvaćen posebnim planom, detaljnije analize i predloge radova i mera 
		kojima se poseban plan izvršava.
		
		Za 
		podslivove koji se nalaze na teritoriji dva vodna područja donosi se 
		jedan poseban plan upravljanja vodama.
		
		Vlada, 
		a na teritoriji autonomne pokrajine 
		nadležni organ autonomne pokrajine, donosi poseban plan 
		iz st. 1. i 2. ovog člana, za period od šest godina.
		
		Poseban 
		plan upravljanja vodama priprema javno vodoprivredno preduzeće.
		
		Poseban 
		plan upravljanja vodama mora biti u skladu sa planom upravljanja vodama na 
		vodnom području na kome se vodotok, odnosno podsliv nalazi.
		
		Ministar 
		bliže propisuje sadržinu plana iz stava 1. ovog člana.
	
		*Službeni glasnik RS, broj 101/2016
				3.3. 
		Godišnji program upravljanja vodama
				Član 42.
		
		Godišnji 
		program upravljanja vodama (u daljem tekstu: godišnji program) je planski 
		dokument kojim se određuju vodni objekti, vrsta i obim radova, odnosno 
		poslova koji se finansiraju u periodu za koji se godišnji program donosi, 
		visina sredstava za realizaciju radova, odnosno poslova, visina učešća i 
		druga pitanja vezana za izgradnju, rekonstrukciju, sanaciju i održavanje 
		vodnih objekata i za obavljanje poslova koji se, u smislu ovog zakona, 
		smatraju poslovima od opšteg interesa.
		
		Godišnji 
		program mora biti u skladu sa Strategijom i planom upravljanja vodama.
		
		Vlada, 
		a na teritoriji autonomne pokrajine 
		nadležni organ autonomne pokrajine, donosi godišnji 
		program.
	
		*Službeni glasnik RS, broj 101/2016
				4. 
		Vodna delatnost
		Pojam
				Član 43.
		
		Vodna 
		delatnost jeste delatnost od opšteg interesa.
		
		Vodna 
		delatnost obuhvata:
		
		1) 
		uređenje vodotoka i zaštitu od štetnog dejstva voda;
		
		2) 
		uređenje i korišćenje voda;
		
		3) 
		zaštitu voda od zagađivanja.
		
		Vodna 
		delatnost obavlja se na način kojim se obezbeđuje održivo korišćenje voda, 
		štiti i poboljšava akvatični i priobalni ekosistem, smanjuju nepovoljni 
		uticaji poplava i suša i smanjuju štetne posledice globalnih klimatskih 
		promena.
				4.1. 
		Uređenje vodotoka i zaštita od štetnog dejstva voda
				4.1.1. 
		Uređenje vodotoka
				Član 44.
		
		Uređenje 
		vodotoka, u smislu ovog zakona, obuhvata:
		
		1) 
		izgradnju i održavanje vodnih objekata za uređenje vodotoka;
		
		2) 
		izvođenje radova na održavanju stabilnosti obala i korita vodotoka i 
		povećavanju, odnosno održavanju njegove propusne moći za vodu, led i nanos.
				4.1.2. 
		Zaštita od štetnog dejstva voda
				Zaštita 
		od štetnog dejstva voda i upravljanje rizicima
				Član 45.
		
		Zaštita 
		od štetnog dejstva voda obuhvata mere i radove za zaštitu od poplava 
		spoljnim i unutrašnjim vodama i od leda (u daljem tekstu: zaštita od poplava)
		, zaštitu od erozije i bujica i otklanjanje posledica takvog delovanja 
		voda.
		
		
		Republika Srbija, autonomna pokrajina i jedinica lokalne samouprave 
		obezbeđuju zaštitu od štetnog dejstva voda, u skladu sa ovim zakonom i 
		posebnim zakonima.
		
		
		Upravljanje rizicima od štetnog dejstva voda obuhvata: izradu preliminarne 
		procene rizika od poplava, izradu i sprovođenje planova upravljanja 
		rizicima od poplava, opšteg i operativnih planova odbrane od poplava, 
		sprovođenje redovne i vanredne odbrane od poplava
		i zaštitu od erozije i bujica.
	
		
		*Službeni glasnik RS, broj 101/2016
				Ugroženo 
		područje
				Član 46.
		
		Radi 
		obezbeđenja zaštite od štetnog dejstva voda utvrđuju se u ugrožena 
		područja i to:
		
		1) 
		područje koje je ugroženo usled poplava (u daljem tekstu: poplavno 
		područje);
		
		2) 
		područje koje je ugroženo usled erozije vodom (u daljem tekstu: eroziono 
		područje).
				
		Preliminarna procena rizika od poplava
				Član 47.
		
		
		Preliminarna procena rizika od poplava izrađuje se za teritoriju 
		Republike Srbije i naročito sadrži:
		
		1) karte 
		vodnih područja u odgovarajućoj razmeri, sa unetim granicama podslivova, 
		sa prikazom topografije i načina korišćenja zemljišta;
		
		2) opis 
		poplava iz prošlosti koje su imale značajnije štetne posledice na 
		zdravlje ljudi, životnu sredinu, kulturno nasleđe i privredne aktivnosti i 
		verovatnoću pojave sličnih događaja u budućnosti, koje bi mogle imati 
		slične posledice;
		
		3) 
		procenu potencijalnih štetnih posledica budućih poplava na zdravlje ljudi, 
		životnu sredinu, kulturno nasleđe i privredne aktivnosti, uzimajući u 
		obzir topografske, hidrološke i geomorfološke karakteristike i položaj 
		vodotoka, uključujući poplavna područja, efekat postojećih objekata za 
		odbranu od poplava, položaj naseljenih mesta i industrijskih zona, 
		planove dugoročnog razvoja i klimatske promene od uticaja na pojavu 
		poplava.
		
		
		Preliminarnu procenu rizika od poplava izrađuje Ministarstvo.
		
		
		Preispitivanje, a po potrebi noveliranje preliminarne procene rizika od 
		poplava vrši Ministarstvo, po isteku šest godina od dana njene izrade.
		
		Ministar 
		utvrđuje metodologiju za izradu preliminarne procene rizika od poplava.
				Кarte 
		ugroženosti i karte rizika od poplava
				Član 48.
		
		Кarta 
		ugroženosti i karta rizika od poplava izrađuje se za poplavna područja 
		na kojima postoje ili se mogu javiti značajni rizici od poplava.
		
		Кarta 
		ugroženosti od poplava sadrži podatke o granicama poplavnog područja za 
		poplave različitog povratnog perioda, dubini ili nivou vode i, po 
		potrebi, brzini ili protoku vode.
		
		Кarta 
		rizika od poplava sadrži podatke o mogućim štetnim posledicama poplava 
		na zdravlje ljudi, životnu sredinu, kulturno nasleđe, privrednu aktivnost 
		i druge informacije od značaja za upravljanje rizikom od poplava.
		
		Кartu 
		ugroženosti i kartu rizika od poplava izrađuje javno vodoprivredno 
		preduzeće.
		
		
		Preispitivanje, a po potrebi noveliranje karte ugroženosti i karte rizika 
		od poplava vrši javno vodoprivredno preduzeće, po isteku šest godina od 
		dana njihove izrade.
		
		Granice 
		poplavnih područja unose se i u prostorne (prostorni plan jedinice 
		lokalne samouprave, prostorni plan područja 
		posebne namene i regionalni prostorni plan) i urbanističke 
		(plan generalne regulacije, generalni 
		urbanistički plan i plan detaljne regulacije) planove, a 
		katastarske parcele u tim zonama vode se u vodnom informacionom sistemu.
		
		Ministar 
		utvrđuje metodologiju za izradu karata iz stava 1. ovog člana.
	
		*Službeni glasnik RS, broj 101/2016
				Plan 
		upravljanja rizicima od poplava
				Član 49.
		
		Planom 
		upravljanja rizicima od poplava obezbeđuje se upravljanje rizicima 
		smanjivanjem mogućih štetnih posledica poplava na zdravlje ljudi, životnu 
		sredinu, kulturno nasleđe i privrednu aktivnost.
		
		Plan iz 
		stava 1. ovog člana donosi se za teritoriju Republike Srbije i za vodna 
		područja.
		
		Plan iz 
		stava 1. ovog člana izrađuje se na osnovu karte ugroženosti i karte 
		rizika od poplava, po metodologiji koja sadrži: ciljeve upravljanja 
		rizicima od poplava i mere za njihovo postizanje, prioritete i način 
		sprovođenja plana upravljanja rizicima od poplava, nadležna pravna lica i 
		sredstva potrebna za sprovođenje plana upravljanja rizicima od poplava, 
		način usklađivanja sa planom upravljanja vodama i uključenje javnosti.
				Donošenje 
		plana upravljanja rizicima od poplava
				Član 50.
		
		Plan 
		upravljanja rizicima od poplava donosi se po postupku i na način donošenja 
		plana upravljanja vodama.
				
		Preispitivanje i noveliranje plana upravljanja rizicima od poplava
				Član 51.
		
		
		Preispitivanje i noveliranje plana upravljanja rizicima od poplava za 
		teritoriju Republike Srbije vrši Ministarstvo, a za vodno područje javno 
		vodoprivredno preduzeće, po isteku šest godina od dana njegovog donošenja.
		
		Donošenje 
		noveliranog plana upravljanja rizicima od poplava sprovodi se po postupku 
		za donošenje plana upravljanja rizicima od poplava.
				4.1.2.1. 
		Zaštita od poplava
				Mere 
		i radovi
				Član 52.
		
		Radi zaštite od poplava, obezbeđuje se 
		planiranje, izgradnja, rekonstrukcija, sanacija, održavanje i upravljanje 
		vodnim objektima za zaštitu od poplava i vodnim objektima za 
		odvodnjavanje, uređenje vodotoka, zaštita i unapređenje prirodnih 
		retenzionih prostora i izvođenje drugih preventivnih radova i mera, 
		sprovođenje odbrane od poplava i izvođenje radova na otklanjanju posledica 
		poplava, i to: hitnih interventnih radova na vodnim objektima i koritu 
		za veliku vodu tokom i neposredno nakon sprovođenja odbrane od poplava.
		
		Mere i 
		radovi iz stava 1. ovog člana mogu se sprovoditi i izvan ugroženog 
		područja ako se time smanjuje štetno dejstvo voda.
		
		Merama i 
		radovima iz st. 1. i 2. ovog člana ne smeju se pogoršavati uslovi 
		zaštite od poplava nizvodno i uzvodno od mesta na kome su mere i radovi 
		preduzeti.
	
		*Službeni glasnik RS, broj 101/2016
						Odbrana od poplava
				Član 53.
		
		Odbrana od poplava obuhvata odbranu od velikih voda (spoljnih i 
		unutrašnjih) i nagomilavanja leda.
		
		Odbrana 
		od poplava može biti redovna i vanredna.
		
		Odbrana 
		od poplava se proglašava:
		
		1) na 
		rečnoj deonici, kada vodostaj dostigne kote propisane operativnim planom 
		odbrane od poplava, a očekuje se dalji porast vodostaja
		kada su u zavisnosti od uslova stvaranja, 
		pokretanja i nagomilavanja leda ispunjeni kriterijumi propisani operativnim 
		planom, ili kada su 
		zaštitni objekti ugroženi usled dugotrajno visokih vodostaja;
		
		2) na području hidromelioracionog sistema 
		kada su ispunjeni kriterijumi i uslovi utvrđeni operativnim planom.
		
		3) brisana je (vidi član 27. Zakona - 
		101/2016-9)
		
		Odbranu 
		od poplava organizuje na vodama I reda i na sistemima za 
		odvodnjavanje u javnoj svojini javno vodoprivredno preduzeće, a na vodama 
		II reda odbranu od poplava organizuje i 
		sprovodi jedinica lokalne samouprave, u skladu sa opštim planom za 
		odbranu od poplava i operativnim planom za odbranu od poplava.
	Odbranu od poplava na vodama I reda i na sistemima 
	za odvodnjavanje u javnoj svojini sprovodi javno vodoprivredno preduzeće i 
	pravno lice koje ima licencu za obavljanje poslova iz člana 112. stav 1. tač. 
	3) do 8) za određeno područje, odnosno vodnu jedinicu ili deo vodne jedinice 
	(sektor, deonica, hidromelioracioni sistem).
	Pravno lice koje sprovodi odbranu od poplava na 
	određenom području vrši i održavanje i stara se o funkcionisanju zaštitnih i 
	regulacionih vodnih objekata i hidromelioracionih sistema na tom području, 
	prati stanje tih objekata i izvodi sanacione radove i hitne intervencije na 
	tim objektima.
	
		*Službeni glasnik RS, broj 101/2016
				Opšti 
		plan za odbranu od poplava
				Član 54.
		
		Opšti 
		plan za odbranu od poplava (u daljem tekstu: opšti plan) donosi se za 
		vode I i II reda i za unutrašnje vode.
		
		Opšti 
		plan iz stava 1. ovog člana priprema Ministarstvo, a donosi Vlada, za 
		period od šest godina.
		
		Opšti 
		plan naročito sadrži: mere koje se moraju preduzeti preventivno i u 
		periodu nailaska velikih voda (spoljnih i unutrašnjih)
		i pojave leda na vodotoku; način 
		institucionalnog organizovanja odbrane od poplava; dužnosti, odgovornosti 
		i ovlašćenja rukovodilaca odbrane, institucija i drugih lica nadležnih za 
		odbranu od poplava, način osmatranja i 
		evidentiranja hidroloških i drugih podataka; prognozu pojava i 
		obaveštavanje.
		
		Opšti 
		plan dostavlja se organu državne uprave 
		nadležnom za vanredne situacije.
	
		*Službeni glasnik RS, broj 101/2016
						Operativni plan za odbranu od poplava
				Član 55.
		
		
		Operativni plan za odbranu od poplava (u daljem tekstu: operativni plan) 
		donosi se za:
		
		1) vode 
		I reda i unutrašnje vode;
		
		2) vode 
		II reda.
		
		
		Operativni plan iz stava 1. tačka 1) ovog člana izrađuje se:
		
		1) za 
		vode I reda, po vodnim područjima, i obuhvata vodotoke na kojima postoje 
		zaštitni vodni objekti u javnoj svojini, kao i poteze vodotoka na kojima ti objekti ne 
		postoje, ako se na vodotoku može blagovremeno sprovesti odbrana od 
		poplava i da je to tehnički i ekonomski opravdano;
		
		2) za 
		unutrašnje vode, po melioracionim područjima na kojima su izgrađeni 
		sistemi zaštite od unutrašnjih voda u javnoj 
		svojini.
		Operativni plan iz stava 2. ovog člana sadrži 
		podatke potrebne za operativno sprovođenje odbrane od poplava, a 
		naročito:
	1) za vode I reda: vodne jedinice, sektore i 
	deonice vodotoka, pravno lice nadležno za organizovanje i sprovođenje odbrane 
	od poplava, imena rukovodilaca odbrane od poplava i drugih odgovornih lica, 
	zaštitne vodne objekte na kojima se sprovodi odbrana od poplava, štićena 
	poplavna područja i kriterijume za proglašenje redovne i vanredne odbrane od 
	poplava od spoljnih voda i nagomilavanja leda, pregled hidroloških i 
	meteoroloških stanica i punktova za osmatranje ledenih pojava;
	2) za unutrašnje vode: vodne jedinice, 
	hidromelioracione sisteme na kojima se sprovodi odbrana od poplava, pravno 
	lice nadležno za organizovanje i sprovođenje odbrane od poplava, imena 
	rukovodilaca odbrane od poplava i drugih odgovornih lica i kriterijume i 
	uslove za proglašenje redovne i vanredne odbrane od poplava od unutrašnjih 
	voda.
		
		
		Operativni plan iz stava 2. ovog člana priprema javno vodoprivredno 
		preduzeće, u skladu sa opštim planom, a donosi Ministarstvo za 
		teritoriju Republike Srbije, najkasnije do 31. decembra tekuće godine za 
		narednu godinu.
		
		
		Operativni plan za vode II reda donosi nadležni organ jedinice lokalne 
		samouprave, uz pribavljeno mišljenje javnog vodoprivrednog preduzeća.
		
		
		Operativni plan iz stava 5. ovog člana naročito sadrži: podatke potrebne 
		za operativno sprovođenje odbrane od poplava, kriterijume za proglašavanje 
		odbrane od poplava, imena rukovodilaca i nazive subjekata odbrane od 
		poplava, način uzbunjivanja i obaveštavanja.
		
		
		Operativni plan donose i pravna lica čija je imovina ugrožena poplavama.
		
		
		Operativni plan iz st. 5. i 7. ovog člana donosi se, u skladu sa opštim 
		planom i operativnim planom za vode I reda, za period od jedne godine, 
		najkasnije 30 dana od dana donošenja operativnog plana za vode I reda.
		
		
		Operativni planovi iz stava 1. ovog člana dostavljaju se 
		organu državne uprave nadležnom za vanredne 
		situacije.
	
		
		*Službeni glasnik RS, broj 101/2016
						Obaveze pravnog lica koje koristi brane sa akumulacionim i retenzionim 
		basenima
				Član 56.
		
		Pravno 
		lice koje koristi brane sa akumulacionim i retenzionim basenima, dužno 
		je da ih održava i koristi na način kojim se obezbeđuje prihvatanje 
		poplavnih talasa.
		
		Lice iz 
		stava 1. ovog člana dužno je da, u periodu van odbrane od poplava, 
		dostavlja republičkoj organizaciji nadležnoj za hidrometeorološke 
		poslove,javnom vodoprivrednom preduzeću i licu određenom operativnim 
		planom za odbranu od poplava, podatke o stanju i stepenu napunjenosti 
		akumulacionih basena nedeljno, a u periodu redovne i vanredne odbrane od 
		poplava svakodnevno.
						Privremena zabrana saobraćaja
				Član 57.
		
		U 
		slučaju opasnosti od poplava ministar nadležan za poslove saobraćaja, na 
		predlog ministra, može na ugroženom području privremeno zabraniti 
		drumski, železnički ili vodni saobraćaj.
		
		O 
		privremenoj zabrani iz stava 1. ovog člana obaveštava se ministarstvo 
		nadležno za unutrašnje poslove.
						Izgradnja objekata saobraćajne infrastrukture
				Član 58.
		
		Objekti 
		saobraćajne infrastrukture moraju se graditi tako da:
		
		1) na 
		ugroženim deonicama vodotoka predstavljaju lokalizacione odbrambene 
		linije;
		
		2) 
		formiraju posebne kasete kojima se uticaj eventualnog proboja glavnih 
		zaštitnih vodnih objekata prostorno ograničava;
		
		3) ne 
		remete protok voda, nanosa i leda i poštuju uslove plovidbe.
				Mere 
		i radovi za razbijanje leda
				Član 59.
		
		Ako se, 
		zbog nagomilavanja leda, stvore ledene barijere koje mogu prouzrokovati 
		poplave ili ako usled pokretanja leda u rekama dođe ili može doći do 
		oštećenja zaštitnih vodnih objekata i drugih objekata, u koritu i 
		priobalju preduzimaju se mere i radovi za razbijanje leda, utvrđeni opštim 
		i operativnim planom.
		
		Radi 
		zaštite od oštećenja mostova, prelaza preko vodotoka, vodnih, plovnih i 
		drugih objekata i postrojenja vlasnik, odnosno korisnik tih objekata i 
		postrojenja dužan je da preduzme mere i radove iz stava 1. ovog člana.
						Dužnost obaveštavanja
				Član 60.
		
		Lice 
		određeno operativnim planom obaveštava, u skladu sa zakonom kojim se 
		uređuju vanredne situacije, nadležni organ o potrebi proglašenja vanredne 
		situacije ako:
		
		1) 
		postoji opasnost da najavljena hidrološka situacija znatno prevaziđe 
		uslove vanredne odbrane od poplava;
		
		2) stanje 
		zaštitnih vodnih objekata i ljudski i materijalni potencijal nisu dovoljni 
		za efikasnu odbranu od poplava.
				4.1.2.2. 
		Zaštita od štetnog dejstva erozije i bujica
						Određivanje erozionog područja
				Član 61.
		Ministar, ministar nadležan za poslove 
		poljoprivrede, ministar nadležan za poslove šuma, ministar nadležan za 
		poslove zaštite životne sredine i za prirodne resurse utvrđuju:
	1) kriterijume za određivanje erozionog područja;
	2) metodologiju za izradu karte erozije za 
	teritoriju Republike Srbije.
	Ministarstvo, ministarstvo nadležno za poslove 
	poljoprivrede, ministarstvo nadležno za poslove šuma i ministarstvo nadležno 
	za poslove zaštite životne sredine i prirodne resurse izrađuju kartu erozije 
	za teritoriju Republike Srbije.
	Vlada, na predlog Ministarstva, ministarstva 
	nadležnog za poslove poljoprivrede, ministarstva nadležnog za poslove šuma i 
	ministarstva nadležnog za poslove zaštite životne sredine i prirodne 
	resurse, određuje eroziono područje, njegove granice i uslove za korišćenje 
	erozionog područja.
	Granice erozionog područja unose se u plan 
	upravljanja vodama, plan upravljanja rizicima od poplava, program razvoja 
	šumarstva, plan razvoja šumskog područja, poljoprivredne osnove i u prostorne 
	(prostorni plan jedinice lokalne samouprave, prostorni plan područja posebne 
	namene i regionalni prostorni plan) i urbanističke planove (plan generalne 
	regulacije, generalni urbanistički plan i plan detaljne regulacije).
	Ministarstvo, ministarstvo nadležno za poslove 
	poljoprivrede, ministarstvo nadležno za poslove šuma i ministarstvo nadležno 
	za poslove zaštite životne sredine i prirodne resurse vrše preispitivanje 
	karte erozije za teritoriju Republike Srbije po isteku šest godina od dana 
	njene izrade, a noveliranje po isteku deset godina od dana njene izrade.”
	Jedinica lokalne samouprave je dužna da, za 
	potrebe noveliranja plana upravljanja vodama, evidentira sve pojave i radove 
	koji mogu da utiču na promenu stanja erozije i bujica i da podatke o tome 
	dostavlja javnom vodoprivrednom preduzeću jednom godišnje.
	
		*Službeni glasnik RS, broj 101/2016
						Radovi i mere
				Član 62.
		
		Radi 
		sprečavanja i otklanjanja štetnog dejstva erozije i bujica sprovode se 
		preventivne mere, grade i održavaju vodni objekti za zaštitu od erozije 
		i bujica i izvode zaštitni radovi.
		
		
		Preventivnim merama smatraju se naročito:
		
		1) zabranjene radnje: pustošenje, krčenje i 
		neplanska čista seča šuma; ogoljavanje površina; neplansko preoravanje 
		livada, pašnjaka i neobrađenih površina; zatrpavanje izvora i 
		nekontrolisano sakupljanje i odvođenje tih voda; izgradnja objekata bez 
		odgovarajuće planske i projektne dokumentacije; vađenje rečnih nanosa sa 
		dna ili padina, osim za potrebe obezbeđenja propusne sposobnosti korita 
		vodotoka; izgradnja objekata koji bi mogli da ugroze stabilnost zemljišta; 
		druge radnje kojima se pospešuje erozija i stvaranje bujica;
		
		2) 
		korišćenje poljoprivrednog i drugog zemljišta u skladu sa zahtevima 
		antierozionog uređenja zemljišta.
		
		
		Zaštitnim radovima, u smislu ovog zakona, smatraju se biotehnički i 
		biološki zaštitni radovi, i to: pošumljavanje; 
		gajenje i održavanje zaštitne 
		vegetacije; krčenje rastinja; zatravljivanje; terasiranje, podizanje voćnjaka i 
		veštačkih livada; melioracija pašnjaka; čišćenje korita i drugi slični 
		radovi.
		
		
		Brisan je raniji stav 4. (vidi član 31. Zakona - 
		101/2016-9)
	
		
		*Službeni glasnik RS, broj 101/2016
						
				Brisan je naziv člana 63. (vidi član 32. Zakona - 101/2016-9)
				Član 63.
						
				Brisan je (vidi član 32. Zakona - 101/2016-9)
						Obaveza izvođenja radova i mera
				Član 64.
		
		Vlasnici i korisnici zemljišta na erozionom 
		području dužni su da izvode radove i preduzimaju mere za zaštitu od 
		erozije i bujica u skladu sa planom upravljanja vodama i uslovima za 
		korišćenje erozionog područja.
	
		Ako je za izgradnju objekta propisano izvođenje radova i mera za 
		zaštitu od erozije i bujica, pravno lice koje gradi taj objekat dužno je 
		da te radove i mere izvede na način predviđen tehničkom dokumentacijom, 
		pre dobijanja upotrebne dozvole za taj objekat.
	
		*Službeni glasnik RS, broj 101/2016
						Osmatranje i merenje
				Član 65.
		
		
		Republika Srbija obezbeđuje osmatranje i merenje prirodnih pojava koje se 
		odnose na zaštitu od štetnog dejstva voda.
		
		
		Osmatranje i merenje iz stava 1. ovog člana vrši republička organizacija 
		nadležna za hidrometeorološke poslove i druga pravna lica određena u 
		operativnom planu.
		
		Podaci o 
		osmatranjima i merenjima prirodnih pojava iz stava 1. ovog člana su javni.
		4.2. 
		Uređenje i korišćenje voda
				4.2.1. 
		Uređenje voda
				Član 66.
		
		Uređenje 
		voda, u smislu ovog zakona, je skup mera i radova na očuvanju i 
		regulisanju vodenih količina kojima se:
		
		1) 
		obezbeđuje kvantitativna, prostorna i vremenska raspodela voda za 
		snabdevanje vodom za piće stanovništva, industrije i drugih korisnika;
		
		2) 
		obezbeđuje dobro stanje akvatičnih i priobalnih ekosistema;
		
		3) 
		povećava količina vode u vodotocima u malovodnom periodu;
		
		4) 
		obezbeđuju uslovi za posebno korišćenje voda.
				4.2.2. 
		Кorišćenje voda
				Opšte 
		korišćenje voda
				Član 67.
		
		Opšte 
		korišćenje voda podrazumeva korišćenje voda bez prethodnog tretmana, 
		odnosno bez upotrebe posebnih uređaja (pumpe, natege i drugo) ili 
		izgradnje vodnih objekata, i to za:
		
		1) piće;
		
		2) 
		napajanje stoke u domaćinstvu;
		
		3) 
		sanitarno-higijenske potrebe;
		
		4) 
		rekreaciju, uključujući i kupanje;
		
		5) 
		gašenje požara;
		
		6) 
		plovidbu.
		
		Organ 
		jedinice lokalne samouprave, po prethodno pribavljenom mišljenju javnog 
		vodoprivrednog preduzeća, određuje mesto i način korišćenja vode za 
		namene iz stava 1. tačka 4) ovog člana.
				Posebno 
		korišćenje voda
				Član 68.
		
		Svako 
		korišćenje voda koje ne predstavlja opšte korišćenje voda jeste posebno 
		korišćenje voda.
		
		Pravo na 
		posebno korišćenje voda stiče se vodnom dozvolom, a ako se posebno 
		korišćenje voda vrši po osnovu koncesije, i u skladu sa ugovorom kojim se 
		uređuje koncesija.
				
		Privremeno ograničenje prava na posebno korišćenje voda
				Član 69.
		
		
		Ministarstvo, a na teritoriji autonomne pokrajine nadležni organ 
		autonomne pokrajine, može privremeno ograničiti pravo na posebno 
		korišćenje voda:
		
		1) ako 
		je usled prirodnih pojava dovedeno u pitanje obezbeđivanje količina vode 
		ili ugrožen njen kvalitet, prirodna ravnoteža akvatičnih i priobalnih 
		ekosistema ili smanjena bezbednost od štetnog dejstva vode;
		
		2) u 
		slučaju većeg oštećenja vodnih objekata, zbog čega je potrebna njihova 
		rekonstrukcija;
		
		3) ako 
		se voda ne koristi racionalno i ekonomično, u skladu sa ugovorom o 
		koncesiji, odnosno vodnom dozvolom;
		
		4) ako 
		korišćenje voda ima za posledicu njeno zagađenje i ugrožavanje vodnih i 
		priobalnih ekosistema;
		
		5) u 
		drugim slučajevima, koji za posledicu imaju nedostatak vode ili smanjenu 
		bezbednost od štetnog dejstva vode.
				Status 
		objekata po prestanku prava na posebno korišćenje voda
				Član 70.
		
		Imalac 
		prava na posebno korišćenje voda dužan je da, po prestanku tog prava, 
		objekte koji su izgrađeni radi ostvarivanja tog prava, ukloni o svom 
		trošku, u roku od godinu dana.
		
		Ako 
		imalac prava u roku iz stava 1. ovog člana ne ukloni objekat, njegovo 
		uklanjanje će izvršiti javno vodoprivredno preduzeće, na teret lica iz 
		stava 1. ovog člana.
		
		Ako se 
		objekat iz stava 1. ovog člana može koristiti za zaštitu od štetnog 
		dejstva voda, korišćenje voda, zaštitu kvaliteta voda ili za očuvanje 
		ekosistema, postaje javna svojina.
		
		U 
		slučaju iz stava 3. ovog člana Ministarstvo, a na teritoriji autonomne 
		pokrajine nadležni organ autonomne pokrajine, dužan je da 30 dana pre 
		isteka prava na posebno korišćenje voda stečenog na osnovu vodne dozvole, 
		obavesti imaoca tog prava o mogućnosti korišćenja tog objekta za namene 
		iz stava 3. ovog člana, čime prestaje njegova obaveza uklanjanja tog 
		objekta.
				Namena, 
		uslovi i prioriteti u korišćenju voda
				Član 71.
		
		
		Кorišćenje voda, u smislu ovog zakona, obuhvata korišćenje:
		
		1) 
		površinskih i podzemnih voda za snabdevanje vodom za piće, 
		sanitarno-higijenske potrebe, za potrebe industrije i druge namene;
		
		2) vode 
		za navodnjavanje;
		
		3) 
		vodnih snaga za proizvodnju električne energije i pogon uređaja;
		
		4) vode 
		za ribnjake;
		
		5) vode 
		za plovidbu;
		
		6) vode 
		za sport, rekreaciju i turizam.
		
		
		Кorišćenje voda iz stava 1. ovog člana vrši se u skladu sa ovim zakonom i 
		posebnim zakonima.
		
		Voda se 
		mora koristiti racionalno i ekonomično.
		
		Svaki 
		korisnik je dužan da vodu koristi na način kojim se ne uskraćuje pravo 
		korišćenja voda drugim licima i ne ugrožavaju ciljevi životne sredine.
		
		
		Кorišćenje voda za snabdevanje stanovništva vodom za piće, 
		sanitarno-higijenske potrebe, napajanje stoke i odbranu zemlje ima 
		prioritet nad korišćenjem voda za ostale namene.
				4.2.2.1. 
		Snabdevanje vodom
						Кorišćenje vode pogodne za piće
				Član 72.
		
		Podzemne 
		vode sa kvalitetom pogodnim za piće i vode sa javnih izvora koriste se 
		samo za: snabdevanje vodom stanovništva, sanitarno-higijenske potrebe, 
		napajanje stoke, za potrebe industrije koja zahteva visokokvalitetnu vodu 
		(prehrambena, farmaceutska i drugo) i potrebe malih potrošača (ispod 1 
		l/s).
		
		Vode 
		koje su planom upravljanja vodama određene za piće ne mogu se koristiti za 
		druge svrhe, izuzev za gašenje požara, niti na način koji bi nepovoljno 
		uticao na količinu i svojstva vode.
						Identifikacija vodnih tela i njihova zaštita
				Član 73.
		
		Radi 
		trajnog obezbeđivanja uslova za korišćenje vode i zaštite njenog kvaliteta, 
		javno vodoprivredno preduzeće dužno je da na svakom vodnom području 
		identifikuje vodna tela podzemnih i površinskih voda koja se koriste ili 
		se mogu koristiti za ljudsku potrošnju u budućnosti, u prosečnoj količini 
		vode većoj od 10 m3/dan ili za snabdevanje vodom za piće više 
		od 50 stanovnika.
		
		Područja 
		na kojima se nalaze vodna tela iz stava 1. ovog člana moraju biti 
		zaštićena od namernog ili slučajnog zagađivanja i drugih uticaja koji 
		mogu nepovoljno uticati na izdašnost izvorišta i na zdravstvenu 
		ispravnost vode.
		
		Područja 
		iz stava 1. ovog člana unose se u registar zaštićenih oblasti.
						Obaveza kontrole kvaliteta i kvantiteta vode
				Član 74.
		
		Javno 
		preduzeće, odnosno drugo pravno lice koje obavlja poslove snabdevanja 
		vodom dužno je da:
		
		1) 
		postavi uređaje i obezbedi stalno i sistematsko registrovanje količina 
		vode i nivo podzemne vode i ispitivanje kvaliteta vode na vodozahvatu;
		
		2) 
		preduzima mere za obezbeđenje zdravstvene ispravnosti vode za piće
		;
		
		3) 
		preduzima mere za obezbeđenje tehničke ispravnosti uređaja.
		
		Pravno 
		lice, odnosno preduzetnik koje koristi vodu u procesu rada ili 
		proizvodnje dužno je da obezbedi stalno i sistematsko registrovanje 
		količina vode, nivo podzemne vode i 
		ispitivanje kvaliteta vode na vodozahvatu.
		
		Lice iz 
		st. 1. i 2. ovog člana dužno je da podatke o merenjima količine i 
		kvaliteta vode na vodozahvatu dostavlja Ministarstvu i javnom 
		vodoprivrednom preduzeću, najmanje jedanput godišnje.
		
		Javno 
		vodoprivredno preduzeće podatke iz stava 3. ovog člana unosi u vodni 
		informacioni sistem.
	
		*Službeni glasnik RS, broj 101/2016
						Zdravstvena ispravnost i kvalitet 
				vode
			*Službeni glasnik RS, broj 101/2016
				Član 75.
		Voda za piće mora ispunjavati uslove u pogledu 
		zdravstvene ispravnosti.
	Voda za kupanje mora da ispunjava uslove u pogledu 
	ispravnosti i kvaliteta.
	Ministar nadležan za poslove zdravlja bliže 
	propisuje uslove u pogledu zdravstvene ispravnosti vode za piće i uslove u 
	pogledu kvaliteta vode za kupanje.
			*Službeni glasnik RS, broj 101/2016
				Vodna 
		tela i izvorišta za regionalno snabdevanje vodom za piće
				Član 76.
		
		Vodna 
		tela, odnosno izvorišta koja služe za regionalno snabdevanje vodom za 
		piće su dobra od opšteg interesa.
		
		Vodna 
		tela i granice izvorišta iz stava 1. ovog člana određuje Vlada.
		
		
		Izvorišta iz stava 1. ovog člana upisuju se u javnu knjigu o evidenciji 
		nepokretnosti i pravima na njima.
				Zone 
		sanitarne zaštite izvorišta za snabdevanje vodom za piće
				Član 77.
		
		Na 
		područjima koja se koriste kao izvorišta za snabdevanje vodom za piće
		određuju se tri zone sanitarne zaštite, 
		i to: šira zona zaštite, uža zona zaštite i zona neposredne zaštite.
		
		Zone sanitarne zaštite iz stava 1. ovog člana predstavljaju zaštićenu 
		oblast i određuju se u skladu sa hidrološkim, hidrogeološkim i drugim 
		svojstvima zemljišta i podslivova, vrstom izvorišta i njegovog okruženja, 
		kapacitetom izvorišta i drugim činiocima koji utiču na izdašnost 
		izvorišta, a koristi se i održava na način 
		koji ne izaziva i ne može da izazove zagađivanje vode na izvorištu.
		
		
		Ministar, ministar nadležan za poslove zdravlja i ministar nadležan za 
		poslove zaštite životne sredine bliže propisuju za koja se izvorišta, s 
		obzirom na kapacitet, određuju zone sanitarne zaštite, kao i način 
		određivanja, održavanja i korišćenja zona sanitarne zaštite
		i sadržinu elaborata o zonama sanitarne 
		zaštite.
		
		Zahtev 
		za određivanje zona sanitarne zaštite podnosi organ jedinice lokalne 
		samouprave na čijoj se teritoriji nalazi izvorište za koje su elaboratom 
		predviđene zone sanitarne zaštite.
		
		Ako se 
		zone zaštite prostiru na teritoriji više jedinica lokalne samouprave, 
		zahtev podnosi svaka jedinica lokalne samouprave za zone zaštite na 
		svojoj teritoriji.
		
		Ministar 
		nadležan za poslove zdravlja, donosi rešenje o određivanju zona 
		sanitarne zaštite izvorišta iz stava 1. ovog člana, na osnovu elaborata 
		iz stava 4. ovog člana.
		
		Brisan je raniji stav 7. (vidi član 36. Zakona - 
		101/2016-9)
		
		Rešenje 
		doneto od strane ministra nadležnog za poslove zdravlja iz stava 6. ovog 
		člana je konačno u upravnom postupku i protiv tog rešenja može se 
		pokrenuti upravni spor.
		
		Na 
		osnovu pravosnažnog rešenja iz stava 6. ovog člana, zone sanitarne 
		zaštite unose se u plan upravljanja vodama, prostorni (prostorni plan 
		jedinice lokalne samouprave, prostorni plan 
		područja posebne namene i regionalni prostorni plan) i urbanistički 
		(plan generalne regulacije, generalni 
		urbanistički plan i plan detaljne regulacije) 
		plan.
	
		*Službeni glasnik RS, broj 101/2016
						Merenje količine i ispitivanje 
				kvaliteta vode na izvorištima
			*Službeni glasnik RS, broj 101/2016
				Član 78.
		
		Za vodna 
		tela iz kojih se prosečno može zahvatiti više od 100 m3/dan, 
		a koja su planom upravljanja vodama namenjena za snabdevanje vodom za piće i 
		za sanitarno-higijenske potrebe u budućnosti, obezbeđuje se kontinuirano 
		merenje količine vode i ispitivanje njenog kvaliteta.
		
		Merenje i 
		ispitivanje iz stava 1. ovog člana vrši se prema godišnjem programu koji 
		donosi Ministarstvo.
		
		Merenje iz stava 1. ovog člana vrši 
		republička organizacija nadležna za hidrometeorološke poslove, a 
		ispitivanje organ uprave nadležan za sprovođenje državnog monitoringa 
		kvaliteta voda.
		
		Merenje i 
		ispitivanje iz stava 1. ovog člana može da vrši i drugo pravno lice 
		ovlašćeno od strane Ministarstva za obavljanje tih poslova.
		
		Ministar 
		rešenjem ovlašćuje pravno lice iz stava 4. ovog člana, ako ima:
		
		1) akt o 
		dodeli akreditacije od strane nadležnog akreditacionog tela za obavljanje 
		poslova ispitivanja kvaliteta vode;
		
		2) 
		reference za poslove iz stava 1. ovog člana.
		
		Rešenje 
		ministra iz stava 5. ovog člana je konačno u upravnom postupku i protiv 
		njega može se pokrenuti upravni spor.
		
		Lice iz 
		st. 3. i 4. ovog člana dužno je da podatke o količini i kvalitetu vode 
		dostavlja kvartalno Ministarstvu, ministarstvu nadležnom za poslove 
		zdravlja, ministarstvu nadležnom za poslove zaštite životne sredine
		, javnom vodoprivrednom preduzeću, a 
		za podzemne vode i ministarstvu nadležnom za poslove geologije.
		
		Podaci 
		iz stava 1. ovog člana su javni.
	
		*Službeni glasnik RS, broj 101/2016
						Istražni radovi na izvorištu
				Član 79.
		
		Vode iz 
		izvorišta površinskih voda koje služe za snabdevanje vodom za piće, mogu 
		se koristiti samo ako je to korišćenje u skladu sa vodnim bilansom i ako 
		su prethodno obavljeni istražni radovi u skladu sa ovim zakonom.
		
		Vode iz 
		izvorišta podzemnih voda koje služe za snabdevanje vodom za piće, mogu se 
		koristiti samo ako je to u skladu sa vodnim bilansom i ako su prethodno 
		obavljeni hidrogeološki istražni radovi u skladu sa uslovima i načinom 
		izvođenja geoloških istraživanja propisanim zakonom kojim se uređuju 
		geološka istraživanja.
		
		
		Istražnim radovima iz st. 1. i 2. ovog člana smatraju se radovi koji 
		obuhvataju utvrđivanje rezervi, izdašnosti i kvaliteta vode na određenom 
		izvorištu.
		
		Obim i 
		vrstu istražnih radova iz stava 1. ovog člana Ministarstvo utvrđuje 
		rešenjem.
		
		Obim i 
		vrstu istražnih radova iz stava 2. ovog člana ministarstvo nadležno za 
		poslove detaljnih geoloških istraživanja utvrđuje rešenjem.
		
		Rešenje 
		iz st. 4. i 5. ovog člana je konačno u upravnom postupku i protiv njega 
		se može pokrenuti upravni spor.
						Obaveze izvođača istražnih i drugih radova
				Član 80.
		
		Ako se 
		prilikom bušenja i istražnih radova u rudarstvu ili prilikom izvođenja 
		rudarskih i drugih radova naiđe na vodonosni sloj, izuzev potpovršinskog 
		vodonosnog sloja, izvođač radova dužan je da bez odlaganja preduzme mere 
		radi sprečavanja zagađivanja podzemnih voda i da o vodonosnom sloju i 
		preduzetim merama obavesti Ministarstvo i ministarstvo nadležno za 
		poslove geoloških istraživanja.
		
		Ako 
		Ministarstvo obavesti izvođača radova da se vode iz vodonosnog sloja 
		neće odmah koristiti, izvođač radova je dužan da o svom trošku zatvori 
		bušotinu.
		
		Bunari i 
		bušotine sa slobodnim isticanjem vode moraju biti opremljeni uređajima za 
		regulisanje isticanja vode i zaštitu voda od zagađivanja.
						Obezbeđivanje minimalnog održivog protoka
				Član 81.
		
		Prilikom 
		zahvatanja voda iz vodotoka, odnosno akumulacija, mora se nizvodno od 
		vodozahvata obezbediti minimalni održivi protok, uzimajući u obzir, 
		naročito: hidrološki režim vodotoka i karakteristike vodotoka sa aspekta 
		korišćenja voda i zaštite voda, stanje akvatičnog i priobalnog ekosistema.
		
		Ministar 
		i ministar nadležan za poslove zaštite životne sredine bliže propisuju 
		način i merila za određivanje minimalnog održivog protoka.
				4.2.2.2. 
		Кorišćenje vode za navodnjavanje
						Uslovi za korišćenje vode
				Član 82.
		Podzemne vode prve izdani mogu se koristiti za 
		navodnjavanje poljoprivrednog zemljišta ukoliko su ispunjeni sledeći uslovi:
	1) da se tim korišćenjem ne uskraćuje pravo na 
	korišćenje vode za prioritetne namene iz člana 71. stav 5 ovog zakona;
	2) da ne postoji mogućnost zahvata iz površinskih 
	voda i
	3) da postoji dobra raspoloživost resursa 
	podzemnih voda.
	
		
		Кorišćenje voda za navodnjavanje poljoprivrednog ili drugog zemljišta vrši se 
		u skladu sa uslovima utvrđenim vodnom dozvolom, a ako se korišćenje vode 
		za navodnjavanje vrši po osnovu koncesije, i u skladu sa ugovorom kojim se 
		uređuje koncesija.
	
		
		*Službeni glasnik RS, broj 101/2016
						Кvalitet vode
				Član 83.
		
		Voda 
		koja se koristi za navodnjavanje poljoprivrednih kultura mora da ispunjava 
		uslove u pogledu kvaliteta, uzimajući u obzir tip zemljišta, način 
		navodnjavanja, kao i poljoprivrednu kulturu.
		
		Ministar 
		bliže propisuje uslove u pogledu kvaliteta vode iz stava 1. ovog člana.
				4.2.2.3. 
		Кorišćenje vodnih snaga
						Uslovi korišćenja
				Član 84.
		
		
		Кorišćenje vodnih snaga za proizvodnju električne energije ili za pogon 
		uređaja snagom vode vrši se u skladu sa uslovima utvrđenim vodnom 
		dozvolom, a ako se korišćenje vodnih snaga vrši po osnovu koncesije, i u 
		skladu sa ugovorom kojim se uređuje koncesija.
						Projektovanje i izgradnja objekata i uređaja
				Član 85.
		
		
		Projektovanje i izgradnja objekata i uređaja za korišćenje vodnih snaga 
		vrši se tako da se:
		
		1) 
		omogući vraćanje vode u vodotok ili druge površinske vode, posle 
		iskorišćenja energije;
		
		2) ne 
		umanji postojeći obim i ne sprečava korišćenje vode za snabdevanje 
		stanovništva i drugih korisnika vodom za piće, navodnjavanje i druge 
		namene, u skladu sa ovim zakonom;
		
		3) ne 
		umanji stepen zaštite od štetnog dejstva voda i ne otežava sprovođenje 
		mera te zaštite;
		
		4) ne 
		pogoršaju uslovi sanitarne zaštite i ne utiče negativno na stanje životne 
		sredine;
		
		5) 
		obezbeđuje njihovo višenamensko korišćenje, sa obaveznom namenom za 
		zaštitu od poplava.
				4.2.2.4. 
		Кorišćenje voda za plovidbu
				Član 86.
		
		Voda za 
		plovidbu može se koristiti pod uslovima koji su određeni ovim zakonom i 
		posebnim zakonom.
				4.2.2.5. 
		Кorišćenje voda za uzgoj ribe
				Član 87.
		
		
		Кorišćenje voda za uzgoj ribe u ribnjaku vrši se u skladu sa ovim zakonom 
		i posebnim zakonom.
		
		
		Toplovodni ribnjaci ne mogu se graditi na mestima na kojima se nalaze ili 
		su planirana izvorišta podzemnih voda, ili na kojima se planira izgradnja 
		vodnih objekata za zaštitu od štetnog dejstva voda.
		
		Zabranjen je uzgoj riba radi komercijalnog 
		izlovljavanja u akumulaciji koja služi za snabdevanje vodom, kao i kavezni 
		uzgoj riba u hidromelioracionim sistemima za odvodnjavanje i navodnjavanje.
	Ribarsko područje se ne može ustanoviti na 
	hidromelioracionim sistemima za odvodnjavanje i navodnjavanje.
	Izuzetno od stava 4. ovog člana ribarsko područje 
	se može ustanoviti na hidromelioracionim sistemima za odvodnjavanje i 
	navodnjavanje uz saglasnost ministra nadležnog za poslove vodoprivrede.
		
		
		Poribljavanje akumulacija i kanala vrši se tako da se ne ugrozi propisani 
		kvalitet voda i opstanak akvatičnih ekosistema.
		
		Pravno, 
		odnosno fizičko lice koje je poribljavanjem akumulacija i kanala ugrozilo 
		propisani kvalitet vode i opstanak akvatičnih ekosistema, snosi troškove 
		vraćanja u dobar status površinske vode.
	
		*Službeni glasnik RS, broj 101/2016
				4.2.2.6. 
		Кorišćenje voda za sport, rekreaciju i turizam
				Član 88.
		
		
		Кorišćenje voda za sport, rekreaciju, uključujući i kupanje i turizam vrši 
		se u skladu sa ovim zakonom i posebnim zakonima.
		
		Na 
		akumulacijama koje služe za snabdevanje vodom zabranjeno je korišćenje 
		plovnog objekta sa motorima sa unutrašnjim sagorevanjem.
				4.2.3. 
		Vađenje rečnih nanosa
	*Službeni glasnik RS, broj 101/2016
	Plan vađenja rečnih nanosa
	*Službeni glasnik RS, broj 101/2016
	Član 88a
	Vađenje rečnih nanosa vrši se sa vodnog zemljišta, 
	na lokalitetima gde je to od interesa za očuvanje ili poboljšanje vodnog 
	režima, u obimu koji neće narušiti vodni režim, postojeće korišćenje 
	podzemnih voda, stabilnost obala i prirodnu ravnotežu akvatičnih i 
	priobalnih ekosistema.
	Ministarstvo donosi plan vađenja rečnih nanosa za 
	period od dve godine.
	Ako se vađenje rečnih nanosa planira na 
	međudržavnim i međunarodnim vodnim putevima, ministarstvo je dužno da pre 
	donošenja plana iz stava 2. ovog člana pribavi saglasnost ministarstva 
	nadležnog za poslove saobraćaja.
	Plan vađenja rečnih nanosa sadrži naročito: 
	planirane lokacije za vađenje rečnih nanosa i planirane količine rečnih 
	nanosa za vađenje, lokacije na kojima nije dozvoljeno vađenje rečnih nanosa, 
	kao i uslove za vađenje rečnih nanosa.
	Plan vađenja rečnih nanosa pripremaju javna 
	vodoprivredna preduzeća, svako za teritoriju na kojoj obavlja vodnu delatnost 
	u saradnji sa organom zaduženim za tehničko održavanje vodnih puteva.
	Za potrebe donošenja plana iz stava 2. ovog člana, 
	nadležni organ za poslove održavanja državnih vodnih puteva, na zahtev javnog 
	vodoprivrednog preduzeća, dužna je da ustupi bez naknade, u roku od 30 dana 
	od dana prijema zahteva, postojeće kopije morfoloških snimaka i detaljnih 
	snimaka svih vodotokova, kao i podatke o potrebnim gabaritima vodnih puteva.
	*Službeni glasnik RS, broj 101/2016
				Pravo na 
		vađenje rečnih nanosa
	*Službeni glasnik RS, broj 101/2016
				Član 89.
		
		
		Brisan je raniji stav 1. (vidi član 42. Zakona - 
		101/2016-9)
		
		Pravo na 
		vađenje rečnih nanosa stiče se vodnom saglasnošću, a ako se 
		vađenje rečnih nanosa vrši po osnovu koncesije, i u skladu sa 
		ugovorom kojim se uređuje koncesija.
		Uz zahtev za izdavanje vodne saglasnosti 
		podnosi se:
	1) vodni uslovi;
	2) projekat vađenja rečnih nanosa;
	3) mišljenje organa nadležnog za tehničko održavanje 
	vodnog puta na projekat iz tačke 2) ovog stava, kada se vađenje rečnih nanosa 
	vrši na vodnom putu;
	4) u slučaju vađenja rečnih nanosa sa 
	poljoprivrednog zemljišta, saglasnost Ministarstva, a za teritoriju autonomne 
	pokrajine saglasnost nadležnog organa autonomne pokrajine; 
	5) dokaz o pravu svojine, odnosno pravu korišćenja 
	ili zakupa vodnog zemljišta, sa koga se vrši vađenje;
	6) kopija plana parcele;
	7) akt nadležnog organa o saglasnosti na studiju o 
	proceni uticaja na životnu sredinu, odnosno akt nadležnog organa kojim 
	utvrđuje da nije potrebna procena uticaja na životnu sredinu.
		
		*Službeni glasnik RS, broj 101/2016
				Obaveze 
		lica koje obavlja vađenje rečnih nanosa
	*Službeni glasnik RS, broj 101/2016
				Član 90.
		
		Pravno 
		lice, odnosno preduzetnik može da obavlja 
		vađenje rečnih nanosa ako 
		je upisan u odgovarajući registar za obavljanje te delatnosti.
		
		Lice iz 
		stava 1. ovog člana dužno je da:
		
		1) vodi 
		evidenciju o vađenju rečnih nanosa, koja naročito sadrži podatke o 
		lokaciji, vrsti, količini i načinu vađenja rečnih nanosa;
		
		2) prestala je da važi (vidi član 278. Zakona - 95/2018-267)
	
		3) vrši geodetsko snimanje lokacije pre i 
		posle vađenja rečnih nanosa.
	
		*Službeni glasnik RS, broj 101/2016
				Zabrana 
		vađenja rečnih nanosa
	*Službeni glasnik RS, broj 101/2016
				Član 91.
		
		Ministar 
		rešenjem zabranjuje vađenje rečnih nanosa ako je:
		
		1) na 
		deonici vodotoka vađenjem nanosa izazvan ili može biti izazvan 
		poremećaj vodnog režima;
		
		2) došlo 
		do poremećaja stabilnosti rečnog korita ili vodnog zemljišta;
		
		3) 
		narušen dobar ekološki status.
		
		Rešenje 
		iz stava 1. ovog člana je konačno u upravnom postupku i protiv tog 
		rešenja može se pokrenuti upravni spor.
	
		*Službeni glasnik RS, broj 101/2016
				4.3. 
		Zaštita voda od zagađivanja
						4.3.1. Pojam, granične vrednosti i 
				standardi kvaliteta životne sredine
			*Službeni glasnik RS, broj 101/2016
				Pojam
				Član 92.
		
		Zaštita 
		voda, u smislu ovog zakona, jeste skup mera i aktivnosti kojima se 
		kvalitet površinskih i podzemnih voda štiti i unapređuje, uključujući i 
		od uticaja prekograničnog zagađenja, radi:
		
		1) 
		očuvanja života i zdravlja ljudi;
		
		2) 
		smanjenja zagađenja i sprečavanja daljeg pogoršanja stanja voda;
		
		3) 
		obezbeđenja neškodljivog i nesmetanog korišćenja voda za različite namene;
		
		4) 
		zaštite vodnih i priobalnih ekosistema i postizanja standarda kvaliteta 
		životne sredine u skladu sa propisom kojim se uređuje zaštita životne 
		sredine i ciljevi životne sredine.
				Granične 
		vrednosti emisije
				Član 93.
		
		Radi sprečavanja pogoršanja kvaliteta vode i 
		životne sredine, određuju se fizičko-hemijski parametri i granične 
		vrednosti emisije zagađujućih materija, kao i načini i uslovi ispuštanja 
		zagađujućih materija i primene graničnih vrednosti emisije, i to za:
		
		1) 
		tehnološke otpadne vode pre njihovog ispuštanja u javnu kanalizaciju;
		
		2) 
		tehnološke i druge otpadne vode koje se neposredno ispuštaju u 
		recipijent;
		
		3) vode 
		koje se posle prečišćavanja ispuštaju iz sistema javne kanalizacije u 
		recipijent;
		
		4) 
		otpadne vode koje se ispuštaju u recipijent iz septičke i sabirne jame.
		Vlada, na predlog ministra i ministra 
		nadležnog za poslove zaštite životne sredine, utvrđuje fizičko-hemijske 
		parametre i granične vrednosti emisije zagađujućih materija, načine i 
		uslove ispuštanja zagađujućih materija, kao i načine i uslove primene 
		graničnih vrednosti emisije iz stava 1. ovog člana i rokove za njihovo 
		dostizanje.
	
		*Službeni glasnik RS, broj 101/2016
	Standardi kvaliteta životne sredine i granične 
	vrednosti zagađujućih materija
	*Službeni glasnik RS, broj 101/2016
	Član 93a
	Radi sprečavanja pogoršanja kvaliteta vode i životne 
	sredine, i utvrđivanja ocene statusa površinskih i podzemnih voda utvrđuju se 
	standardi kvaliteta životne sredine i granične vrednosti zagađujućih 
	materija za površinske vode, podzemne vode i sediment.
	Кriterijumi za ocenu kvaliteta sedimenta utvrđuju 
	se kao granične vrednosti zagađujućih materija za ocenu statusa i trenda 
	kvaliteta sedimenta kao i za ocenu kvaliteta sedimenta pri izmuljivanju.
	Vlada, na predlog ministra nadležnog za poslove 
	zaštite životne sredine utvrđuje:
	1) standarde kvaliteta životne sredine, granične 
	vrednosti i kriterijume iz st. 1. i 2. ovog člana, kao i načine i uslove 
	njihove primene i rokove za njihovo dostizanje;
	2) standarde kvaliteta životne sredine za 
	prioritetne, hazardne i druge zagađujuće supstance u matriksima površinskih 
	voda, način i uslove njihove primene i rokove za njihovo dostizanje, kao i 
	procedure za analize dugoročnog trenda koncentracija ovih supstanci i listu 
	supstanci za praćenje.
	
		*Službeni glasnik RS, broj 101/2016
				4.3.2. 
		Planiranje zaštite voda
				Plan 
		zaštite voda od zagađivanja
				Član 94.
		
		Zaštita 
		voda sprovodi se u skladu sa planom zaštite voda od zagađivanja.
		
		Plan 
		zaštite voda od zagađivanja naročito sadrži: 
		listu aglomeracija; mere za kontrolu, 
		sprečavanje, prekidanje i smanjivanje unošenja u površinske i podzemne vode 
		hazardnih supstanci; mere za sprečavanje unošenja i odlaganje otpadnih i 
		drugih materija na područjima na kojima to može uticati na pogoršanje 
		kvaliteta voda; mere za prečišćavanje otpadnih voda; mere prevencije i 
		kontrole unošenja rasutih zagađenja, radi sprečavanja njihovog uticaja; mere 
		zaštite akvatičnih ekosistema i drugih ekosistema koji neposredno zavise 
		od akvatičnih ekosistema od hazardnih i prioritetnih supstanci, 
		uključujući i prioritetne hazardne supstance; način sprovođenja 
		interventnih mera u određenim slučajevima zagađivanja; organe i pravna 
		lica koji su dužni sprovoditi pojedine mere i radove; rokove za smanjenje 
		zagađivanja vode; odgovornosti i ovlašćenja u vezi sa sprovođenjem zaštite 
		voda, izgradnje objekata, sa pratećim uređajima za prečišćavanje otpadnih 
		voda i druge mere potrebne za zaštitu i unapređenje kvaliteta voda.
		
		Sastavni 
		deo plana iz stava 1. ovog člana je i klasifikacija vodnih tela 
		površinskih i podzemnih voda utvrđena u skladu sa ovim zakonom.
		
		Plan iz 
		stava 1. ovog člana mora biti u skladu sa Strategijom i planom upravljanja 
		vodama.
	
		*Službeni glasnik RS, broj 101/2016
				Donošenje 
		plana
				Član 95.
		
		Plan 
		zaštite voda od zagađivanja donosi Vlada, na predlog Ministarstva, za 
		period od šest godina.
		
		
		Ministarstvo svake druge godine, računajući od dana donošenja plana 
		zaštite voda od zagađivanja iz stava 1. ovog člana, podnosi izveštaj 
		Vladi o izvršenju tog plana.
				
		Usaglašavanje planova
				Član 96.
		
		Plan zaštite voda od zagađivanja i akcioni 
		plan zaštite životne sredine koji donosi Vlada, na predlog ministarstva 
		nadležnog za poslove zaštite životne sredine, moraju da budu usklađeni.
	
		*Službeni glasnik RS, broj 101/2016
	Ranjivo područje
	*Službeni glasnik RS, broj 101/2016
	Član 96a
	Ranjivo područje je područje osetljivo na nitrate iz 
	poljoprivrednih izvora na kojem je potrebno sprovesti pojačane mere zaštite 
	voda od zagađivanja nitratima iz tih izvora. 
	Radi smanjenja zagađivanja voda nitratima iz 
	poljoprivrednih izvora, odnosno sprečavanja daljeg zagađivanja Vlada, na predlog 
	ministra i ministra nadležnog za poslove zaštite životne sredine:
	1) utvrđuje kriterijume za određivanje ranjivih 
	područja;
	2) određuje ranjiva područja i njihove granice;
	3) utvrđuje akcione programe za određena ranjiva 
	područja sa obaveznim merama;
	4) utvrđuje program monitoringa radi ocene 
	efikasnosti akcionih programa iz tačke 3) ovog stava zakona;
	5) utvrđuje program monitoringa koncentracija 
	nitrata u vodama koje se koriste ili se planiraju za snabdevanje vodom za 
	piće za potrebe preispitivanja akta o određivanju ranjivih područja.
	Кriterijumi iz stava 2. tačka 1) ovog člana se 
	donose na osnovu fizičkih karakteristika i karakteristika voda i zemljišta.
	
	Akt o određivanju ranjivih područja iz stava 2. 
	tačka 2) ovog člana se preispituje i po potrebi menja i/ili dopunjuje najmanje 
	svake četvrte godine. 
	Akcioni programi iz stava 2. tačka 3) ovog člana 
	se donose za period od četiri godine, preispituju najmanje svake četvrte 
	godine i po potrebi menjaju i/ili dopunjuju. 
	Sadržaj akcionog programa kojim se propisuju 
	obavezne i po potrebi dodatne mere donosi ministar nadležan za poslove 
	poljoprivrede.
	U cilju obezbeđivanja opšteg nivoa zaštite voda od 
	zagađivanja nitratima iz poljoprivrednih izvora, ministar nadležan za poslove 
	poljoprivrede donosi:
	1) pravilo dobre poljoprivredne prakse,
	2) po potrebi program koji će promovisati pravila 
	iz tačke 1) ovog člana.
	*Službeni glasnik RS, broj 101/2016
	Osetljivo područje
	*Službeni glasnik RS, broj 101/2016
	Član 96b
	Osetljivo područje je područje osetljivo na 
	nutrijente, uključujući i područje podložno eutrofikaciji, na kome je, radi 
	dostizanja ciljeva kvaliteta voda, potrebno sprovesti strožije prečišćavanje 
	komunalnih otpadnih voda. 
	Vlada, na predlog ministra i ministra nadležnog za 
	poslove zaštite životne sredine, utvrđuje kriterijume za određivanje 
	osetljivih područja i određuje osetljivo područje i njegove granice.
	Akt o određivanju osetljivih područja se preispituje 
	i po potrebi menja i/ili dopunjuje najmanje svake četvrte godine.
	
		*Službeni glasnik RS, broj 101/2016
				4.3.3. 
		Zabrane i obaveze zagađivača
				Zabrane 
		radi zaštite kvaliteta vode
				Član 97.
		
		Radi 
		zaštite kvaliteta voda, zabranjeno je:
		
		1) 
		unošenje u površinske vode otpadnih voda koje sadrže hazardne 
		i zagađujuće supstance iznad propisanih graničnih vrednosti emisije koje 
		mogu dovesti do pogoršanja trenutnog stanja;
	1a) unošenje svih hazardnih supstanci u podzemne 
	vode;
	1b) unošenje ostalih zagađujućih supstanci u 
	podzemne vode u meri u kojoj uzrokuju pogoršanje ili značajne i stalne 
	uzlazne trendove koncentracija zagađujućih supstanci u podzemnim vodama;
		
		2) 
		ispuštanje otpadne vode u stajaće vode, ako je ta voda u kontaktu sa 
		podzemnom vodom, koja može prouzrokovati ugrožavanje dobrog ekološkog ili 
		hemijskog statusa stajaće vode;
		
		
		3) ispuštanje sa plovnih objekata ili sa obale zagađujućih supstanci koje 
		direktno ili indirektno dospevaju u vode, a potiču od bilo kog uređaja 
		sa broda ili uređaja za prebacivanje na brod ili sa broda;
		
		4) 
		ispuštanje prekomerno termički zagađene vode;
	
		4a) odlaganje u vode mulja, obrađenog ili 
		neobrađenog, iz postrojenja za prečišćavanje komunalnih otpadnih voda;
		
		5) 
		korišćenje đubriva ili sredstava za zaštitu bilja u obalnom pojasu do 5 m;
		
		6) 
		ispuštanje u javnu kanalizaciju otpadnih voda koje sadrže hazardne 
		supstance:
		
		– iznad 
		propisanih vrednosti,
		
		– koje 
		mogu štetno delovati na mogućnost prečišćavanja voda iz kanalizacije,
		
		– koje 
		mogu oštetiti kanalizacioni sistem i postrojenje za prečišćavanje voda,
		
		– koje 
		mogu negativno uticati na zdravlje lica koja održavaju kanalizacioni 
		sistem;
		
		7) 
		korišćenje napuštenih bunara kao septičkih jama;
		
		8) 
		ostavljanje u koritu za veliku vodu prirodnih i veštačkih vodotoka i 
		jezera, kao i na drugom zemljištu, materijala koji mogu zagaditi vode;
		
		9) pranje 
		vozila, mašina, opreme i uređaja u površinskim vodama i na vodnom 
		zemljištu.
	
		*Službeni glasnik RS, broj 101/2016
				Obaveza 
		prečišćavanja otpadnih voda
				Član 98.
		
		Pravno 
		lice, preduzetnik, odnosno fizičko lice koje ispušta ili odlaže materije 
		koje mogu zagaditi vodu, osim fizičkog lica 
		koje koristi vodu za piće, sopstvene i sanitarne potrebe, dužno je da te materije, pre ispuštanja u sistem 
		javne kanalizacije ili recipijent, delimično ili potpuno odstrani
		kao i da prečisti otpadne vode, u 
		skladu sa ovim zakonom i posebnim zakonima koji uređuju oblast zaštite 
		životne sredine, odnosno propisa donetih na osnovu tih zakona.
		
		Prečišćavanje otpadnih voda iz stava 1. ovog 
		člana vrši se do nivoa koji odgovara graničnim vrednostima emisije ili 
		do nivoa kojim se ne narušavaju standardi kvaliteta životne sredine 
		recipijenta, u skladu sa propisima kojima se uređuju granične vrednosti 
		zagađujućih materija u površinskim i podzemnim vodama, granične 
		vrednosti prioritetnih, hazardnih i drugih zagađujućih supstanci i 
		propisom kojim se uređuju granične vrednosti emisije zagađujućih 
		materija u vode, uzimajući strožiji kriterijum od ova dva.
	
		Izuzetno, strožije uslove ispuštanja 
		otpadnih voda, odnosno strožije vrednosti od propisanih graničnih 
		vrednosti emisije iz stava 2. ovog člana utvrđuju se vodnom i/ili 
		integrisanom dozvolom u skladu sa propisom iz stava 2. ovog člana a na 
		osnovu standarda kvaliteta životne sredine i graničnih vrednosti iz 
		člana 93a ovog zakona i zakona kojim se uređuje integrisano sprečavanje i 
		kontrola zagađivanja životne sredine.
		
		Radi obezbeđivanja prečišćavanja otpadnih 
		voda, lice iz stava 1. ovog člana koje ispušta otpadnu vodu u recipijent 
		ili javnu kanalizaciju dužno je da obezbedi sredstva i utvrdi rokove za 
		izgradnju i pogon uređaja, odnosno postrojenja za prečišćavanje otpadnih 
		voda u skladu sa akcionim planom za dostizanje graničnih vrednosti 
		emisije zagađujućih materija u vode, planom zaštite voda od zagađivanja i 
		planom upravljanja vodama.
		
		Akt o 
		ispuštanju otpadnih voda u javnu kanalizaciju donosi nadležni organ 
		jedinice lokalne samouprave.
	
		Mulj koji je nastao u procesu prečišćavanja 
		komunalnih otpadnih voda obrađuje se, koristi ili odlaže na način kojim 
		se ne ugrožava životna sredina i zdravlje ljudi, u skladu sa ovim zakonom, 
		propisom kojim se uređuju granične vrednosti emisije zagađujućih 
		materija u vode i posebnim zakonima kojima se uređuje poljoprivredno 
		zemljište i upravljanje otpadom.
	
		*Službeni glasnik RS, broj 101/2016
				Obaveza 
		merenja količine i ispitivanja kvaliteta otpadnih voda
				Član 99.
		Pravno lice, preduzetnik, odnosno fizičko lice 
		iz člana 98. ovog zakona, dužno je da postavi uređaje za merenje i 
		kontinuirano meri količine otpadnih voda, da ispituje parametre 
		kvaliteta otpadnih voda i njihov uticaj na recipijent, da izveštaje o 
		izvršenim merenjima čuva najmanje pet godina i da iste dostavlja javnom 
		vodoprivrednom preduzeću, ministarstvu nadležnom za poslove zaštite 
		životne sredine i Agenciji za životnu sredinu jednom godišnje.
	Lice iz stava 1. ovog člana koji ima uređaje, 
	objekte, odnosno, postrojenja za prečišćavanje otpadnih voda, dužno je da meri 
	količine i ispituje kvalitet otpadnih voda pre i posle prečišćavanja, da 
	obezbedi redovno funkcionisanje uređaja, objekata, odnosno, postrojenja za 
	prečišćavanje otpadnih voda i da vodi dnevnik njihovog rada.
	Ako u procesu proizvodnje u određenom pogonu ili 
	delu pogona nastaju otpadne vode koje sadrže opasne materije, lice iz stava 
	1. dužno je da obavlja merenje količina i ispitivanje kvaliteta otpadnih voda 
	pre njihovog spajanja sa ostalim tokovima otpadnih voda.
	Ministar i ministar nadležan za poslove zaštite 
	životne sredine bliže propisuju:
	1) način, uslove i mesto za postavljanje uređaja za 
	merenje količina, uzimanje uzoraka i ispitivanje kvaliteta otpadnih voda i 
	njihovog uticaja na recipijent;
	2) sadržinu izveštaja o izvršenim merenjima 
	količina i ispitivanja kvaliteta otpadnih voda i njihovog uticaja na 
	recipijent i način i rokove njegovog dostavljanja.
	
		*Službeni glasnik RS, broj 101/2016
				Obaveza 
		kontrole ispravnosti objekata
				Član 
		100.
		
		Pravno 
		lice koje vrši sakupljanje, odvođenje i prečišćavanje otpadnih voda i 
		zaštitu voda dužno je da vrši kontrolu ispravnosti objekata za 
		sakupljanje, odvođenje i prečišćavanje otpadnih voda, pre svega u pogledu 
		vodonepropusnosti, svakih pet godina, a u slučaju uređaja za 
		merenje količina otpadnih voda jedanput godišnje.
		
		Кontrolu 
		ispravnosti objekata iz stava 1. ovog člana vrši ovlašćeno pravno lice, 
		u skladu sa ovim zakonom i zakonom kojim se uređuje izgradnja objekata, i 
		o tome izdaje potvrdu.
		
		Odredbe 
		st. 1. i 2. ovog člana odnose se i na septičke i sabirne jame.
				Obaveze 
		u slučaju neposredne opasnosti od zagađivanja
				Član 
		101.
		
		Ako dođe 
		do neposredne opasnosti od zagađivanja, odnosno do zagađivanja površinskih 
		i podzemnih voda, pravno lice, preduzetnik, odnosno fizičko lice iz 
		člana 98. ovog zakona dužno je da preduzme mere za sprečavanje, odnosno 
		za smanjivanje i sanaciju zagađenja voda i da planira sredstva i rokove za 
		njihovo ostvarivanje.
		
		Ako 
		pravno lice, preduzetnik, odnosno fizičko lice ne preduzme mere za 
		smanjivanje i sanaciju zagađenja voda iz stava 1. ovog člana, te mere 
		preduzeće javno vodoprivredno preduzeće, o njegovom trošku.
				Obaveza 
		zaštite voda od zagađivanja sa plovnih objekata
				Član 
		102.
		
		U luci, 
		pristaništu, marini i zimovniku moraju biti postavljeni uređaji za 
		preuzimanje otpadnih mineralnih ulja, uljnih smeša, otpadnih voda i drugih 
		otpadnih materija sa plovnih objekata, u skladu sa posebnim zakonom.
				Obaveza 
		održavanja uređaja za mineralna ulja
				Član 
		103.
		
		Vlasnik, 
		odnosno korisnik naftovoda i uređaja za prihvatanje, preradu i čuvanje 
		mineralnih ulja, dužan je da ih održava na način da onemogući oticanje i 
		curenje ulja u vode, u skladu sa posebnim zakonom.
				Obaveza 
		prijave zagađenja
				Član 
		104.
		
		Ako 
		građanin, vlasnik, odnosno korisnik dela obale, zapovednik plovnog 
		objekta i drugo odgovorno lice na plovnom objektu primeti da je došlo do 
		zagađivanja voda u vodotoku ili jezeru, dužno je da bez odlaganja obavesti 
		jedan od nadležnih organa (kapetaniju pristaništa, Ministarstvo, 
		ministarstvo nadležno za zaštitu životne sredine, ministarstvo nadležno 
		za unutrašnje poslove, javno vodoprivredno preduzeće).
				4.3.4. Pravna lica nadležna za vršenje 
				ispitivanja kvaliteta otpadnih voda, kvaliteta površinskih i 
				podzemnih voda i za praćenje havarijskih zagađenja voda
	*Službeni glasnik RS, broj 101/2016
				
		Ispitivanje kvaliteta otpadnih voda, površinskih 
				i podzemnih voda
	
		*Službeni glasnik RS, broj 101/2016
				Član 
		105.
		
		
		Ispitivanje kvaliteta otpadnih voda može da vrši pravno lice koje je 
		ovlašćeno od strane Ministarstva za obavljanje tih poslova.
	
		
		Ispitivanje kvaliteta površinskih i 
		podzemnih voda može da vrši pravno lice koje je ovlašćeno od strane 
		Ministarstva za obavljanje tih poslova.
		
		Ministar 
		rešenjem ovlašćuje pravno lice iz st. 1. i 
		2. ovog člana, ako ima:
		
		1) akt o 
		dodeli akreditacije od strane nadležnog akreditacionog tela;
		
		2) 
		reference za obavljanje poslova iz st. 1. i 
		2. ovog člana.
		
		Rešenje 
		ministra iz stava 3. ovog člana je konačno u upravnom postupku i protiv 
		njega se može pokrenuti upravni spor.
		
		Spisak 
		ovlašćenih pravnih lica iz st. 1. i 2. ovog člana objavljuje se na veb-sajtu 
		Ministarstva.
	
		*Službeni glasnik RS, broj 101/2016
				Praćenje 
		havarijskog zagađenja
				Član 
		106.
		
		U 
		slučaju havarijskog zagađenja voda, organ 
		uprave nadležan za sprovođenje državnog monitoringa kvaliteta voda dužan je da, po saznanju o havarijskom 
		zagađenju, bez odlaganja obavesti Ministarstvo, ministarstvo nadležno za 
		poslove zdravlja, ministarstvo nadležno za poslove zaštite životne 
		sredine, ministarstvo nadležno za unutrašnje poslove,
		javno vodoprivredno preduzeće i jedinicu lokalne 
		samouprave na čijoj je teritoriji nastalo zagađenje.
		
		Drugo ovlašćeno pravno lice koje vrši monitoring statusa voda dužno je 
		da, po saznanju za havarijsko zagađenje voda, bez odlaganja o tome obavesti
		organ uprave nadležan za sprovođenje 
		državnog monitoringa kvaliteta voda.
		
		
		Organ uprave nadležan za sprovođenje 
		državnog monitoringa kvaliteta voda dužan je 
		da neprekidno prati kretanje talasa havarijskog zagađenja vode duž 
		vodotoka sve do trenutka prestanka havarijskog zagađenja i o tome 
		obaveštava lica iz stava 1. ovog člana.
	
		
		*Službeni glasnik RS, broj 101/2016
				4.3.5. 
		Sistematsko praćenje statusa voda i zaštićenih oblasti – monitoring
				
		Monitoring statusa voda
				Član 
		107.
		
		Radi 
		obezbeđivanja usaglašenog i sveobuhvatnog pregleda statusa površinskih i 
		podzemnih voda Republika Srbija uspostavlja monitoring statusa voda na 
		vodnom području i obezbeđuje njegovo izvršenje.
		
		
		Monitoring iz stava 1. ovog člana obuhvata:
		
		1) za 
		površinske vode – zapreminu, vodostaje i proticaje do stepena značajnog 
		za ekološki i hemijski status i ekološki potencijal, kao i parametre 
		ekološkog i hemijskog statusa i ekološkog potencijala;
		
		2) za 
		podzemne vode – nivoe i kontrolu hemijskog i kvantitativnog statusa.
		
		
		Monitoring statusa voda u zaštićenim oblastima obuhvata i dodatne 
		pokazatelje statusa voda, u skladu sa propisima kojima je to područje 
		utvrđeno kao zaštićeno.
	
		
		Ministar nadležan za poslove zaštite 
		životne sredine bliže propisuje tehničke zahteve sa specifikacijama za 
		hemijske analize i analize potrebne za monitoring voda.
	
		
		*Službeni glasnik RS, broj 101/2016
				Godišnji 
		program monitoringa
				Član 
		108.
		
		Godišnji 
		program monitoringa naročito sadrži:
		
		1) broj 
		i položaj mernih profila na površinskim vodama;
		
		2) broj 
		i položaj pijezometara i drugih objekata za merenje količine i nivoa 
		podzemnih voda;
		
		3) način 
		i broj merenja količine i nivoa površinskih i podzemnih voda;
		
		4) način 
		i postupak ispitivanja kvaliteta voda;
		
		5) broj 
		i uslove u kojima se vrši ispitivanje;
		
		6) 
		sadržinu izveštaja o utvrđenom kvalitetu voda.
				
		Sprovođenje godišnjeg programa monitoringa
				Član 
		109.
		
		
		Monitoring statusa voda vrši organ uprave 
		nadležan za sprovođenje državnog monitoringa kvaliteta voda u saradnji sa 
		republičkom organizacijom nadležnom za hidrometeorološke poslove prema godišnjem programu koji donosi Vlada, na 
		predlog Ministarstva i ministarstva nadležnog za poslove zaštite životne 
		sredine.
		
		
		Brisan je raniji stav 2. (vidi član 57. Zakona - 
		101/2016-9)
		
		Merenje i 
		ispitivanje kvaliteta voda iz godišnjeg programa iz stava 1. ovog člana 
		može da vrši i drugo pravno lice.
		
		Ministar 
		rešenjem ovlašćuje pravno lice iz stava 2. ovog člana, ako ima:
		
		1) akt o 
		dodeli akreditacije od strane nadležnog akreditacionog tela;
		
		2) 
		reference za obavljanje poslova iz stava 2. ovog člana.
		
		Pravno 
		lice iz stava 2. ovog člana dužno je da rezultate ispitivanja kvartalno 
		dostavlja organu uprave nadležnom za 
		sprovođenje državnog monitoringa kvaliteta voda.
		
		
		Brisan je raniji stav 6. (vidi član 57. Zakona - 
		101/2016-9)
		
		
		Organi iz stava 1. ovog člana sačinjavaju 
		godišnji izveštaj o stanju i promenama kvaliteta voda, koji dostavljaju 
		Ministarstvu, ministarstvu nadležnom za poslove zaštite životne sredine, 
		ministarstvu nadležnom za poslove zdravlja i javnom vodoprivrednom 
		preduzeću, najkasnije do 1. jula tekuće godine za prethodnu godinu.
	
		
		Podaci iz stava 1. ovog člana su javni.
	
		
		*Službeni glasnik RS, broj 101/2016
				Registar 
		zaštićenih oblasti
				Član 
		110.
		
		
		Zaštićene oblasti na vodnom području, u smislu ovog zakona, jesu:
		
		1) zone 
		sanitarne zaštite izvorišta iz člana 77. ovog zakona;
		
		2) 
		područja namenjena zahvatanju vode za ljudsku potrošnju iz člana 73. ovog 
		zakona;
		
		3) vodna 
		tela namenjena rekreaciji, uključujući i oblasti određene za kupanje;
		
		4) područja osetljiva na nitrate iz 
		poljoprivrednih izvora iz člana 96a ovog zakona i područja osetljiva na 
		nutrijente iz člana 96b ovog zakona, uključujući područja podložna 
		eutrofikaciji;
		
		5) 
		oblasti namenjene zaštiti staništa ili vrsta gde je bitan elemenat njihove 
		zaštite održavanje ili poboljšanje statusa voda;
		
		6) 
		oblasti namenjene zaštiti ekonomski važnih akvatičnih vrsta.
		
		Za 
		zaštićene oblasti iz stava 1. ovog člana javno vodoprivredno preduzeće 
		vodi registre zaštićenih oblasti po vodnim 
		područjima, koji naročito sadrže: propis kojim je 
		oblast proglašena kao zaštićena i instituciju koja je tu oblast 
		proglasila za zaštićenu, kao i položaj i karakteristike oblasti.
	Registri zaštićenih oblasti moraju se redovno 
	dopunjavati.
	Organi koji su proglasili zaštićene oblasti iz 
	stava 1. ovog člana dužni su da akt kojim je oblast proglašena kao zaštićena 
	dostave javnom vodoprivrednom preduzeću u roku od 30 dana od dana kada je 
	akt kojim je ta oblast proglašena kao zaštićena stupio na snagu.
	Ministar i ministar nadležan za poslove zaštite 
	životne sredine sporazumno utvrđuju kriterijume za određivanje zaštićenih 
	oblasti iz stava 1. tač. 5) i 6) ovog člana.
	Ministar, ministar nadležan za poslove zaštite 
	životne sredine i ministar nadležan za poslove zdravlja bliže propisuju 
	sadržinu i način vođenja registara zaštićenih oblasti iz stava 1. ovog člana.
	
		Brisani su raniji st. 3. i 4. (vidi član 58. 
		Zakona - 101/2016-9)
		
		Ministar 
		i ministar nadležan za poslove zaštite životne sredine rešenjem određuju 
		zaštićene oblasti iz stava 1. tač. 5) i 6) ovog člana.
	
		*Službeni glasnik RS, broj 101/2016
				
		Кlasifikacija vodnih tela površinskih i podzemnih voda
				Član 
		111.
		
		Radi 
		zaštite i poboljšanja kvaliteta površinskih voda vrši se klasifikacija 
		vodnih tela površinskih voda, u zavisnosti od njihovog ekološkog i 
		hemijskog statusa.
		
		Radi 
		zaštite i unapređenja kvaliteta podzemnih voda vrši se klasifikacija 
		vodnih tela podzemnih voda, u zavisnosti od njihovog kvantitativnog i 
		hemijskog statusa.
		
		Ministar 
		i ministar nadležan za poslove zaštite životne sredine bliže propisuju 
		parametre ekološkog i hemijskog statusa iz stava 1. ovog člana, kao i 
		kvantitativnog i hemijskog statusa iz stava 2. ovog člana.
		
		
		Кlasifikovana vodna tela površinskih voda, odnosno klasifikovana vodna 
		tela podzemnih voda evidentiraju se u planu upravljanja vodama.
		
		Revizija 
		izvršene klasifikacije vodnih tela površinskih voda vrši se na osnovu 
		rezultata monitoringa statusa voda.
				4.4. 
		Izdavanje i oduzimanje licence
				Član 
		112.
		
		Poslovi 
		za čije obavljanje javno preduzeće, odnosno drugo pravno lice mora da ima 
		licencu jesu:
		
		1) 
		snabdevanje vodom za piće sistemom javnog vodovoda;
		
		2) 
		sakupljanje, odvođenje i prečišćavanje otpadnih voda sistemom javne 
		kanalizacije;
		
		3) 
		sprovođenje odbrane od poplava i drugih oblika zaštite od štetnog dejstva 
		voda;
		
		4) 
		staranje o funkcionisanju vodnih objekata i sistema;
		
		5) 
		održavanje regulacionih i zaštitnih objekata i pratećih uređaja na njima;
		
		6) 
		održavanje hidromelioracionih sistema za odvodnjavanje i navodnjavanje;
		
		7) 
		izvođenje sanacionih radova i hitnih intervencija na zaštitnim i 
		regulacionim objektima;
		
		8) 
		praćenje stanja vodnih objekata;
		
		9) drugi 
		poslovi u skladu sa ovim zakonom.
		
		Poslove 
		iz stava 1. ovog člana može da obavlja javno preduzeće, odnosno drugo 
		pravno lice koje je upisano u odgovarajući registar za obavljanje tih 
		poslova.
		
		Licencu 
		može da dobije lice iz stava 1. ovog člana koje ispunjava uslove u 
		pogledu tehničko-tehnološke opremljenosti i organizacione i kadrovske 
		osposobljenosti.
	
		Za poslove iz stava 1. tač. 3) do 8) ovog 
		člana licenca se izdaje za određeno područje, odnosno vodnu jedinicu ili 
		deo vodne jedinice (sektor, deonica i hidromelioracioni sistem) utvrđene 
		aktom ministra iz člana 27a stav 4. ovog zakona.
		
		Licenca 
		se izdaje rešenjem Ministarstva, na zahtev lica iz stava 1. ovog člana, 
		na period od pet godina.
	
		Pre izdavanja licence za obavljanje poslova iz 
		stava 1. tač. 3) do 8) ovog člana podnosilac zahteva je dužan da pribavi 
		mišljenje javnog vodoprivrednog preduzeća.
		
		Troškove 
		izdavanja licence snosi lice iz stava 1. ovog člana, u skladu sa zakonom 
		kojim se uređuju republičke administrativne takse.
		
		Licenca 
		se može oduzeti ako:
		
		1) lice 
		iz stava 1. ovog člana prestane da ispunjava uslove za izdavanje licence;
		
		2) se 
		utvrdi da je licenca izdata na osnovu netačnih i neistinitih podataka.
		
		Rešenje o 
		izdavanju licence i oduzimanju licence je konačno u upravnom postupku i 
		protiv tog rešenja može se pokrenuti upravni spor.
		
		Javno 
		preduzeće, odnosno pravno lice iz stava 1. ovog člana kome je oduzeta 
		licenca može da podnese zahtev za izdavanje nove licence, po isteku roka 
		od godinu dana od dana donošenja rešenja o oduzimanju licence.
		
		
		Ministarstvo vodi evidenciju o izdatim i oduzetim licencama.
		
		Ministar bliže propisuje uslove iz stava 3. ovog člana, sadržinu obrasca 
		zahteva za izdavanje licenci, način vođenja evidencije izdatih i oduzetih 
		licenci, kao i sadržinu mišljenja iz stava 6. ovog člana.
	
		U obrazac zahteva za izdavanje licenci iz stava 12. ovog člana unose se 
		sledeći podaci o ličnosti: podaci o identitetu zakonskog zastupnika 
		podnosioca zahteva i podaci o identitetu kontakt lica podnosioca zahteva 
		(ime i prezime, funkcija koju lice obavlja, a za kontakt lice i broj 
		fiksnog telefona i adresa elektronske pošte).
	
		*Službeni glasnik RS, broj 101/2016
				V. VODNA 
		AКTA I VODNA DOКUMENTACIJA
				1. 
		Vodna akta
				Vrste 
		vodnih akata
				Član 
		113.
		Radi obezbeđenja jedinstvenog vodnog režima i 
		ostvarivanja upravljanja vodama, u skladu sa Strategijom, planom upravljanja 
		vodama i odgovarajućom tehničkom dokumentacijom, izdaju se vodna akta.
	Vodna akta su: 
	1) vodni uslovi;
	2) vodna saglasnost;
	3) vodna dozvola. 
	Vodna akta iz stava 2. tač. 2) i 3) ovog člana su 
	upravna akta, koja se donose u skladu sa propisom kojim se uređuje opšti 
	upravni postupak.
		
		*Službeni glasnik RS, broj 101/2016
						Donošenje vodnih akata i odlučivanje po žalbi
				Član 
		114.
		Vodna akta donosi Ministarstvo, na teritoriji 
		autonomne pokrajine nadležni organ autonomne pokrajine, na teritoriji 
		jedinice lokalne samouprave nadležni organ jedinice lokalne samouprave i 
		javno vodoprivredno preduzeće.
	Protiv vodnog akta iz člana 113. stav 2. tač. 2) i 
	3) ovog zakona donetog od strane nadležnog organa autonomne pokrajine, 
	odnosno jedinice lokalne samouprave i javnog vodoprivrednog preduzeća može 
	se izjaviti žalba ministru u roku od 15 dana od dana dostavljanja tog vodnog 
	akta.
	Vodni akt iz člana 113. stav 2. tač. 2) i 3) ovog 
	zakona donet od strane ministra je konačan u upravnom postupku i protiv tog 
	akta može se pokrenuti upravni spor.
	Ministar propisuje sadržinu i obrazac zahteva za 
	izdavanje vodnih akata iz člana 113. stav 2. ovog zakona.
	U obrazac zahteva za izdavanje vodnih akata iz 
	stava 4. ovog člana unose se sledeći podaci o ličnosti, i to: podaci o 
	identitetu zakonskog zastupnika pravnog lica i podaci o identitetu kontakt 
	lica u pravnom licu (ime i prezime, funkcija koju lice obavlja, a za kontakt 
	lice i broj fiksnog telefona i adresa elektronske pošte), podaci o 
	identitetu preduzetnika (ime i prezime i jedinstveni matični broj građana), 
	odnosno podaci o identitetu kontakt lica preduzetnika (ime i prezime, broj 
	fiksnog telefona i adresa elektronske pošte), a za fizičko lice podaci o 
	identitetu (ime i prezime, jedinstveni matični broj građana, adresa, broj 
	fiksnog telefona i adresa elektronske pošte).
	
		*Službeni glasnik RS, broj 101/2016
				1.1. 
		Vodni uslovi
				Izdavanje 
		vodnih uslova
				Član 
		115.
		
		Vodni uslovi izdaju se u postupku pripreme 
		tehničke dokumentacije za izgradnju novih, 
		rekonstrukciju postojećih objekata (osim za državni put I i II reda, 
		propusta i mostova na njima, kategorije železničkih pruga, propusta i 
		mostova na njima) i za dogradnju postojećih objekata i izvođenje drugih radova koji mogu trajno, povremeno 
		ili privremeno uticati na promene u vodnom režimu, odnosno ugroziti 
		ciljeve životne sredine, kao i za izradu planskih dokumenata za uređenje 
		prostora, upravljanje ribarskim i zaštićenim područjima i gazdovanje 
		šumama.
		
		Vodnim 
		uslovima određuju se tehnički i drugi zahtevi koji moraju da se ispune 
		pri izgradnji, dogradnji i rekonstrukciji objekata, izradi planskih dokumenata i 
		izvođenju drugih radova iz stava 1. ovog člana, radi usklađivanja sa 
		odredbama ovog zakona i propisima donetim na osnovu njega.
		
		Brisan je raniji stav 3. (vidi član 61. Zakona - 
		101/2016-9)
	
		*Službeni glasnik RS, broj 101/2016
	
		**Službeni glasnik RS, broj 95/2018
	Važenje vodnih uslova koji se izdaju van objedinjene 
	procedure
	*Službeni glasnik RS, broj 101/2016
	Član 116.
	Vodni uslovi koji se izdaju van objedinjene 
	procedure prestaju da važe po isteku godinu dana od dana njihovog izdavanja, 
	ako u tom roku nije podnet zahtev za izdavanje vodne saglasnosti.
	
		*Službeni glasnik RS, broj 101/2016
				
				Objekti, 
		radovi i planska dokumenta za koje se izdaju vodni uslovi
				Član 
		117.
		Vodni uslovi se izdaju za izgradnju novih 
		objekata, rekonstrukciju postojećih objekata, (osim za rekonstrukciju 
		državnog puta I i II reda, propusta i mostova na njima, kategorije 
		železničkih pruga, propusta i mostova na njima), dogradnju postojećih 
		objekata, izvođenje drugih radova, izradu planskih dokumenata, i to za:
	1) branu sa akumulacijom; 
	2) vodne objekte iz člana 18. stav 1. tačka 1) 
	ovog zakona u sastavu javnog vodovoda za naselja veća od 20.000 stanovnika;
	3) višenamenski hidrosistem;
	4) hidroelektranu snage preko 10 MW, 
	termoelektranu, nuklearni objekat;
	5) industrijski i proizvodni objekat za koji se 
	zahvata i dovodi voda iz površinskih ili podzemnih voda i čije se otpadne 
	vode ispuštaju u površinske vode ili javnu kanalizaciju, za koje građevinsku 
	dozvolu izdaje ministarstvo ili organ autonomne pokrajine nadležan za 
	poslove građevinarstva;
	6) vodne objekte u sastavu javne kanalizacije iz 
	člana 19. ovog zakona (glavni kolektor, postrojenje za prečišćavanje otpadnih 
	voda i objekat za odvođenje i ispuštanje prečišćenih otpadnih voda);
	7) državni put I i II reda,
	kategorije železničkih pruga, propuste i 
	mostove na njima, metro, aerodrom;
	8) prevodnicu, vodni put, luku, marinu i 
	pristanište;
	9) industrijsku i komunalnu deponiju;
	10) magistralni naftovod, gasovod i dalekovod i 
	trafostanica kada je to predviđeno planskim dokumentom ili separatom;
	11) hidromelioracioni sistem za odvodnjavanje preko 
	100 ha;
	12) hidromelioracioni sistem za navodnjavanje preko 
	50 ha;
	13) sistem za odvođenje atmosferskih voda naselja 
	većih od 20.000 stanovnika;
	14) podzemno i nadzemno skladište za naftu i njene 
	derivate i druge hazardne i prioritetne supstance kapaciteta preko 500 tona;
	15) rudarske radove i objekte;
	16) uređenje vodotoka i izgradnju zaštitnih vodnih 
	objekata na vodama I reda;
	17) izradu prostornih (prostorni plan jedinice 
	lokalne samouprave, prostorni plan područja posebne namene i regionalni 
	prostorni plan) planova;
	18) planove gazdovanja šumama na vodnom području;
	19) planove i programe upravljanja zaštićenim 
	odnosno ribarskim područjima;
	20) izradu urbanističkih (plan generalne 
	regulacije i generalni urbanistički plan) planova;
	21) hidroelektranu snage do 10 MW;
	22) proizvodni i drugi objekat, za koji se zahvata 
	i dovodi voda iz površinskih ili podzemnih voda i čije se otpadne vode 
	ispuštaju u površinske vode, ili javnu kanalizaciju, za koje građevinsku 
	dozvolu izdaje nadležni organ jedinice lokalne samouprave;
	23) ispuštanje voda za potrebe čišćenja i čišćenje 
	nataloženog nanosa iz akumulacionog jezera;
	24) vađenje i deponovanje na vodnom zemljištu: rečnih 
	nanosa, kamena i drugog materijala iz korita vodotoka, sprudova, rečnih 
	aluviona i sa obala prirodnih vodotoka, prirodnih i veštačkih akumulacija; 
	treseta za hortikulturu; rekultivaciju eksploatacionog polja i neposredne 
	okoline, po završenom vađenju;
	25) ribnjak;
	26) izgradnju ili zatrpavanje bušenih bunara i 
	objekata sa horizontalnim vodozahvatnim građevinama ispod nivoa tla;
	27) javna skijališta;
	28) objekte javnog vodovoda i kanalizacije, izuzev 
	vodnih objekata javnog vodovoda za naselja veća od 20.000 stanovnika i vodnih 
	objekata u sastavu javne kanalizacije i za sistem za odvođenje atmosferskih 
	voda naselja manjih od 20.000 stanovnika;
	29) podzemno i nadzemno skladište za naftu i njene 
	derivate i druge hazardne i prioritetne supstance, kapaciteta manjeg od 500 
	tona;
	30) opštinski put i mostove na njemu kada se nalazi 
	u zoni vodotoka;
	31) produktovod, TT, optički kabl i kablovski vod 
	za prenos električne energije, kao i drugi cevovod, odnosno kablovski vod 
	kada se postavlja ispod korita reke ili ukršta sa rekom;
	32) hidromelioracioni sistem za odvodnjavanje do 100 
	ha;
	33) hidromelioracioni sistem za navodnjavanje do 50 
	ha;
	34) sađenje drveća i žbunastog bilja i njihova seča u 
	koritu za veliku vodu i na obali na vodama I reda;
	35) uređenje vodotoka i izgradnju zaštitnih vodnih 
	objekata na vodama II reda;
	36) javni vodovod u seoskom naselju;
	37) sađenje drveća i žbunastog bilja i njihova seča u 
	koritu za veliku vodu i na obali na vodama II reda;
	38) plutajuće objekte;
	39) druge objekte i radove, koji mogu privremeno, 
	povremeno ili trajno da prouzrokuju promene u vodnom režimu ili na koje može 
	uticati vodni režim. 
	Vodni uslovi za objekte i radove iz stava 1. tač. 
	1), 2), 3), 4), 5), 6), 7), 8), 9), 10), 11), 12), 13), 14), 16), 21), 22), 
	25), 26), 27), 28), 29), 30), 31), 32), 33), 35), 36) i 39) ovog člana 
	izdaju se u postupku objedinjene procedure koju sprovodi nadležni organ u 
	skladu sa zakonom kojim se uređuje planiranje i izgradnja i sastavni su deo 
	lokacijskih uslova kao javne isprave.
	Vodni uslovi za objekte, radove i planska 
	dokumenta iz stava 1. tač. 15), 17), 18), 19), 20), 23), 24), 34), 37) i 38) 
	ovog člana izdaju se van postupka objedinjene procedure.
	Izuzetno od stava 1. ovog člana vodni uslovi se ne 
	izdaju u slučaju:
	1) izgradnje, dogradnje, rekonstrukcije i priključenja 
	na javni vodovod i kanalizaciju objekata koji vodu koriste samo za piće i 
	sanitarne potrebe;
	2) izgradnje bunara za snabdevanje vodom za piće i 
	sanitarne potrebe jednog domaćinstva;
	3) izgradnje hidroelioracionog sistema površine do 
	1 ha, odnosno sa potrošnjom vode za navodnjavanje do 2500 m3 
	u vegetacionom periodu;
	4) korišćenja vode za gašenje požara i odbranu 
	zemlje;
	5) korišćenja poplavnog i inundacionog područja za 
	pašnjake i livade.
		
		*Službeni glasnik RS, broj 101/2016
	
		**Službeni glasnik RS, broj 95/2018
				
		Ovlašćenje za izdavanje vodnih uslova
				Član 
		118.
		Vodne uslove za objekte i radove iz člana 117. 
		tač. 1) do 19) ovog zakona izdaje Ministarstvo, a na teritoriji 
		autonomne pokrajine nadležni organ autonomne pokrajine.
	Vodne uslove iz člana 117. tač. 20) do 35) i 39) 
	ovog zakona izdaje javno vodoprivredno preduzeće.
	Izuzetno od stava 2. ovog člana, vodne uslove za 
	deponovanje rečnih nanosa, kamena i drugog materijala iz korita vodotoka, 
	sprudova i rečnih aluviona, na vodnom zemljištu na teritoriji grada Beograda 
	izdaje nadležni organ grada Beograda. 
	Vodne uslove iz člana 117. tač. 36) do 38) ovog 
	zakona izdaje nadležni organ jedinice lokalne samouprave. 
	Izuzetno od stava 1. ovog člana Ministarstvo 
	izdaje vodne uslove za objekte i radove iz člana 117. tač. 1) do 16) ovog 
	zakona od međudržavnog značaja i za objekte i radove koji se nalaze, odnosno 
	izvode na teritoriji autonomne pokrajine i delimično prelaze granice 
	teritorije autonomne pokrajine, a mogu imati uticaj na režim voda, kao i za 
	planska dokumenta koja se izrađuju za veće prostorne celine funkcionalnog 
	ili geografskog karaktera koje prelaze granice teritorije autonomne 
	pokrajine, a mogu imati uticaj na vodni režim.
	U postupku izdavanja vodnih uslova, u okviru 
	postupka sprovođenja objedinjene procedure u skladu sa zakonom kojim se 
	uređuje planiranje i izgradnja, u okviru roka za dostavljanje uslova za 
	projektovanje predviđenog zakonom kojim se uređuje planiranje i izgradnja, za 
	objekte i radove iz stava 1. ovog člana Ministarstvo, a na teritoriji 
	autonomne pokrajine nadležni organ autonomne pokrajine, po službenoj 
	dužnosti pribavlja mišljenje republičke organizacije nadležne za 
	hidrometeorološke poslove, organa uprave nadležnog za sprovođenje državnog 
	monitoringa kvaliteta voda i javnog vodoprivrednog preduzeća, a po potrebi 
	po službenoj dužnosti pribavlja i mišljenje ministarstva nadležnog za poslove 
	zaštite životne sredine i/ili specijalizovane stručne – naučne institucije 
	(zavodi, instituti i drugo).
	U postupku izdavanja vodnih uslova, u okviru 
	postupka sprovođenja objedinjene procedure u skladu sa zakonom kojim se 
	uređuje planiranje i izgradnja, u okviru roka za dostavljanje uslova za 
	projektovanje predviđenog zakonom kojim se uređuje planiranje i izgradnja, za 
	objekte i radove iz stava 2. ovog člana javno vodoprivredno preduzeće po 
	službenoj dužnosti pribavlja mišljenje republičke organizacije nadležne za 
	hidrometeorološke poslove i organa uprave nadležnog za sprovođenje državnog 
	monitoringa kvaliteta voda, a u slučaju vađenja rečnih nanosa na vodnom putu 
	i mišljenje organa nadležnog za tehničko održavanje vodnog puta.
	U postupku izdavanja vodnih uslova, u okviru 
	postupka sprovođenja objedinjene procedure u skladu sa zakonom kojim se 
	uređuje planiranje i izgradnja, u okviru roka za dostavljanje uslova za 
	projektovanje predviđenog zakonom kojim se uređuje planiranje i izgradnja, za 
	objekte i radove iz stava 4. ovog člana, nadležni organ jedinice lokalne 
	samouprave po službenoj dužnosti pribavlja mišljenje javnog vodoprivrednog 
	preduzeća.
	U postupku izdavanja vodnih uslova, u okviru 
	postupka sprovođenja objedinjene procedure koju sprovodi nadležni organ u 
	skladu sa zakonom kojim se uređuje planiranje i izgradnja, organ, posebna 
	organizacija i javno vodoprivredno preduzeće iz st. 6, 7. i 8. ovog člana su 
	dužni da postupe po zahtevu za davanje mišljenja i da traženo mišljenje izdaju u 
	roku od 10 dana od dana prijema zahteva za izdavanje mišljenja.
	Ako organ, posebna organizacija i javno 
	vodoprivredno preduzeće iz st. 6, 7. i 8. ovog člana ne postupi u roku iz 
	stava 9. ovog člana organ i javno vodoprivredno preduzeće nadležno za 
	izdavanje vodnih uslova će o tome obavestiti organ nadležan za sprovođenje 
	postupka objedinjene procedure i podneće zahtev za pokretanje prekršajnog 
	postupka u skladu sa članom 212a ovog zakona. 
	Ministar bliže propisuje sadržinu mišljenja iz stava 
	6. ovog člana.
	*Službeni glasnik RS, broj 101/2016
	Obaveza nadležnog organa da dostavi građevinsku dozvolu 
	i projekat za građevinsku dozvolu
	*Službeni glasnik RS, broj 101/2016
	Član 118a
	Nadležni organ po izdavanju građevinske dozvole, 
	radi informisanja, dostavlja elektronskim putem organu, odnosno javnom 
	vodoprivrednom preduzeću iz člana 118. st. 1. do 3. ovog zakona nadležnim za 
	izdavanje vodnih uslova građevinsku dozvolu i projekat za građevinsku 
	dozvolu.
	Organ, odnosno javno vodoprivredno preduzeće iz 
	člana 118. st. 1. do 3. ovog zakona, ukoliko utvrde neusklađenosti sa 
	izdatim vodnim uslovima, su dužni da nadležni organ koji sprovodi objedinjenu 
	proceduru i inspekcijske organe koji vrše nadzor nad primenom odredaba ovog 
	zakona i zakona kojim se uređuje planiranje i izgradnja, u roku od 10 dana 
	računajući od dana prijema građevinske dozvole i projekta za građevinsku 
	dozvolu, obaveste u pisanom obliku da li je projekat za građevinsku dozvolu 
	urađen u skladu sa vodnim uslovima izdatim u postupku sprovođenja objedinjene 
	procedure.
	*Službeni glasnik RS, broj 101/2016
				1.2. 
		Vodna saglasnost
				Izdavanje 
		vodne saglasnosti
				Član 
		119.
		Vodna saglasnost pribavlja se za objekte i 
		radove i planska dokumenta iz člana 
		117. tač. 15), 17), 18), 19), 20), 23), 24), 34), 37) i 38) ovog zakona, kao i za objekte i radove iz člana 117. 
		ovog zakona za koje građevinsku dozvolu u skladu sa zakonom kojim se 
		uređuje planiranje i izgradnja izdaje ministarstvo nadležno za poslove 
		građevinarstva, odnosno nadležni organ autonomne pokrajine, van 
		objedinjene procedure.
	Vodnom saglasnošću iz stava 1. ovog člana utvrđuje 
	se da je tehnička dokumentacija za objekte, radove i planska dokumenta iz 
	stava 1. ovog člana urađena u skladu sa izdatim vodnim uslovima.
	Vodna saglasnost iz stava 1. ovog člana nije uslov 
	za izdavanje građevinske dozvole i upotrebne dozvole.
	Vodnu saglasnost izdaje organ, odnosnojavno 
	vodoprivredno preduzeće, koji je izdao vodne uslove.
		
		*Službeni glasnik RS, broj 101/2016
	
		**Službeni glasnik RS, broj 95/2018
				Rok 
		važnosti i prenošenje prava
				Član 
		120.
		Vodna saglasnost za vađenje rečnih nanosa 
		izdaje se na određeno vreme, a najduže za period od jedne godine pravnim 
		licima, odnosno preduzetnicima koji su dobili licencu za obavljanje 
		delatnosti vađenja rečnih nanosa, nakon utvrđivanja da ispunjavaju uslove u 
		pogledu tehničko-tehnološke opremljenosti i organizacione i kadrovske 
		osposobljenosti za obavljanje te delatnosti.
	Licenca za obavljanje delatnosti vađenja rečnog 
	nanosa iz vodnog puta izdaje se na zahtev lica iz stava 1. ovog člana, 
	rešenjem ministarstva nadležnog za poslove saobraćaja, a za obavljanje 
	delatnosti vađenja rečnog nanosa iz vodotoka na kojima nema plovnog puta i sa 
	vodnog zemljišta, radi uređenja režima voda, rešenjem ministarstva, na period 
	od pet godina.
	Troškove izdavanja licence snosi lice iz stava 1. 
	ovog člana, u skladu sa zakonom kojim se uređuju republičke administrativne 
	takse.
	Licenca se oduzima ako:
	1) lice iz stava 1. ovog člana prestane da 
	ispunjava uslove za izdavanje licence;
	2) se utvrdi da je licenca izdata na osnovu 
	netačnih i neistinitih podataka.
	Rešenje o izdavanju licence i oduzimanju licence je 
	konačno u upravnom postupku i protiv tog rešenja može se pokrenuti upravni 
	spor. 
	Ministar nadležan za poslove saobraćaja i ministar 
	vode evidenciju o izdatim i oduzetim licencama iz stava 2. ovog člana.
	Кada se vađenje rečnih nanosa vrši na vodnom putu 
	javno vodoprivredno preduzeće koje je izdalo vodnu saglasnost iz stava 1. 
	ovog člana je dužno da istu dostavi organu nadležnom za tehničko održavanje 
	vodnog puta.
	Pravo stečeno na osnovu vodne saglasnosti ne može 
	se, bez saglasnosti nadležnog organa, odnosno javnog vodoprivrednog 
	preduzeća, koji je izdao vodnu saglasnost preneti na drugo lice.
	Rešenje o prenosu prava iz stava 8. ovog člana 
	donosi nadležni organ, odnosno javno vodoprivredno preduzeće, u roku od dva 
	meseca od dana podnošenja zahteva.
	Protiv rešenja iz stava 9. ovog člana donetog od 
	strane nadležnog organa autonomne pokrajine, nadležnog organa jedinice 
	lokalne samouprave, odnosno javnog vodoprivrednog preduzeća može se izjaviti 
	žalba ministru u roku od 15 dana od dana dostavljanja rešenja.
	Rešenje iz stava 8. ovog člana doneto od strane 
	Ministarstva je konačno u upravnom postupku i protiv tog rešenja može se 
	pokrenuti upravni spor.
	Ministar nadležan za poslove saobraćaja, uz 
	saglasnost ministra, bliže propisuje uslove iz stava 1. ovog člana i način 
	vođenja evidencije izdatih i oduzetih licenci.
		
		*Službeni glasnik RS, broj 101/2016
				
		Prestanak važenja vodne saglasnosti
				Član 
		121.
		
		Vodna saglasnost prestaje da važi ako se u roku od dve godine od dana 
		prijema vodne saglasnosti ne otpočne sa izgradnjom, rekonstrukcijom ili 
		dogradnjom objekta, izvođenjem radova, odnosno izradom planskih 
		dokumenata, a u slučaju rudarskih objekata ako se ne podnese zahtev za 
		izdavanje dozvole za izgradnju rudnika.
		
		Rešenje o 
		utvrđivanju prestanka važenja vodne saglasnosti donosi organ, 
		odnosno javno vodoprivredno preduzeće, koji je izdao 
		vodnu saglasnost.
		
		Protiv 
		rešenja iz stava 2. ovog člana donetog od strane nadležnog organa 
		autonomne pokrajine, nadležnog organa 
		jedinice lokalne samouprave i javnog 
		vodoprivrednog preduzeća može se izjaviti žalba ministru u roku od 15 
		dana od dana dostavljanja rešenja.
		
		Rešenje 
		iz stava 2. ovog člana doneto od strane Ministarstva je konačno u 
		upravnom postupku i protiv tog rešenja može se pokrenuti upravni spor.
	
		*Službeni glasnik RS, broj 101/2016
				1.3. 
		Vodna dozvola
				Izdavanje 
		vodne dozvole
				Član 
		122.
		
		Vodnom 
		dozvolom se utvrđuju način, uslovi i obim korišćenja voda, način, uslovi 
		i obim ispuštanja otpadnih voda, skladištenja i ispuštanja hazardnih i 
		drugih supstanci koje mogu zagaditi vodu, kao i uslovi za druge radove 
		kojima se utiče na vodni režim.
		
		Vodna 
		dozvola za korišćenje podzemnih voda ne može se izdati bez rešenja 
		ministarstva nadležnog za poslove geoloških istraživanja o utvrđenim i 
		razvrstanim rezervama podzemnih voda.
		Vodnu dozvolu izdaje organ, odnosno javno 
		vodoprivredno preduzeće, nadležno za izdavanje vodnih uslova.
	Pre izdavanja vodne dozvole za objekte i radove za 
	koje vodnu dozvolu izdaje Ministarstvo i nadležni organ autonomne pokrajine 
	podnosilac zahteva je dužan da pribavi izveštaj javnog vodoprivrednog 
	preduzeća o ispunjenosti uslova iz vodnih uslova, vodne saglasnosti ili vodne 
	dozvole.
		
		Vodna 
		dozvola izdaje se na određeno vreme, a najduže za period od 15 godina.
	
		Ministar bliže propisuje slučajeve u kojima je potrebno pribaviti vodnu 
		dozvolu kao i sadržinu izveštaja iz stava 4. ovog člana.
		
		Brisan je raniji stav 6. (vidi član 67. Zakona - 
		101/2016-9)
	
		*Službeni glasnik RS, broj 101/2016
				Izdavanje 
		vodne dozvole bez vodnih uslova i vodne saglasnosti
				Član 
		123.
		
		Vodna 
		dozvola ne može se izdati bez pribavljenih vodnih uslova i izdate vodne 
		saglasnosti.
		
		Izuzetno 
		od stava 1. ovog člana, vodna dozvola može se izdati bez vodnih uslova i 
		vodne saglasnosti za izgrađene objekte i sisteme koji imaju upotrebnu 
		dozvolu i ne utiču nepovoljno na vodni režim.
				Izuzeci 
		od obaveze izdavanja vodne dozvole
				Član 
		124.
		
		Vodna 
		dozvola ne izdaje se za:
		
		1) 
		distribuciju vode vodovodnom mrežom od rezervoara, odnosno glavnog 
		magistralnog voda do mernog instrumenta potrošača;
		
		2) 
		održavanje prirodnih i veštačkih vodotoka i inundacionih područja za 
		obezbeđenje propusne sposobnosti, regulacionih i zaštitnih objekata i 
		vodnih objekata osnovne kanalske mreže za odvodnjavanje, koje vrši javno 
		vodoprivredno preduzeće;
		
		3) 
		ispuštanje otpadnih voda domaćinstava i pravnih lica koja vode korišćene 
		za piće i sanitarne potrebe ispuštaju u sistem javne kanalizacije;
		
		4) 
		održavanje plovnog puta.
		
		Pored 
		poslova iz stava 1. ovog člana, vlasnik, odnosno korisnik zemljišta može, 
		bez vodne dozvole, za potrebe sopstvenog domaćinstva da koristi:
		
		1) 
		atmosfersku vodu, koja se sakuplja na njegovom zemljištu;
		
		2) vode 
		koje izviru na tom zemljištu, ali ne otiču izvan njegove granice;
		
		3) 
		podzemne vode na njegovom zemljištu za piće, napajanje stoke i sanitarne 
		potrebe.
				Prenos 
		prava stečenih na osnovu vodne dozvole
				Član 
		125.
		
		Pravo 
		stečeno na osnovu vodne dozvole ne može se preneti na drugo lice bez 
		saglasnosti organa i javnog vodoprivrednog 
		preduzeća koji je izdao vodnu dozvolu.
		
		Protiv 
		rešenja o davanju saglasnosti iz stava 1. ovog člana donetog od strane 
		nadležnog organa autonomne pokrajine,
		odnosno 
		nadležnog organa jedinice lokalne samouprave
		i javnog vodoprivrednog preduzeća može se izjaviti žalba 
		ministru u roku od 15 dana od dana dostavljanja rešenja.
		
		Rešenje o 
		davanju saglasnosti iz stava 1. ovog člana koje je doneto od strane 
		Ministarstva je konačno u upravnom postupku i protiv tog rešenja može se 
		pokrenuti upravni spor.
	
		*Službeni glasnik RS, broj 101/2016
				
		Prestanak važenja vodne dozvole
				Član 
		126.
		
		Vodna 
		dozvola prestaje da važi:
		
		1) brisana je (vidi član 69. Zakona - 101/2016-9)
		
		2) brisana je (vidi član 69. Zakona - 101/2016-9)
		
		3) ako 
		se imalac vodne dozvole u pisanoj formi odrekne njenog korišćenja;
		
		4) ako 
		se, bez opravdanih razloga, ne koristi duže od dve godine od njenog 
		dobijanja;
		
		5) ako 
		se ne poštuju uslovi iz vodne dozvole.
		
		Rešenje o 
		utvrđivanju prestanka važenja vodne dozvole donosi organ 
		i javnog vodoprivrednog preduzeća koji je izdao 
		vodnu dozvolu.
		
		Protiv 
		rešenja iz stava 2. ovog člana donetog od strane nadležnog organa 
		autonomne pokrajine, odnosno nadležnog organa 
		jedinice lokalne samouprave i javnog 
		vodoprivrednog preduzeća može se izjaviti žalba ministru u roku od 15 
		dana od dana dostavljanja rešenja.
		
		Rešenje 
		iz stava 2. ovog člana doneto od strane Ministarstva je konačno u 
		upravnom postupku i protiv tog rešenja može se pokrenuti upravni spor.
	
		*Službeni glasnik RS, broj 101/2016
				
		Upotrebna dozvola
				Član 
		127.
		Vodna dozvola nije uslov za izdavanje upotrebne 
		dozvole.
	Vodnu dozvolu, u skladu sa odredbama ovog zakona, 
	pribavlja investitor kada je u vodnim uslovima naznačena obaveza njenog 
	pribavljanja.
	Izdavanje vodne dozvole se obavlja van postupka 
	objedinjene procedure.
	
		*Službeni glasnik RS, broj 101/2016
				Brisan je 
				pododeljak 1.4. Vodni nalog (vidi član 71. Zakona - 101/2016-9)
				Član 
		128.
				Brisan je 
				(vidi član 71. Zakona - 101/2016-9)
				2. 
		Vodna dokumentacija
				Vrste 
		vodne dokumentacije
				Član 
		129.
		
		Vodna 
		dokumentacija jeste:
		
		1) vodna 
		knjiga;
		
		2) vodni 
		registar.
	
		*Službeni glasnik RS, broj 101/2016
				Vodna 
		knjiga
				Član 
		130.
		
		Vodna 
		knjiga je registar o izdatim vodnim aktima.
		
		
		Organ koji izdaje vodna akta dužan je da sva izdata vodna akta vodi u 
		vodnoj knjizi.
		
		Vodna 
		knjiga naročito sadrži: upisnik vodnih saglasnosti; upisnik vodnih 
		dozvola ; upisnik vodnih uslova;
		upisnik 
		zaključaka o odbacivanju zahteva stranke; upisnik akata o nenadležnosti 
		organa za postupanje po zahtevu stranke; zbirku isprava i tehničku 
		dokumentaciju.
	Svrha obrade podataka o ličnosti u upisnicima iz 
	stava 3. ovog člana je praćenje i evidentiranje izdatih vodnih akata.
	U upisnike iz stava 3. ovog člana unose se sledeći 
	podaci o ličnosti: podaci o identitetu podnosioca zahteva (ime i prezime i 
	jedinstveni matični broj građana).
		
		Vodna 
		knjiga vodi se u pisanoj i elektronskoj formi.
		
		Nadležni organ autonomne pokrajine, nadležni organ jedinice lokalne 
		samouprave i javno vodoprivredno preduzeće dužni su da Ministarstvu 
		dostavljaju podatke iz vodne knjige.
		
		
		Ministarstvo je dužno da podatke iz vodne knjige dostavlja ministarstvu 
		nadležnom za poslove koji se odnose na tehničke propise, u skladu sa 
		posebnim zakonom.
		
		Ministar 
		bliže propisuje sadržinu, način vođenja i obrazac vodne knjige iz stava 3. 
		ovog člana.
	
		*Službeni glasnik RS, broj 101/2016
				Vodni registar
	*Službeni glasnik RS, broj 101/2016
				Član 
		131.
		
		Radi 
		obezbeđenja podataka potrebnih za upravljanje vodama, odnosno korišćenje 
		voda, zaštitu voda i zaštitu od štetnog dejstva voda, vode se vodni 
		registri.
		
		Vodni 
		registri su:
		
		1) 
		registar vodnog dobra;
		
		2) 
		registar vodnih objekata;
		
		3) 
		registar korišćenja voda;
		
		4) 
		registar zagađivača.
		
		Vodni 
		registri iz stava 2. ovog člana su sastavni deo vodnog informacionog 
		sistema.
	
		*Službeni glasnik RS, broj 101/2016
						Sadržina i način vođenja vodnog
				registra
			*Službeni glasnik RS, broj 101/2016
				Član 
		132.
		
		Registar 
		vodnog dobra sadrži naročito: obrasce 
		registra, zbirku isprava i tehničku i 
		ostalu dokumentaciju o površinskim i podzemnim vodama, vodnom zemljištu i 
		rečnim nanosima sa vodnog zemljišta.
		
		Registar 
		vodnih objekata sadrži naročito: obrasce 
		registra, zbirku isprava i tehničku 
		dokumentaciju o vodnom objektu.
		
		Registar 
		korišćenja voda sadrži naročito: obrasce 
		registra, zbirku isprava i tehničku i 
		ostalu dokumentaciju o izvorištima i korisnicima voda, količini i 
		kvalitetu zahvaćene vode za pojedine namene.
		
		Registar 
		zagađivača voda naročito sadrži: obrasce 
		registra, zbirku isprava i tehničku i 
		ostalu dokumentaciju o izvorima zagađivanja voda, količini i vrsti 
		emisije i prijemnicima (recipijentima).
		
		Vodne 
		registre iz st. 1. do 4. ovog člana vodi javno vodoprivredno preduzeće.
		
		Javno 
		vodoprivredno preduzeće dužno je da dostavlja Ministarstvu registre
		.
		
		
		Ministarstvo je dužno da podatke iz vodnog 
		registra dostavlja 
		ministarstvu nadležnom za poslove koji se odnose na tehničke propise, u 
		skladu sa posebnim zakonom.
		
		Vodni 
		registar vodi se u pisanoj i elektronskoj formi.
		
		Ministar 
		bliže propisuje sadržinu i način vođenja vodnih 
		registara iz st. 1. do 4. 
		ovog člana.
	
		U vodne registre unose se sledeći podaci o ličnosti, i to: podaci o 
		identitetu zakonskog zastupnika pravnog lica i podaci o identitetu 
		kontakt lica u pravnom licu (ime i prezime, funkcija koju lice obavlja, a 
		za kontakt lice i broj fiksnog telefona i adresa elektronske pošte), 
		podaci o identitetu preduzetnika (ime i prezime i jedinstveni matični 
		broj građana), odnosno podaci o identitetu kontakt lica preduzetnika 
		(ime i prezime, broj fiksnog telefona i adresa elektronske pošte), a za 
		fizičko lice podaci o identitetu (ime i prezime, jedinstveni matični 
		broj građana, adresa, broj fiksnog telefona i adresa elektronske pošte).
		
		Pravno 
		lice koje je sopstvenim sredstvima izgradilo vodne objekte dužno je da, 
		na zahtev Ministarstva i javnog vodoprivrednog preduzeća, dostavi 
		podatke za vodne registre iz st. 1. do 4. ovog člana.
	
		*Službeni glasnik RS, broj 101/2016
				VI. 
		ZABRANE, OGRANIČENJE PRAVA I OBAVEZE VLASNIКA I КORISNIКA VODNOG ZEMLJIŠTA 
		I VODNIH OBJEКATA
				1. 
		Zabrane i ograničenja
				Član 
		133.
		
		Radi 
		očuvanja i održavanja vodnih tela površinskih i podzemnih voda i zaštitnih 
		i drugih vodnih objekata, sprečavanja pogoršanja vodnog režima, obezbeđenja 
		prolaza velikih voda i sprovođenja odbrane od poplava, kao i zaštite 
		životne sredine, zabranjeno je:
		
		1. na 
		nasipima i drugim vodnim objektima kopati i odlagati materijal, napasati 
		krupnu stoku, vući posečeno drveće, prelaziti i voziti motorno vozilo, 
		osim na mestima na kojima je to dozvoljeno i obavljati druge radnje kojima 
		se može ugroziti stabilnost tih objekata;
		
		2. na 
		vodnom zemljištu:
		
		1) 
		graditi objekte kojima se smanjuje propusna moć korita,
		
		2) 
		odlagati čvrsti otpad i opasan i štetan materijal,
		
		3) 
		skladištiti drvo i drugi čvrst materijal na način kojim se remete uslovi 
		prolaska velikih voda,
		
		4) vađenje rečnog nanosa suprotno izdatoj vodnoj saglasnosti ili bez 
		vodne saglasnosti;
		
		5) prati 
		vozila i druge mašine,
		6) vršiti druge radnje, osim u slučaju:
	(1) sprovođenja mera očuvanja, unapređenja i 
	prezentacije prirodnih vrednosti,
	(2) preduzimanja radnji radi zaštite ljudi, životinja 
	i imovine;
		
		3. u 
		poplavnom području graditi objekte na način kojim se ometa proticanje 
		vode i leda ili suprotno propisima za gradnju u poplavnom području;
		
		4. saditi drveće na odbrambenom nasipu, u inundacijskom pojasu širine 
		najmanje 10 m od nebranjene nožice nasipa prema vodotoku, a u branjenoj 
		zoni suprotno izdatoj vodnoj saglasnosti;
		
		5. 
		kopati bunare, rovove i kanale pored nasipa u pojasu širine najmanje 10 m 
		od nebranjene nožice nasipa prema vodotoku, odnosno do 50 m prema 
		branjenom području, osim ako je njihova funkcija zaštita od štetnog 
		dejstva voda ili je tehničkom dokumentacijom, urađenom u skladu sa ovim 
		zakonom, dokazano da nije ugrožena stabilnost nasipa;
		
		6. 
		menjati ili presecati tokove podzemnih voda, odnosno iskorišćavati te 
		vode u obimu kojim se ugrožava snabdevanje pitkom ili tehnološkom vodom, 
		ugrožavaju mineralna i termalna izvorišta, stabilnost tla i objekata;
		
		7. 
		menjati pravac i jačinu toka površinske vode koja prirodno protiče ili 
		otiče sa vodnog zemljišta koje je u privatnoj svojini;
		
		8. 
		graditi objekte, saditi drveće, orati i kopati zemlju i obavljati druge 
		radnje kojima se remeti funkcija ili ugrožava stabilnost melioracionih 
		kanala za odvodnjavanje i u obostranom pojasu širine od najmanje 5 m od tih 
		kanala preduzimati radnje kojima se ometa redovno održavanje ovih kanala;
		
		9. 
		odlagati čvrsti otpad i druge materijale u vodotoke, akumulacije, 
		retenzije, melioracione i druge kanale, upuštati zagađene vode ili druge 
		materije i vršiti radnje, kojima se može oštetiti korito i obala 
		vodotoka, uticati na promenu njegove trase, nivoe vode, količinu i 
		kvalitet vode, ugroziti stabilnost zaštitnih i drugih vodnih objekata 
		ili otežati održavanje vodnog sistema;
		
		10. 
		vršiti, bez odgovarajućih vodnih akata, intervencije u koritu (osiguranje 
		obala, pregrađivanje korita, proširenje i produbljenje korita i drugo);
		
		11. 
		izvoditi radove koji bi mogli ugroziti stabilnost brane ili njenu namenu, 
		kao i menjati prirodne uslove u okolini akumulacionih i retenzionih 
		basena na način kojim bi se prouzrokovalo klizanja terena, pojave erozije 
		ili nastajanje vododerina i bujica;
		
		12. 
		izvoditi druge radove koji bi mogli da ugroze stabilnost i otežaju 
		održavanje regulacionih, zaštitnih i drugih vodnih objekata.
		
		Zabrana 
		vršenja radnji iz stava 1. ovog člana može se proširiti i izvan granica 
		vodnog zemljišta, ako bi se tim radnjama ugrozio vodni režim ili vodni 
		objekti.
	
		*Službeni glasnik RS, broj 101/2016
				2. 
		Obaveze
				Radnje 
		trpljenja
				Član 
		134.
		
		Vlasnik, 
		odnosno korisnik vodnog zemljišta dužan je da:
		
		1) 
		dopusti prolaz preko zemljišta licima koja su ovlašćena da premeravaju, 
		snimaju, projektuju i obeležavaju zemljište ili vode za potrebe izgradnje 
		sanaciji ili rekonstrukcije vodnih objekata, licima koja vrše inspekcijski 
		nadzor, kao i licima koja izvode radove na izgradnji, rekonstrukciji i 
		održavanju tih objekata;
		
		2) 
		dopusti korišćenje korita za veliku vodu i obale reke u širini od 5 m 
		licima koja su ovlašćena da vrše pregled stanja i održavanje rečnih korita 
		i obala;
		
		3) 
		omogući korišćenje odgovarajućeg materijala sa svog zemljišta, kao i 
		prolaz lica i mehanizacije, radi sprovođenja odbrane od poplava;
		
		4) 
		dopusti slobodno oticanje vode koja dolazi sa uzvodnih zemljišta, bez 
		promene pravca i brzine vode;
		
		5) 
		gazduje šumama na inundacionom području tako da se ne prave smetnje 
		prirodnom oticanju vode i leda;
		
		6) dopusti na svom zemljištu vađenje, privremeno deponovanje i 
		transportovanje rečnog nanosa i mulja iz vodotoka i inundacionih područja 
		radi obezbeđenja propusne sposobnosti, regulacionih i zaštitnih objekata, 
		kao i vodnih objekata osnovne i detaljne kanalske mreže za odvodnjavanje, 
		koje vrši javno vodoprivredno preduzeće, odnosno nadležni organ jedinice 
		lokalne samouprave;
		
		7) 
		dozvoli postavljanje i rad mernih instrumenata, neophodnih za istraživanja, 
		iskopavanja ili bušenja, eksperimentalna pumpanja, uzimanje uzoraka i druge 
		poslove vezane za istraživanja voda za potrebe snabdevanja vodom ili 
		drugih istraživačkih delatnosti, pod uslovima i na način propisan ovim 
		ili drugim zakonom, kao i za potrebe monitoringa voda.
		
		Vlasnik, 
		odnosno korisnik nepokretnosti koja se nalazi u zoni sanitarne zaštite 
		dužan je da način korišćenja nepokretnosti prilagodi uslovima utvrđenim 
		za korišćenje i održavanje zona sanitarne zaštite.
		
		Vlasnik, 
		odnosno korisnik zemljišta ima pravo na naknadu stvarne štete u 
		slučajevima iz stava 1. tač. 1), 2), 3), 6) 
		i 7) ovog člana, kao i za 
		korišćenje materijala iz stava 1. tačka 3) ovog člana.
		
		
		Međusobna prava i obaveze koje nastanu u vezi sa izvođenjem radova iz 
		stava 1. tač. 1), 2), 3), 6) i 7) ovog člana sporazumno uređuju vlasnik, 
		odnosno korisnik zemljišta i investitor.
	
		
		*Službeni glasnik RS, broj 101/2016
						Preduzimanje radnji
				Član 
		135.
		
		Vlasnik, 
		odnosno korisnik vodnog zemljišta ili vodnog objekta na obali dužan je da 
		na delu na kome je vlasnik, odnosno korisnik:
		
		1) 
		učestvuje, po uputstvu javnog vodoprivrednog preduzeća, u izvođenju manjih 
		radova na održavanju korita za veliku vodu, osim korita za malu vodu, 
		radi sprečavanja erozije, odronjavanja obala ili smanjenja propusne moći 
		korita za vodu;
		
		2) 
		ukloni sam ili učestvuje, po uputstvu javnog vodoprivrednog preduzeća, u 
		uklanjanju iz korita vodotoka ili sa svog zemljišta predmeta koji mogu 
		narušiti vodni režim;
		
		3) 
		ukloni drvo iz korita bujičnog toka.
		
		Vlasnik, 
		odnosno korisnik vodnog zemljišta ima pravo naknade vrednosti korišćenog 
		materijala za radove iz stava 1. ovog člana.
		
		Ako 
		vlasnik, odnosno korisnik ne izvrši sam ili ne učestvuje u izvođenju 
		radova iz stava 1. ovog člana, radove će izvesti javno vodoprivredno 
		preduzeće, na teret vlasnika, odnosno korisnika zemljišta.
		
		Ako je 
		vlasnik, odnosno korisnik nepoznat, ili ako je do potrebe izvršenja 
		radova došlo usled više sile, radove će izvršiti javno vodoprivredno 
		preduzeće.
						Obaveze lica koja koriste objekte čijom izgradnjom se povišava nivo vode
				Član 
		136.
		
		Vlasnik, 
		odnosno korisnik objekata na vodnom zemljištu čijom izgradnjom se trajno 
		povišava nivo vode prirodnog vodotoka i povećavaju troškovi zaštite od 
		štetnog dejstva voda, dužan je da:
		
		1) 
		izgradi dodatni sistem zaštite ili nadoknadi povećane troškove pravnom 
		licu koje preduzima dodatne mere zaštite od štetnog dejstva voda;
		
		2) 
		učestvuje u održavanju zaštitnih vodnih objekata;
		
		3) 
		učestvuje u sprovođenju odbrane od poplava.
						Utvrđivanje prava službenosti
				Član 
		137.
		
		Vlasnik, 
		odnosno korisnik zemljišta dužan je da dozvoli da preko njegovog zemljišta 
		drugi vlasnik, odnosno korisnik izvodi radove odvođenja, odnosno dovođenja 
		vode do svog zemljišta, ako za to ne postoji celishodnije tehničko ili 
		ekonomsko rešenje.
		
		Ako 
		vlasnici, odnosno korisnici zemljišta ne postignu sporazum o utvrđivanju 
		prava službenosti i o visini odgovarajuće naknade, odluku donosi sud.
						Priključenje na javni vodovod u seoskom naselju
				Član 
		138.
		
		Pravno i 
		fizičko lice koje nije učestvovalo u izgradnji seoskog vodovoda može se 
		priključiti na seoski vodovod ako:
		
		1) 
		vodovod, s obzirom na količinu vode, može da zadovolji potrebe svih 
		korisnika;
		
		2) se 
		njegovo snabdevanje vodom ne može na ekonomičan i tehnički racionalan 
		način rešiti drugačije.
		
		Licu iz 
		stava 1. ovog člana odobrenje za priključak izdaje nadležni organ jedinice 
		lokalne samouprave.
		
		Lice iz 
		stava 1. ovog člana koje se priključilo na seoski vodovod dužno je da:
		
		1) 
		nadoknadi srazmerni deo troškova izgradnje;
		
		2) od 
		časa priključenja snosi pripadajući deo troškova održavanja i iskorišćavanja 
		vodovoda;
		
		3) snosi 
		sve troškove priključka.
						Otklanjanje štete
				Član 
		139.
		
		Ako su na vodnom objektu u javnoj svojini pričinjene štete radnjama 
		pravnog ili fizičkog lica, troškovi otklanjanja pričinjene štete na vodnom 
		objektu padaju na teret tog lica.
	
		Pravno 
		ili fizičko lice, koje pogorša vodni režim, odnosno stanje erozije na 
		erozionom području, dužno je da, u roku koji odredi inspektor nadležan 
		za poslove vodoprivrede, izvrši radnje radi uspostavljanja stanja koje je 
		postojalo pre nego što je šteta nastala.
		
		Ako lice 
		iz st. 1. i 2. ovog člana ne izvrši radnje u određenom roku, te radnje će 
		izvršiti javno vodoprivredno preduzeće, odnosno nadležni organ jedinice 
		lokalne samouprave u slučaju erozionog područja, o trošku lica koje je 
		izazvalo štetu.
	
		*Službeni glasnik RS, broj 101/2016
				VII. 
		DRUGI SUBJEКTI UPRAVLJANJA VODAMA
				1. 
		Savet za vode
						Osnivanje i delokrug rada
				Član 
		140.
		
		Radi 
		razmatranja stručnih pitanja, davanja stručnih mišljenja i učešća u 
		realizaciji projektnih zadataka u oblasti upravljanja vodama, ministar, u 
		skladu sa propisima kojima se uređuje državna uprava, rešenjem osniva 
		posebnu radnu grupu – Savet za vode (u daljem tekstu: Savet).
						Poslovi Saveta
				Član 
		141.
		
		Savet 
		obavlja sledeće poslove:
		
		1) 
		razmatra i daje mišljenja na predloge zakona i drugih propisa kojima se 
		uređuju pitanja upravljanja vodama;
		
		2) 
		razmatra i daje mišljenja na predlog Strategije i plana upravljanja vodama;
		
		3) daje 
		predloge za unapređenje stanja u oblasti voda.
				2. 
		Nacionalna konferencija za vode
		
				Osnivanje i sastav
				Član 
		142.
		
		Radi 
		obezbeđenja uticaja javnosti u upravljanju vodama, Vlada osniva Nacionalnu 
		konferenciju za vode (u daljem tekstu: Nacionalna konferencija).
		
		
		Nacionalna konferencija ima 14 članova, koje imenuje Vlada, na predlog 
		Ministarstva, na period od četiri godine.
		
		
		Nacionalnu konferenciju čine predstavnici jedinica lokalne samouprave sa 
		svakog vodnog područja, predstavnici korisnika voda i udruženja građana.
		
		
		Nacionalna konferencija donosi poslovnik o svom radu.
		
		Rad 
		Nacionalne konferencije je javan.
		
		Sredstva 
		za rad Nacionalne konferencije obezbeđuju se u budžetu Republike Srbije.
						Delokrug rada
				Član 
		143.
		
		
		Nacionalna konferencija obavlja sledeće poslove:
		
		1) prati 
		realizaciju Strategije i plana upravljanja vodama;
		
		2) 
		učestvuje u javnoj raspravi u fazi pripreme plana upravljanja vodama;
		
		3) prati 
		realizaciju plana upravljanja vodama na vodnom području;
		
		4) daje 
		predloge za poboljšanje učešća javnosti u procesu planiranja, donošenja 
		odluka i kontrole njihovog sprovođenja;
		
		5) daje 
		predloge za edukaciju javnosti o značaju vode, o potrebi racionalizacije 
		potrošnje vode i zaštite vode i ulozi vodnih objekata u obezbeđenju 
		usluga.
		
		
		Nacionalna konferencija podnosi izveštaj o svom radu Vladi, jednom 
		godišnje.
		
		
		Administrativno tehničke poslove za potrebe Nacionalne konferencije 
		obavlja Ministarstvo.
				3. 
		Udruženje korisnika voda
				Član 
		144.
		
		Radi 
		obezbeđenja uslova za razne vidove korišćenja voda (navodnjavanje, ribnjaci i 
		drugo) ili zaštite od štetnog dejstva voda, zainteresovana lica na delu 
		vodnog područja, odnosno na melioracionom području ili njegovom delu, 
		mogu osnovati udruženje korisnika voda, u skladu sa posebnim zakonom.
				4. 
		Naučnoistraživačka organizacija
				Član 
		145.
		
		
		Studijsko istraživačke poslove od posebnog značaja za upravljanje vodama 
		vrši naučnoistraživačka organizacija koja je ovlašćena od strane 
		Ministarstva za obavljanje tih poslova.
		
		Ministar 
		rešenjem ovlašćuje pravno lice iz stava 1. ovog člana, ako ima:
		
		1) akt 
		ministarstva nadležnog za poslove naučnoistraživačke delatnosti o 
		ispunjavanju uslova za obavljanje naučnoistraživačke delatnosti od opšteg 
		interesa u oblasti vodoprivrede;
		
		2) 
		reference za obavljanje poslova iz stava 1. ovog člana.
		
		Rešenje 
		ministra iz stava 1. ovog člana je konačno u upravnom postupku i protiv 
		njega može se pokrenuti upravni spor.
		
		Spisak 
		ovlašćenih pravnih lica iz stava 2. ovog člana objavljuje se na veb-sajtu 
		Ministarstva.
				5. 
		Javno preduzeće za regionalne i višenamenske hidrosisteme
				Član 
		146.
		
		
		Regionalni i višenamenski hidrosistemi su složeni hidrosistemi koji 
		služe za obezbeđenje potreba u oblasti voda (snabdevanje vodom, 
		navodnjavanje, zaštita voda, zaštita od štetnog dejstva voda), na 
		teritoriji dve ili više jedinica lokalne samouprave.
		
		
		Upravljanje i održavanje hidrosistema iz stava 1. ovog člana vrši javno 
		preduzeće osnovano od jedinica lokalne samouprave za koje se obezbeđuju 
		potrebe u oblasti voda.
				VIII. 
		INFORMISANJE I VODNI INFORMACIONI SISTEM
						Informisanje
				Član 
		147.
		
		
		Ministarstvo i javno vodoprivredno preduzeće, obezbeđuju javnost rada 
		davanjem informacija sredstvima javnog informisanja, odnosno izdavanjem 
		službenih informacija.
				Vodni 
		informacioni sistem
				Član 
		148.
		
		Radi 
		klasifikovanja voda, praćenja i unapređenja vodnog režima, planiranja 
		razvoja vodnih sistema i upravljanja vodama u Republici Srbiji uspostavlja 
		se vodni informacioni sistem.
		
		Vodni 
		informacioni sistem obezbeđuje formiranje, održavanje, prezentaciju i 
		distribuciju podataka o: stanju kvaliteta voda, klasama vodnih tela 
		površinskih i podzemnih voda, vodnoj dokumentaciji, zakonodavnim, 
		organizacionim, strateškim i planskim merama u oblasti upravljanja vodama, 
		naučno-tehničke i druge informacije od značaja za upravljanje vodama i 
		razmenu informacija sa drugim informacionim sistemima na nacionalnom i 
		međunarodnom nivou.
		
		Ministar 
		bliže propisuje sadržinu i način vođenja informacionog sistema iz stava 
		1. ovog člana, metodologiju, strukturu, kategorije i nivoe sakupljanja 
		podataka, kao i sadržinu podataka o kojima se obaveštava javnost.
						Uspostavljanje i vođenje vodnog informacionog sistema
				Član 
		149.
		
		Vodni 
		informacioni sistem uspostavlja i vodi Ministarstvo.
		
		Vodne 
		informacione sisteme uspostavljaju i vode i javna vodoprivredna 
		preduzeća, kao deo vodnog informacionog sistema iz stava 1. ovog člana.
				IX. 
		FINANSIRANJE UPRAVLJANJA VODAMA
				1. 
		Predmet finansiranja
				Član 
		150.
		Poslovi od opšteg interesa koji se finansiraju 
		u skladu sa ovim zakonom, jesu:
	1) Poslovi uređenja vodotoka i zaštite od štetnog 
	dejstva voda, i to:
	(1) izgradnja, rekonstrukcija, sanacija, održavanje 
	i upravljanje regulacionim i zaštitnim vodnim objektima u javnoj svojini i 
	održavanje vodotoka;
	(2) izgradnja, rekonstrukcija, sanacija, održavanje 
	i upravljanje vodnim objektima za odvodnjavanje u javnoj svojini; 
	(3) izgradnja, rekonstrukcija, sanacija, održavanje 
	i upravljanje vodnim objektima za zaštitu od erozija i bujica u javnoj svojini 
	i izvođenje radova i mera za zaštitu od erozije i bujica, u skladu sa članom 
	62. ovog zakona;
	(4) sprovođenje odbrane od poplave,
	2) Poslovi uređenja i korišćenja voda, i to:
	(1) izrada bilansa voda, kontrola stanja zaliha 
	vodnih resursa i mere za obezbeđenje njihovog racionalnog korišćenja i zaštite;
	(2) izrada bilansa podzemnih voda za pojedinačni 
	resurs, uključujući i raspoloživi resurs, način i dinamika obnavljanja resursa 
	i mere za obezbeđenje racionalnog korišćenja i zaštitu resursa;
	(3) ispitivanje kvaliteta vode na izvorištu i 
	istražni radovi na izvorištu;
	(4) zaštita izvorišta za snabdevanje vodom;
	(5) izgradnja i rekonstrukcija vodnih objekata iz 
	člana 18. stav 1. tačka 1) ovog zakona, u javnoj svojini;
	(6) održavanje i upravljanje vodnim objektima za 
	navodnjavanje u javnoj svojini,
	3) Poslovi zaštite voda od zagađivanja, i to:
	(1) izrada programa i sistematsko praćenje 
	kvaliteta voda - monitoring;
	(2) praćenje havarijskih zagađenja, organizacija i 
	kontrola njihovog sprovođenja;
	(3) sprovođenje dugoročnih i kratkoročnih mera za 
	sprečavanje, ublažavanje i kontrolu zagađivanja voda;
	(4) uređenje vodnog režima zaštićenih oblasti iz 
	člana 110. ovog zakona i drugih područja koja na njih imaju uticaja;
	(5) izgradnja i rekonstrukcija vodnih objekata za 
	sakupljanje, odvođenje i prečišćavanje otpadnih voda i zaštitu voda (glavni 
	kolektori, postrojenja za prečišćavanje otpadnih voda, postrojenja za preradu 
	otpadnih muljeva i ispustu iz postrojenja u prijemnik) u javnoj svojini,
	4) Poslovi koji se odnose na sisteme za 
	odvodnjavanje i navodnjavanje, i to: održavanje i upravljanje vodnim objektima i 
	sistemima za odvodnjavanje i navodnjavanje u javnoj svojini,
	5) Poslovi koji se odnose na regionalne i 
	višenamenske hidrosisteme, i to: izgradnja, rekonstrukcija, sanacija, 
	održavanje i upravljanje regionalnim i višenamenskim hidrosistemima u javnoj 
	svojini,
	6) Ostali poslovi od opšteg interesa, i to:
	(1) izrada i sprovođenje planskih dokumenata, 
	programa i normativnih akata;
	(2) izrada studija i izvođenje istražnih radova za 
	potrebe integralnog upravljanja vodama, izrada tehničke dokumentacije iz 
	oblasti uređenja vodotoka i zaštite od štetnog dejstva voda, uređenja i 
	korišćenja voda i zaštite voda od zagađivanja;
	(3) poslovi međunarodne saradnje u oblasti voda;
	(4) uspostavljanje i vođenje vodne dokumentacije i 
	vodnog informacionog sistema;
	(5) vršenje poverenih poslova od strane javnih 
	vodoprivrednih preduzeća (priprema predloga vodnih jedinica i njihovih 
	granica, plana upravljanja vodama za vodna područja, posebnog plana upravljanja 
	vodama za pojedina pitanja upravljanja vodama, plana upravljanja rizicima od 
	poplava za vodna područja, operativnog plana za odbranu od poplava, izrada 
	karte ugroženosti i karte rizika od poplava, izrada mišljenja na operativne 
	planove za odbranu od poplava za vode II reda, identifikacija vodnih tela 
	površinskih i podzemnih voda koja se koriste ili mogu da se koriste za 
	ljudsku potrošnju u budućnosti, vođenje registara zaštićenih oblasti na vodnom 
	području, vršenje poslova investitora u ime Republike Srbije, odnosno 
	autonomne pokrajine, izdavanje vodnih akata, vršenje obračuna i zaduženja obveznika 
	plaćanja naknada za vode).
	
		*Službeni glasnik RS, broj 101/2016
	
		**Službeni glasnik RS, broj 95/2018
				2. 
		Izvori sredstava
				Član 
		151.
		
		Sredstva 
		za finansiranje poslova iz člana 150. ovog zakona obezbeđuju se iz:
		
		1) 
		budžeta Republike Srbije;
		
		2) 
		budžeta autonomne pokrajine;
		
		3) 
		naknada za vode;
		
		4) 
		koncesione naknade;
		
		5) 
		ostalih izvora.
		
		Sredstva 
		iz stava 1. tač. 3) i 4) ovog člana su javni prihod.
		
		Sredstva 
		iz stava 1. ovog člana mogu se koristiti samo za namene određene ovim 
		zakonom.
				2.1. 
		Кorišćenje sredstava budžeta
				Član 
		152.
		
		Poslovi 
		iz člana 150. stav 1. tač. 1), 2), 5) i 6) ovog zakona na teritoriji 
		Republike Srbije, osim teritorije autonomne pokrajine, finansiraju se iz 
		budžeta Republike Srbije.
		
		Poslovi 
		iz stava 1. ovog člana, osim poslova međunarodne saradnje, na teritoriji 
		autonomne pokrajine finansiraju se iz budžeta autonomne pokrajine.
				Čl. 
				153-177đ
	Prestali su da važe 
	(vidi član 278. Zakona - 95/2018-267)
				
		2.2.6. Slivna vodna naknada
						Brisani su nazivi članova 178. do 182. (vidi član 2. Zakona - 
		93/2012-27)
						
								Čl. 178. do 182.  
				
				Brisani su  
		(vidi 
		član 2. Zakona - 93/2012-27)
								2.3. 
		Кoncesiona naknada
				Član 
		183.
		
		Obaveza 
		plaćanja koncesione naknade, određivanje visine, rokova, uslova i načina 
		plaćanja te naknade, kao i usmeravanje sredstava ostvarenih od koncesione 
		naknade vrši se u skladu sa zakonom kojim se uređuje oblast koncesija.
				2.4. 
		Ostali izvori finansiranja
				Član 
		184.
		
		Ostali 
		izvori sredstava za finansiranje poslova iz člana 150. ovog zakona su:
		
		1) 
		sopstvena sredstva pravnih i fizičkih lica;
		
		2) 
		sredstva preventive koja se izdvajaju iz premije osiguranja;
		
		3) 
		namenski krediti;
		
		4) javni 
		zajmovi;
		
		5) 
		donacije i drugo.
				3. 
		Budžetski fondovi za vode
				3.1 
		Budžetski fond za vode Republike Srbije
				Osnivanje
				Član 
		185.
		
		Budžetski 
		fond za vode Republike Srbije (u daljem tekstu: Republički fond) osniva 
		se radi evidentiranja posebnih sredstava namenjenih finansiranju poslova od 
		opšteg interesa koji se finansiraju u skladu sa ovim zakonom na 
		teritoriji Republike Srbije, osim teritorije autonomne pokrajine.
		
		Namenska 
		primanja budžeta Republike Srbije i izvršeni izdaci radi ostvarivanja cilja 
		iz stava 1. ovog člana vodiće se odvojeno u okviru glavne knjige trezora 
		na povezanim evidencionim kontima.
		
		
		Republički fond se osniva na neodređeno vreme.
		
		
		Republičkim fondom upravlja Ministarstvo.
		
		Po 
		ukidanju Republičkog fonda, prava i obaveze tog fonda preuzima 
		Ministarstvo.
				Izvori 
		finansiranja
				Član 
		186.
		
		Sredstva 
		za finansiranje Republičkog fonda obezbeđuju se:
		
		1) iz 
		aproprijacija u budžetu Republike Srbije za tekuću godinu;
		
		2) od 
		naknada za vode iz člana 153. ovog zakona, osim naknade za zagađivanje 
		voda, ostvarenih na teritoriji Republike Srbije, osim teritorije 
		autonomne pokrajine;
	
		2a) brisana je (vidi član 8. Zakona - 95/2018-388)
		
		3) od 
		prihoda od upravljanja slobodnim novčanim sredstvima Republičkog fonda.
		

		Brisan je 
				raniji 
		stav 2. 
		(vidi član 3. Zakona - 93/2012-27)
				
		Кorišćenje sredstava Republičkog fonda
				Član 
		187.
		
		Sredstva 
		Republičkog fonda ostvarena iz izvora iz člana 186.
		ovog zakona 
		koriste se za finansiranje poslova od opšteg interesa iz člana 150. ovog 
		zakona, na teritoriji Republike Srbije, osim teritorije autonomne 
		pokrajine.
		
		
		Кorišćenje sredstava iz stava 1. ovog člana vrši se u skladu sa godišnjim 
		programom iz člana 42. ovog zakona.
		
		
		Ministarstvo bliže propisuje uslove za raspodelu i korišćenje sredstava 
		Republičkog fonda, kao i način raspodele tih sredstava.
		
		
		Neutrošena sredstva ostvarena po osnovu naknada za vode iz člana 186.
		
		tačka 2) ovog zakona u prethodnoj godini, prenose se za iste 
		namene u narednu godinu.
				
				*Službeni glasnik RS, broj 93/2012
				3.2. 
		Budžetski fond za vode autonomne pokrajine
				Osnivanje
				Član 
		188.
		
		Budžetski 
		fond za vode autonomne pokrajine (u daljem tekstu: Pokrajinski fond) 
		osniva se radi evidentiranja posebnih sredstava namenjenih finansiranju 
		poslova od opšteg interesa koji se finansiraju u skladu sa ovim zakonom 
		na teritoriji autonomne pokrajine.
		
		Namenska 
		primanja budžeta autonomne pokrajine i izvršeni izdaci radi ostvarivanja 
		cilja iz stava 1. ovog člana vodiće se odvojeno u okviru glavne knjige 
		trezora na povezanim evidencionim računima.
		
		
		Pokrajinski fond se osniva na neodređeno vreme.
		
		
		Pokrajinskim fondom upravlja nadležni organ autonomne pokrajine.
		
		Po 
		ukidanju Pokrajinskog fonda, prava i obaveze tog fonda preuzima nadležni 
		organ autonomne pokrajine.
				Izvori 
		finansiranja
				Član 
		189.
		
		Sredstva 
		za finansiranje Pokrajinskog fonda obezbeđuju se:
		
		1) iz 
		aproprijacija u budžetu autonomne pokrajine za tekuću godinu;
		
		2) od 
		naknada za vode iz člana 153. 
		tač. 1), 2), 4), 5) i 6) ovog zakona, 
		ostvarenih na teritoriji autonomne pokrajine;
	
		2a) brisana je (vidi član 9. Zakona - 95/2018-388)
		
		3) od 
		prihoda od upravljanja slobodnim novčanim sredstvima Pokrajinskog fonda.
		
		Brisan je 
				raniji 
		stav 2. 
		(vidi član 5. Zakona - 93/2012-27)
				
				*Službeni glasnik RS, broj 93/2012
	
				**Službeni glasnik RS, broj 101/2016
				
		Кorišćenje sredstava Pokrajinskog fonda
				Član 
		190.
		
		Sredstva 
		Pokrajinskog fonda ostvarena iz izvora iz člana 189.
		ovog 
		zakona koriste se za finansiranje poslova od opšteg interesa iz člana 
		150. ovog zakona na teritoriji autonomne pokrajine, u skladu sa godišnjim 
		programom.
		
		Nadležni 
		organ autonomne pokrajine bliže propisuje uslove za raspodelu i 
		korišćenje sredstava Pokrajinskog fonda, kao i način raspodele tih 
		sredstava.
		
		
		Neutrošena sredstva iz člana 189. tačka 2) ovog zakona u 
		prethodnoj godini prenose se za iste namene u narednu godinu.
				
				*Službeni glasnik RS, broj 93/2012
				4. 
		Obračunavanje i plaćanje naknade za vode
				Čl. 
				191-195.
	Prestali su da važe 
	(vidi član 278. Zakona - 95/2018-267)
				X. 
		NADZOR
						Inspekcijski nadzor
				Član 
		196.
		
		
		Inspekcijski nadzor nad sprovođenjem odredaba ovog zakona i propisa 
		donetih na osnovu ovog zakona vrši Ministarstvo preko inspektora 
		nadležnog za poslove vodoprivrede (u daljem tekstu: vodni inspektor).
		
		Vodni 
		inspektor vrši i inspekcijski nadzor nad primenom ovog zakona, drugih 
		propisa i opštih akata koji se odnose na izgradnju novih i rekonstrukciju 
		postojećih objekata i izvođenje drugih radova koji mogu uticati na 
		promene u vodnom režimu.
		
		
		Inspekcijski nadzor koji se odnosi na zdravstvenu ispravnost vode 
		za piće i na kvalitet vode za kupanje vrši ministarstvo nadležno 
		za poslove zdravlja preko sanitarnog inspektora. 
		
		
		Inspekcijski nadzor koji se odnosi na kvalitet otpadnih voda koje se 
		ispuštaju u recipijent vrši ministarstvo nadležno za poslove zaštite 
		životne sredine preko inspektora za zaštitu životne sredine.
		
		
		Autonomnoj pokrajini poverava se, kao povereni posao državne uprave, 
		vršenje inspekcijskog nadzora iz st. 1, 2, 3. i 4. ovog člana na 
		teritoriji autonomne pokrajine.
		
		Gradu 
		Beogradu poverava se, kao povereni posao državne uprave, vršenje 
		inspekcijskog nadzora iz st. 1, 2. i 4. ovog člana na teritoriji 
		grada Beograda.
	
		*Službeni glasnik RS, broj 101/2016
						Uslovi za obavljanje poslova vodnog inspektora
				Član 
		197.
		
		Poslove 
		vodnog inspektora može da vrši lice koje ima stečeno visoko obrazovanje 
		na studijama drugog stepena (diplomske akademske studije – master, 
		specijalističke akademske studije, specijalističke strukovne studije), 
		odnosno koje je steklo obrazovanje na osnovnim studijama od najmanje 
		četiri godine iz oblasti građevine hidrotehnički smer, iz oblasti 
		poljoprivrede vodoprivredni smer, iz oblasti šumarstva smer za zaštitu od 
		erozije i uređenje bujica, iz oblasti tehnologije i koje ima položen 
		državni stručni ispit i najmanje tri godine radnog iskustva.
						Službeno odelo i službena legitimacija
				Član 
		198.
		
		U 
		obavljanju poslova inspekcijskog nadzora vodni inspektor mora da ima 
		službenu legitimaciju, oznaku i odgovarajuću opremu.
		
		Vodni 
		inspektor obavlja poslove inspekcijskog nadzora u propisanom službenom 
		odelu.
		
		Ministar 
		propisuje izgled i sadržinu 
		oznake i vrstu opreme, kao i izgled službenog odela.
	
		U obrazac službene legitimacije vodnog inspektora čiji je izgled 
		propisan Pravilnikom o izgledu obrasca službene legitimacije inspektora 
		(„Službeni glasnik RS”, broj 81/15) unose se sledeći podaci o ličnosti: 
		podaci o identitetu vodnog inspektora (ime i prezime).
	
		*Službeni glasnik RS, broj 101/2016
				Prava 
		i dužnosti vodnog inspektora
				Član 
		199.
		
		U vršenju 
		inspekcijskog nadzora vodni inspektor ima pravo i dužnost da proverava:
		
		1) da li 
		se izgradnja objekata i izvođenje drugih radova koji mogu da prouzrokuju 
		kvalitativne ili kvantitativne promene u prirodnom ili veštački 
		uspostavljenom vodnom režimu vrši u skladu sa ovim zakonom;
		
		2) da li 
		su vodna akta, dokumentacija za odbranu od poplava, vodni katastri, 
		poslovne knjige i ostali dokumenti doneti, odnosno da li se vode u skladu 
		sa ovim i posebnim zakonom;
		
		3) 
		ispunjenost uslova iz vodnih akata, kao i kontrolu načina korišćenja 
		vodnih objekata u skladu sa izdatim vodnim saglasnostima, odnosno vodnim 
		dozvolama i potvrdama;
		
		4) 
		funkcionisanje uređaja na objektima koji su od značaja za sigurnost tih 
		objekata i za vodni režim;
		
		5) režim 
		i kvalitet vode u vodotocima, jezerima, akumulacijama i podzemnim 
		vodama;
		
		6) 
		primenu propisa o vodnom režimu u pogledu obezbeđenja minimalnog održivog 
		protoka nizvodno od zahvata vode.
		
		Pravno 
		lice, preduzetnik i fizičko lice dužno je da vodnom inspektoru omogući 
		vršenje nadzora, da mu bez odlaganja stavi na uvid i raspolaganje potrebnu 
		dokumentaciju i druge dokaze i izjasni se o činjenicama koje su od 
		značaja za vršenje nadzora.
				Prava 
		i dužnosti sanitarnog inspektora
				Član 
		200.
		U vršenju inspekcijskog nadzora sanitarni 
		inspektor ima pravo i dužnost da:
	1) kontroliše da li se vrši ispitivanje zdravstvene 
	ispravnosti vode za piće i kvaliteta vode za kupanje;
	2) kontroliše zdravstvenu ispravnost vode za piće 
	i kvalitet vode za kupanje;
	3) organizuje uzimanje uzoraka vode za piće i vode 
	za kupanje, kada postoji sumnja u zdravstvenu ispravnost vode za piće, odnosno 
	kvalitet vode za kupanje;
	4) kontroliše način korišćenja i način održavanja 
	zona sanitarne zaštite izvorišta, u cilju zaštite od namernog ili slučajnog 
	zagađenja vode na izvorištu;
	5) kontroliše da li jedinica lokalne samouprave 
	poseduje rešenje o određivanju zona sanitarne zaštite za izvorišta vode za 
	piće koja su formirana na teritoriji jedinice lokalne samouprave.
		
		Pravno 
		lice, preduzetnik i fizičko lice dužno je da sanitarnom inspektoru 
		omogući vršenje nadzora, da mu bez odlaganja stavi na uvid i raspolaganje 
		potrebnu dokumentaciju i druge dokaze i izjasni se o činjenicama koje su 
		od značaja za vršenje nadzora.
	
		*Službeni glasnik RS, broj 101/2016
				Prava 
		i dužnosti inspektora za zaštitu životne sredine
				Član 
		201.
		
		U vršenju 
		inspekcijskog nadzora inspektor za zaštitu životne sredine ima pravo i 
		dužnost da proverava:
		
		1) da li 
		ispuštene otpadne vode i otpadne vode koje se posle prečišćavanja 
		ispuštaju u recipijent ispunjavaju uslove u pogledu graničnih vrednosti 
		utvrđenih u skladu sa članom 93. stav 2. ovog zakona;
		
		2) da li 
		se radi zaštite kvaliteta voda recipijenta primenjuju zabrane iz člana 
		97. tač. 1), 1a), 1b), 2), 4) i 6) ovog zakona;
	
		2a) da li pravna lica, preduzetnici i fizička lica ispunjavaju svoje 
		obaveze iz člana 98. ovog zakona;
		
		3) da li 
		se obaveza ispitivanja otpadnih voda vrši u skladu sa članom 99. ovog 
		zakona.
		
		Pravno 
		lice, preduzetnik i fizičko lice dužno je da inspektoru za zaštitu 
		životne sredine omogući vršenje nadzora, da mu bez odlaganja stavi na uvid 
		i raspolaganje potrebnu dokumentaciju i druge dokaze i izjasni se o 
		činjenicama koje su od značaja za vršenje nadzora.
	
		*Službeni glasnik RS, broj 101/2016
				Mere 
		koje nalaže vodni inspektor
				Član 
		202.
		
		U vršenju 
		poslova iz člana 199. ovog zakona vodni inspektor je ovlašćen da:
		
		1) 
		zabrani, odnosno obustavi radove koji se izvode suprotno izdatoj vodnoj 
		saglasnosti, odnosno vodnoj dozvoli ili bez vodne saglasnosti, odnosno 
		vodne dozvole;
		
		2) 
		zabrani ili ograniči korišćenje voda, ispuštanje voda, 
		vađenje rečnih nanosa, odnosno 
		korišćenje objekata i postrojenja ako se 
		korišćenje voda, ispuštanje voda, vađenje rečnih nanosa, odnosno korišćenje 
		objekata i postrojenja vrši suprotno odredbama ovog zakona;
		
		3) 
		naloži uklanjanje drveća i žbunastog bilja koji rastu ili su zasađeni bez 
		vodne saglasnosti;
		
		4) 
		naloži otklanjanje uzroka zagađenja na vodnom objektu, vodnom zemljištu ili 
		vodnom telu i dovođenje u prvobitno stanje;
		
		5) 
		naloži privremeni prestanak rada i obavljanje delatnosti pravnim licima, 
		ako utvrdi da se korišćenje, odnosno ispuštanje voda ne vrši u skladu sa 
		izdatim vodnim aktima;
		
		6) 
		naloži sađenje drveća i žbunastog bilja u slučajevima utvrđenim ovim 
		zakonom;
		
		7) 
		privremeno oduzme predmete kojima je narušen vodni režim i o tome izda 
		potvrdu;
		
		8) 
		pregleda poslovne knjige obveznika plaćanja naknada iz ovog zakona, osim 
		naknade za zagađivanje voda, radi prikupljanja podataka potrebnih za 
		obračun naknada;
		
		9) 
		izrekne novčanu kaznu na licu mesta (mandatnu kaznu), kada je to 
		određeno ovim zakonom;
		
		10) 
		podnosi zahtev za pokretanje prekršajnog postupka, prijavu za privredni 
		prestup i krivičnu prijavu zbog povrede odredaba ovog zakona;
		
		11) 
		preduzima druge mere i radnje za koje je ovlašćen zakonom ili drugim 
		propisom.
		
		Mere iz 
		stava 1. tač. 1) do 6) ovog člana nalažu se rešenjem vodnog inspektora.
	
		*Službeni glasnik RS, broj 101/2016
				Mere 
		koje nalaže sanitarni inspektor
				Član 
		203.
		U vršenju poslova iz člana 200. ovog zakona 
		sanitarni inspektor je ovlašćen da: 
	1) zabrani isporuku vode za piće, odnosno 
	korišćenje vode za kupanje, ako ne postoji dokaz ili ne postoji dokaz u 
	propisanom obimu ovlašćene zdravstvene ustanove o izvršenim laboratorijskim 
	analizama na zdravstvenu ispravnost vode za piće, odnosno kvalitet vode za 
	kupanje;
	2) zabrani isporuku vode za piće ako je ovlašćena 
	zdravstvena ustanova, na osnovu izvršenih laboratorijskih analiza, utvrdila 
	da je voda za piće zdravstveno neispravna, a može da dozvoli isporuku vode 
	koja se upotrebljava za sanitarno-higijenske potrebe;
	3) zabrani korišćenje vode za kupanje, ako je 
	ovlašćena zdravstvena ustanova, na osnovu izvršenih laboratorijskih analiza, 
	utvrdila da kvalitet vode za kupanje ne zadovoljava;
	4) zabrani upotrebu vode za piće, ako je ovlašćena 
	zdravstvena ustanova, na osnovu izvršenih laboratorijskih analiza, utvrdila 
	da je voda za piće zdravstveno neispravna;
	5) zabrani korišćenje objekta, odnosno obavljanje 
	delatnosti u zoni sanitarne zaštite na način koji izaziva ili može da 
	izazove zagađivanje vode izvorišta, dok se ne otklone uočeni nedostaci; 
	6) obavesti nadležni organ o bespravno izgrađenim 
	objektima i o obavljanju nedozvoljenih delatnosti u zonama sanitarne zaštite 
	izvorišta;
	7) naredi pribavljanje rešenja o određivanju zona 
	sanitarne zaštite izvorišta za snabdevanje vodom za piće;
	8) podnese zahtev za pokretanje prekršajnog 
	postupka i prijavu za privredni prestup, u skladu sa ovim zakonom;
	9) preduzima druge mere i radnje za koje je 
	ovlašćen ovim zakonom i drugim propisom.
	Mere iz stava 1. tač. 1), 2), 3), 4), 5), 7) i 9) 
	ovog člana nalažu se rešenjem sanitarnog inspektora.
	
		*Službeni glasnik RS, broj 101/2016
				Mere 
		koje nalaže inspektor za zaštitu životne sredine
				Član 
		204.
		
		U vršenju 
		poslova iz člana 201. ovog zakona inspektor za zaštitu životne sredine 
		je ovlašćen da:
		
		1) 
		zabrani ispuštanje otpadnih voda u slučajevima prekoračenja graničnih 
		vrednosti emisije propisanih članom 93. stav 2. ovog zakona;
		
		2) 
		zabrani ispuštanje otpadnih voda u slučajevima predviđenim članom 97. 
		tač. 1), 2), 4) i 6) ovog zakona;
		
		3) naloži licu koje ispušta otpadne vode da postavi uređaje za merenje i 
		kontinuirano meri količine otpadnih voda, kao i da ispituje parametre 
		kvaliteta otpadnih voda i da izveštaj o izvršenim merenjima dostavi 
		javnom vodoprivrednom preduzeću, ministarstvu nadležnom za poslove 
		zaštite životne sredine i organu uprave nadležnog za sprovođenje državnog 
		monitoringa kvaliteta vode;
	
		3a) naloži privremeni prestanak rada i obavljanje delatnosti licima iz 
		člana 99. st. 1. i 2. ovog zakona;
		
		4) 
		naloži ispitivanje kvaliteta voda u slučajevima kada postoji sumnja da je 
		došlo do prekoračenja graničnih vrednosti emisije;
		
		5) 
		pregleda poslovne knjige i poslovne prostorije obveznika plaćanja naknade 
		za zagađivanje vode iz ovog zakona, radi prikupljanja podataka potrebnih za 
		obračun naknada;
		
		6) 
		podnese zahtev za pokretanje prekršajnog postupka i prijavu za privredni 
		prestup, u skladu sa ovim zakonom;
		
		7) 
		preduzima druge mere i radnje za koje je ovlašćen ovim zakonom ili 
		propisom donetim na osnovu njega.
		
		Mere iz 
		stava 1. tač. 1) do 4) ovog člana nalažu se rešenjem inspektora za zaštitu 
		životne sredine.
	
		*Službeni glasnik RS, broj 101/2016
						Nalaganje hitnih mera od strane vodnog inspektora
				Član 
		205.
		
		Vodni 
		inspektor može usmeno naložiti preduzimanje hitnih mera ako je to 
		potrebno radi sprečavanja neposredne opasnosti po život i zdravlje ljudi, 
		biljnog i životinjskog sveta i nastanak veće materijalne štete, a posebno 
		u slučajevima:
		
		1) 
		neposredne opasnosti od rušenja brana;
		
		2) 
		neposredne opasnosti od plavljenja.
		
		Na 
		osnovu usmenog naloga o preduzimanju hitnih mera iz stava 1. ovog člana 
		dostaviće se stranci rešenje, u roku od 24 časa od usmenog naloga.
		
		Protiv 
		rešenja iz stava 2. ovog člana može se izjaviti žalba ministru u roku od 
		osam dana od dana dostavljanja rešenja.
		
		Žalba ne 
		odlaže izvršenje rešenja.
						Nalaganje hitnih mera od strane inspektora za zaštitu životne sredine
				Član 
		206.
		
		
		Inspektor za zaštitu životne sredine može usmeno naložiti preduzimanje 
		hitnih mera ako je to potrebno radi sprečavanja neposredne opasnosti po 
		život i zdravlje ljudi, biljnog i životinjskog sveta i nastanak veće 
		materijalne štete, a posebno u slučajevima:
		
		1) 
		opasnosti od zagađivanja voda;
		
		2) ako 
		je već nastupilo zagađenje voda preko graničnih vrednosti emisije.
		
		Na 
		osnovu usmenog naloga o preduzimanju hitnih mera iz stava 1. ovog člana 
		dostaviće se stranci rešenje, u roku od 24 časa od usmenog naloga.
						Rešenje i žalba na rešenje
				Član 
		207.
		
		Ako 
		vodni inspektor, sanitarni inspektor i inspektor za zaštitu životne 
		sredine prilikom vršenja nadzora, utvrdi da propis nije primenjen ili da 
		je nepravilno primenjen, u roku koji ne može biti duži od 15 dana od dana 
		izvršenog nadzora doneće rešenje o otklanjanju utvrđene nepravilnosti i 
		odrediće rok za njeno otklanjanje.
		
		Na 
		rešenje inspektora iz stava 1. ovog člana može se izjaviti žalba 
		ministru, odnosno ministru nadležnom za poslove zdravlja i ministru 
		nadležnom za poslove zaštite životne sredine, u roku od 15 dana od dana 
		dostavljanja žalbe.
		
		O žalbi 
		ministar iz stava 2. ovog člana odlučuje u roku od 30 dana od dana 
		dostavljanja žalbe.
		
		Žalba ne 
		odlaže izvršenje rešenja.
		
		Rešenje 
		ministra iz stava 3. ovog člana je konačno u upravnom postupku i protiv 
		tog rešenja može se pokrenuti upravni spor.
						Uzimanje uzoraka vode
				Član 
		208.
		
		Po 
		potrebi, vodni inspektor, odnosno inspektor za zaštitu životne sredine 
		može organizovati uzimanje uzoraka vode i otpadnih voda, radi analize i 
		provere stepena zagađenosti voda, pri čemu troškove analize snosi pravno 
		lice, preduzetnik ili fizičko lice od koga potiče zagađenje, ako analize pokažu da je došlo 
		do odstupanja od propisanih standarda o efluentima, odnosno do odstupanja 
		u odnosu na klasifikaciju voda iz člana 111. ovog zakona.
		
		Po potrebi, sanitarni inspektor može organizovati uzimanje uzoraka vode 
		za piće i vode za kupanje, radi analize i provere zdravstvene ispravnosti 
		vode za piće, odnosno analize i provere kvaliteta vode za kupanje, pri 
		čemu troškove analize snosi pravno ili fizičko lice koje isporučuje 
		zdravstveno neispravnu vodu za piće, odnosno omogućava korišćenje vode za 
		kupanje nezadovoljavajućeg kvaliteta.
		
		U 
		protivnom, troškove analiza snosi Ministarstvo, ministarstvo nadležno za 
		poslove zaštite životne sredine, odnosno ministarstvo nadležno za 
		poslove zdravlja, a ako se uzimanje uzoraka 
		vode i otpadnih voda, odnosno vode za piće i vode za kupanje vrši u 
		okviru poverenih poslova iz člana 196. ovog zakona troškove snosi organ 
		koji vrši poverene poslove.
	
		*Službeni glasnik RS, broj 101/2016
				XI. 
		КAZNENE ODREDBE
				1. 
		Кrivična dela
						Neovlašćeno punjenje i korišćenje akumulacije
				Član 
		209.
		
		Кo bez 
		vodne dozvole vrši punjenje akumulacije ili koristi vode iz akumulacije i 
		time izazove opasnost po život ili zdravlje ljudi ili imovinu, kazniće se 
		za krivično delo zatvorom od šest meseci do pet godina.
						Oštećenja pri eksploataciji rečnih nanosa
				Član 
		210.
		
		Кo 
		eksploatacijom rečnog nanosa iz korita vodotoka ošteti korito, obale i 
		regulacione objekte, kazniće se za krivično delo zatvorom od šest meseci 
		do pet godina ili novčanom kaznom.
		
		Za 
		krivično delo iz stava 1. ovog člana učiniocu će se pored propisane 
		kazne oduzeti i predmet izvršenja krivičnog dela.
				2. 
		Privredni prestupi
				Član 
		211.
		
		Novčanom 
		kaznom od 500.000 do 3.000.000 dinara kazniće se za privredni prestup 
		pravno lice ako:
		
		1) ne 
		preduzme mere i radove za razbijanje leda radi zaštite od oštećenja vodnih 
		i drugih objekata u koritu i priobalju (član 59. stav 2);
		
		2) brisana je (vidi član 101. Zakona - 
		101/2016-9)
		
		3) vodu 
		određenu za piće koristi suprotno odredbi člana 72. stav 2. ovog zakona;
	3a) ne poseduje dokaz ili ne poseduje dokaz u 
	propisanom obimu o izvršenim laboratorijskim analizama na zdravstvenu 
	ispravnost vode za piće, odnosno kvalitet vode za kupanje (član 75);
	3b) isporuči vodu za piće, odnosno omogući 
	korišćenje vode za kupanje, za koje je ovlašćena zdravstvena ustanova na 
	osnovu izvršenih laboratorijskih analiza utvrdila da je voda za piće 
	zdravstveno neispravna, odnosno da kvalitet vode za kupanje ne zadovoljava 
	(član 75);
		
		4) upotrebljava vodu za piće za koju je ovlašćena zdravstvena ustanova na 
		osnovu izvršenih laboratorijskih analiza utvrdila da je voda zdravstveno 
		neispravna (član 75);
		
		5) brisana je 
		(vidi član 101. Zakona - 101/2016-9)
		6) koristi objekat, odnosno obavlja delatnost 
		na način koji izaziva ili može da izazove zagađivanje vode na izvorištu 
		(član 77. stav 2);
	7) ne pribavi rešenje o određivanju zona sanitarne 
	zaštite izvorišta za snabdevanje vodom (član 77. stav 7);
		
		8) 
		prilikom zahvata voda iz vodotoka, odnosno akumulacija, nizvodno od 
		zahvata ne obezbedi minimalni održivi protok (član 81);
		
		9) ne 
		preduzme neku od radnji iz člana 98. ovog zakona;
		
		10) ne 
		preduzme potrebne mere iz člana 99. ovog zakona;
		
		11) 
		izvodi radove na izgradnji novih ili rekonstrukciji ili uklanjanju 
		postojećih vodnih objekata, ili vrši druge radove i poslove bez vodne 
		saglasnosti ili protivno izdatoj vodnoj saglasnosti (član 119. stav 2);
	
		11a) vrši neku radnju bez važeće vodne dozvole ili suprotno izdatoj 
		vodnoj dozvoli (član 122)
		
		12) 
		pravo stečeno na osnovu vodne dozvole prenese bez saglasnosti organa 
		koji je izdao vodnu dozvolu (član 125. stav 1);
		
		13) na 
		vodnom zemljištu gradi objekte ili preduzme neku od radnji suprotno 
		zabranama iz člana 133. ovog zakona;
		
		14) 
		vodne objekte kojima upravlja ne prenese na nadležno javno vodoprivredno 
		preduzeće (član 219).
		
		Za 
		privredni prestup iz stava 1. ovog člana kazniće se i odgovorno lice u 
		pravnom licu novčanom kaznom od 100.000 do 200.000 dinara.
		
		Za 
		privredni prestup iz stava 1. tačka 13) ovog člana pravnom licu, pored 
		propisane kazne obavezno će se izreći i zaštitna mera oduzimanja predmeta 
		koji su upotrebljeni u izvršenju privrednog prestupa.
		
		
		Odgovornom licu iz stava 2. ovog člana može se za privredni prestup iz 
		stava 1. tač. 1), 4), 11) i 11a) ovog člana, pored propisane kazne, izreći i 
		zaštitna mera zabrane vršenja određenih dužnosti.
	
		
		*Službeni glasnik RS, broj 101/2016
				3. 
		Prekršaji
						Prekršaj pravnog lica
				Član 
		212.
		
		Novčanom 
		kaznom od 200.000 do 1.000.000 dinara kazniće se za prekršaj pravno lice 
		ako:
		
		1) brane sa akumulacionim i retenzionim bazenima ne održava i ne koristi 
		na način kojim se obezbeđuje prihvatanje poplavnih talasa (član 56. stav 
		1. ovog zakona);
		
		2) ne 
		dostavi podatke iz člana 56. stav 2. ovog zakona;
		
		3) 
		koristi eroziono područje suprotno zabranama i ne preduzima radnje iz 
		člana 62. stav 2. ovog zakona;
		
		4) ne 
		preduzme radove i mere iz člana 64. ovog zakona;
		
		5) ne 
		poštuje privremena ograničenja prava na posebno korišćenje voda u 
		slučajevima predviđenim u članu 69. ovog zakona;
		
		6) 
		koristi vodu suprotno odredbi člana 71. stav 4. ovog zakona;
		
		7) ne 
		zaštiti izvorište i druge objekte od namernog ili slučajnog zagađenja ili 
		drugih uticaja koji mogu nepovoljno delovati na izdašnost izvorišta i na 
		zdravstvenu ispravnost vode (član 73. stav 2);
		
		8) ne 
		vrši ispitivanje kvaliteta vode, registrovanje količina vode, ne postavi 
		uređaje i ne preduzima mere za obezbeđenje tehničke ispravnosti uređaja, 
		o merenjima količine i kvaliteta vode ne obavesti nadležne organe (član 
		74);
		
		9) ne 
		vrši merenje količine i ispitivanje kvaliteta vode i ne dostavlja podatke o 
		tome nadležnim organima (član 78. st. 2. i 7);
		
		10) kao 
		izvođač istražnih radova postupi suprotno odredbama člana 80. st. 1. i 
		2. ovog zakona;
		
		11) ne 
		opremi bunare i bušotine sa slobodnim isticanjem vode uređajima za 
		regulisanje isticanja vode i zaštitu voda od zagađivanja (član 80. stav 3);
		
		12) brisana 
		je (vidi član 102. Zakona - 101/2016-9)
		
		13) vrši 
		uzgoj ribe suprotno odredbi člana 87. ovog zakona;
		
		14) 
		akumulacije koristi suprotno odredbama člana 88. stav 2. ovog zakona;
		
		15) 
		postupi suprotno odredbi člana 90. stav 2. 
		tač. 2) i 3) ovog zakona;
		
		16) 
		preduzme neku od radnji iz člana 97. ovog zakona;
		
		17) ne 
		postavi uređaje za merenje, ne meri količine i ne ispituje kvalitet 
		otpadnih voda i ako izveštaj o tome ne dostavi nadležnom javnom 
		vodoprivrednom preduzeću (član 99. stav 1);
		
		18) ne 
		meri količine i ne ispituje kvalitet otpadnih voda pre i posle 
		prečišćavanja, ne obezbeđuje redovno funkcionisanje uređaja za 
		prečišćavanje otpadnih voda i ne vodi dnevnik njihovog rada (član 99. stav 
		2);
		
		19) ne 
		postavi uređaje za preuzimanje otpadnih mineralnih ulja, uljnih smeša, 
		otpadnih voda i drugih otpadnih materija sa plovnih objekata (član 102);
		
		20) ne 
		koristi naftovode i uređaje za prihvatanje, preradu i čuvanje mineralnih 
		ulja u skladu sa članom 103. ovog zakona;
		
		21) kao 
		vlasnik, odnosno korisnik dela obale primeti, a ne prijavi nadležnom 
		organu da je došlo do zagađivanja voda u vodotoku, jezeru ili akumulaciji 
		(član 104);
		
		22) ne 
		pribavi vodne uslove u skladu sa članom 115. ovog zakona;
	
		22a) vrši vađenje rečnih nanosa suprotno izdatoj vodnoj saglasnosti ili 
		bez vodne saglasnosti iz člana 119. ovog zakona;
		
		23) i 24) 
		brisane su (vidi član 102. Zakona - 101/2016-9)
		
		25) ne 
		dostavi podatke za katastar o vodnim objektima koje su izgradili za 
		sopstvene potrebe (član 132. stav 10);
		
		26) ne 
		dopusti korišćenje nekog od prava iz člana 134. ovog zakona;
		
		27) ne 
		izvrši neku od radnji iz člana 135. ovog zakona;
		
		28) ne 
		dozvoli korišćenje prava službenosti iz člana 137. ovog zakona;
		
		29) ne 
		izvrši otklanjanje štete u skladu sa članom 139. ovog zakona;
		
		30) 
		vodnom inspektoru, sanitarnom inspektoru i inspektoru za zaštitu životne 
		sredine ne omogući vršenje nadzora ili mu ne pruži potrebne podatke (član 
		199. stav 2, član 200. stav 2. i član 201. stav 2);
		
		31) ne 
		omogući vodnom inspektoru, inspektoru za zaštitu životne sredine pregled 
		poslovnih knjiga i poslovnih prostorija radi prikupljanja elemenata 
		potrebnih za obračun naknada (član 202. stav 1. tačka 8) i član 204. 
		stav 1. tačka 5);
		
		32) ne 
		postupi po rešenju vodnog inspektora, sanitarnog inspektora i inspektora 
		za zaštitu životne sredine (član 202. stav 2, član 203. stav 2. i član 
		204. stav 2).
		
		Za 
		prekršaj iz stava 1. ovog člana kazniće se i odgovorno lice u pravnom 
		licu novčanom kaznom od 25.000 do 50.000 dinara.
		
		Za 
		prekršaj iz stava 1. ovog člana, vodni inspektor može naplatiti novčanu 
		kaznu na licu mesta pravnom licu u iznosu od 20.000 dinara.
		
		Za 
		prekršaj iz stava 1. ovog člana, vodni inspektor može naplatiti novčanu 
		kaznu na licu mesta odgovornom licu u pravnom licu u iznosu od 5.000 
		dinara.
		
		
		Odgovorno lice u organu uprave nadležnom za 
		sprovođenje državnog monitoringa kvaliteta voda ili drugom pravnom licu kazniće se za prekršaj novčanom kaznom 
		od 25.000 do 50.000 dinara ako ne vrši sistematsko ispitivanje kvaliteta 
		voda u vodotocima, u skladu sa godišnjim programom ili ako ne izvrši neku 
		obavezu iz člana 109. ovog zakona.
		
		
		Odgovorno lice u organu nadležnom za vođenje evidencije o nepokretnostima 
		i pravima na njima, odnosno organu koji obavlja poslove utvrđivanja i 
		obračuna visine naknade za korišćenje građevinskog zemljišta u jedinici 
		lokalne samouprave kazniće se za prekršaj novčanom kaznom od 10.000 do 
		50.000 dinara ako ne dostavi podatke iz člana 193. ovog zakona.
	
		
		Za prekršaj iz stava 1. tačka 22a) ovog člana pored propisane kazne 
		pravnom licu će se obavezno izreći i zaštitna mera oduzimanja predmeta 
		koji su upotrebljeni ili su bili namenjeni za izvršenje prekršaja.
	
		
		*Službeni glasnik RS, broj 101/2016
	Prekršaj odgovornog lica
	*Službeni glasnik RS, broj 101/2016
	Član 212a
	Novčanom kaznom od 50.000 do 100.000 dinara ili 
	kaznom zatvora do 30 dana kazniće se za prekršaj odgovorno lice u organu, 
	posebnoj organizaciji, odnosno javnom vodoprivrednom preduzeću iz člana 118. 
	st. 5, 6. i 7. ovog zakona ako tokom sprovođenja postupka objedinjene 
	procedure ne postupi na način i u rokovima propisanim ovim zakonom (član 
	118. stav 8).
	Zahtev za pokretanje prekršajnog postupka iz stava 
	1. ovog člana podnosi organ nadležan za izdavanje vodnih uslova iz člana 118. 
	st. 1, 2. i 3. ovog zakona.
	
		
		*Službeni glasnik RS, broj 101/2016
						Prekršaj preduzetnika
				Član 
		213.
		
		Novčanom 
		kaznom od 100.000 do 500.000 dinara kazniće se preduzetnik ako učini 
		neku od radnji iz člana 211. stav 1. tač. 
		1), 3), 4), 6), 8), 9), 10), 11), 11a), 12) i 13) ovog zakona.
		
		Novčanom kaznom od 100.000 do 500.000 dinara kazniće se za prekršaj 
		preduzetnik ako učini neku od radnji iz člana 212. stav 1.
		tač. 1), 2), 3), 4), 5), 6), 7), 8), 9), 
		10), 11), 13), 14), 15), 16), 17), 18), 19), 20), 21), 22), 22a), 25), 
		26), 27), 28), 29), 30), 31) i 32) ovog zakona.
	
		Za prekršaj iz člana 212. stav 1. tačka 22a) pored propisane kazne 
		preduzetniku će se obavezno izreći i zaštitna mera oduzimanja predmeta 
		koji su upotrebljeni ili su bili namenjeni za izvršenje prekršaja.
		
		Za 
		prekršaje iz stava 2. ovog člana, vodni inspektor može naplatiti novčanu 
		kaznu na licu mesta preduzetniku u iznosu od 20.000 dinara.
	
		*Službeni glasnik RS, broj 101/2016
						Prekršaj fizičkog lica
				Član 
		214.
		
		Novačnom 
		kaznom od 20.000 do 50.000 dinara kazniće se za prekršaj fizičko lice 
		ako učini neku od radnji iz člana 211. stav 1. 
		tač. 1), 3), 4), 6), 8), 9), 11), 12) i 13) ovog 
		zakona.
		
		Novačnom 
		kaznom od 5.000 do 50.000 dinara kazniće se za prekršaj fizičko lice ako 
		učini radnje iz člana 212. stav 1. tač. 1), 
		2), 3), 4), 5), 6), 7), 8), 9), 13), 14), 16), 17), 18), 19), 21), 22), 
		22a), 25), 26), 27), 28), 29), 30), 31) i 32) ovog zakona.
	
		Za prekršaj iz člana 212. stav 1. tačka 22a) pored propisane kazne 
		fizičkom licu će se obavezno izreći i zaštitna mera oduzimanja predmeta 
		koji su upotrebljeni ili su bili namenjeni za izvršenje prekršaja.
		
		Za 
		prekršaje iz stava 2. ovog člana, vodni inspektor može naplatiti novčanu 
		kaznu na licu mesta u iznosu od 5.000 dinara.
	
		*Službeni glasnik RS, broj 101/2016
				Neispunjavanje obaveza od strane vodnog inspektora, sanitarnog inspektora 
		i inspektora za zaštitu životne sredine
				Član 
		215.
		
		Novčanom 
		kaznom od 25.000 do 50.000 dinara kazniće se za prekršaj vodni 
		inspektor, odnosno inspektor za zaštitu životne sredine ako ne dostavi 
		stranki rešenje u pismenom obliku u roku iz člana 205. stav 2. i člana 
		206. stav 2. ovog zakona.
		
		Novčanom 
		kaznom od 25.000 do 50.000 dinara kazniće se za prekršaj vodni 
		inspektor, sanitarni inspektor i inspektor za zaštitu životne sredine 
		ako prilikom vršenja nadzora utvrdi da propis nije primenjen ili da je 
		nepravilno primenjen, a ne donese rešenje o otklanjanju utvrđenih 
		nepravilnosti u roku iz člana 207. stav 1. ovog zakona.
				XII. 
		PRELAZNE I ZAVRŠNE ODREDBE
						Usklađivanje poslovanja javnih vodoprivrednih preduzeća
				Član 
		216.
		
		Javno 
		vodoprivredno preduzeće „Srbijavode”, Javno vodoprivredno preduzeće 
		„Vode Vojvodine” i Javno vodoprivredno preduzeće „Beogradvode”, dužna su 
		da svoje poslovanje i opšta akta usklade sa odredbama ovog zakona u roku 
		od šest meseci, od dana stupanja na snagu ovog zakona.
		
		
		Preduzeća iz stava 1. ovog člana dužna su da u roku od dve godine od 
		dana stupanja na snagu ovog zakona uspostave vodni informacioni sistem i 
		vodne katastre.
				Rok 
		za pribavljanje licence
				Član 
		217.
		
		Pravno 
		lice iz člana 112. ovog zakona dužno je da, u roku od tri godine od dana 
		stupanja na snagu ovog zakona, pribavi licencu.
						Usklađivanje sa planom upravljanja vodama
				Član 
		218.
		
		Vlasnik, 
		odnosno korisnik izgrađenih vodnih objekata i postrojenja dužan je da 
		način korišćenja tih objekata i postrojenja uskladi sa planom upravljanja 
		vodama na vodnom području, u roku od godinu dana od dana donošenja tog 
		plana.
		
		Ako se 
		način korišćenja objekata i postrojenja ne uskladi sa planom upravljanja 
		vodama u roku iz stava 1. ovog člana, Ministarstvo će, na predlog 
		nadležnog javnog vodoprivrednog preduzeća, zabraniti korišćenje tih 
		objekata i postrojenja dok se ne izvrši usklađivanje njihovog rada sa 
		planom upravljanja vodama.
				Rok 
		za prenos vodnih objekata na javna vodoprivredna preduzeća
				Član 
		219.
		
		Pravno 
		lice koje upravlja vodnim objektima iz člana 23. st. 1. i 2. ovog zakona 
		dužno je da, u roku od šest meseci od dana stupanja na snagu ovog zakona, 
		prenese na upravljanje te vodne objekte na Javno vodoprivredno preduzeće 
		„Srbijavode” ako se ti vodni objekti nalaze na teritoriji Republike 
		Srbije van teritorije Autonomne pokrajine Vojvodine i teritorije grada 
		Beograda, odnosno na Javno vodoprivredno preduzeće „Vode Vojvodine” ako 
		se vodni objekti nalaze na teritoriji Autonomne pokrajine Vojvodine, 
		odnosno na Javno vodoprivredno preduzeće „Beogradvode” ako se vodni 
		objekti nalaze na teritoriji grada Beograda.
		
		Javna 
		vodoprivredna preduzeća iz stava 1. ovog člana dužna su da preuzmu na 
		upravljanje vodne objekte iz stava 1. ovog člana, kao i prava i obaveze 
		nastale usled izgradnje, korišćenja i održavanja tih objekata.
						Postupanje po podnetim zahtevima za izdavanje vodne saglasnosti i vodne 
		dozvole
				Član 
		220.
		
		Zahtevi 
		za izdavanje vodnih saglasnosti i vodnih dozvola podneti do dana stupanja 
		na snagu ovog zakona rešavaće se u skladu sa propisima koji su bili na 
		snazi u vreme njihovog podnošenja.
				Rok 
		za donošenje akata od strane Vlade
				Član 
		221.
		
		Akti 
		koje Vlada donosi na osnovu ovlašćenja iz ovog zakona doneće se u roku od 
		šest meseci, a najkasnije u roku od dve godine od dana stupanja na snagu 
		ovog zakona.
				Rok 
		za donošenje planova i programa
				Član 
		222.
		
		Akti 
		koje donosi Vlada, nadležni organ autonomne pokrajine za teritoriju 
		autonomne pokrajine, odnosno nadležni organ Grada na osnovu ovlašćenja iz 
		ovog zakona, i to:
		
		1) plan 
		upravljanja vodama za vodna područja iz člana 27. stav 1. ovog zakona i 
		program mera iz člana 40. ovog zakona doneće se do 2012. godine;
		
		2) 
		planovi upravljanja rizicima od poplava iz člana 49. ovog zakona doneće se 
		do 2017. godine.
				Rok 
		za utvrđivanje granica podslivova i melioracionih područja
				Član 
		223.
		
		
		Ministarstvo, a na teritoriji autonomne pokrajine nadležni organ 
		autonomne pokrajine odrediće granice podslivova iz člana 26. st. 1. i 2. 
		ovog zakona u roku od godinu dana od dana stupanja na snagu ovog zakona.
		
		
		Ministarstvo, na teritoriji autonomne pokrajine nadležni organ autonomne 
		pokrajine, a na teritoriji grada Beograda nadležni organ grada, odrediće 
		melioraciona područja i njegove granice iz člana 28. ovog zakona u roku 
		od godinu dana od dana stupanja na snagu ovog zakona.
				Rok 
		za utvrđivanje granica vodnog zemljišta
				Član 
		224.
		
		
		Ministarstvo, na teritoriji autonomne pokrajine nadležni organ autonomne 
		pokrajine, a na teritoriji grada Beograda nadležni organ Grada, na 
		osnovu ovlašćenja iz ovog zakona, odrediće granice vodnog zemljišta voda I 
		reda, u roku od pet godina od dana stupanja na snagu ovog zakona.
				Rok 
		za donošenje podzakonskih akata koje donosi ministar
				Član 
		225.
		
		Akti 
		koje donosi ministar na osnovu ovlašćenja iz ovog zakona doneće se u roku 
		od šest meseci, a najkasnije u roku od dve godine od dana stupanja na 
		snagu ovog zakona.
						Primena podzakonskih akata
				Član 
		226.
		
		
		Podzakonski propisi koji su doneti do dana stupanja na snagu ovog zakona 
		primenjivaće se do donošenja propisa u skladu sa ovim zakonom, osim 
		odredaba tih propisa koje nisu u skladu sa ovim zakonom.
						Prestanak važenja ranijeg zakona
				Član 
		227.
		
		Danom 
		stupanja na snagu ovog zakona prestaje da važi Zakon o vodama („Službeni 
		glasnik RS”, br. 46/91, 53/93 – dr. zakon, 67/93 – dr. zakon, 48/94 – 
		dr. zakon, 54/96 i 101/05 – dr. zakon), osim odredaba čl. 81. do 96.
		
		
		Odredbe 
		čl. 99. do 107. Zakona prestaju da važe 1. januara 2011. godine.
						Stupanje na snagu zakona
				Član 
		228.
		
		Ovaj 
		zakon stupa na snagu osmog dana od dana objavljivanja u „Službenom 
		glasniku Republike Srbije”, osim odredaba čl. 150. do 195. ovog zakona 
		koje stupaju na snagu 1. januara 2011. godine.
	
		
	ODREDBE КOJE NISU UNETE U „PREČIŠĆEN TEКST“ ZAКONA
	
	Zakon o izmenama i dopunama Zakona o vodama: „Službeni 
	glasnik RS“, broj 101/2016-9
	
	Član 106.
	Javno vodoprivredno preduzeće „Srbijavode”, Javno vodoprivredno 
	preduzeće „Vode Vojvodine” i Javno vodoprivredno preduzeće „Beogradvode”, 
	dužni su da svoje poslovanje i opšta akta usklade sa odredbama ovog zakona u 
	roku od 90 dana od dana njegovog stupanja na snagu.
	Javno vodoprivredno preduzeće „Srbijavode” i Javno vodoprivredno 
	preduzeće „Vode Vojvodine” dužna su da u roku od dve godine od dana stupanja 
	na snagu ovog zakona uspostave vodni informacioni sistem i vodne registre.
	Član 107.
	Za obavljanje poslova iz člana 112. Zakona o vodama („Službeni 
	glasnik RS”, br. 30/10 i 93/12) pravno lice je dužno da pribavi licencu u 
	roku od godinu dana od dana stupanja na snagu propisa kojim se bliže 
	propisuju uslovi za izdavanje licenci.
	Licence izdate u skladu sa Zakonom o vodama („Službeni glasnik 
	RS”, br. 30/10 i 93/12) važe do isteka perioda na koji su izdate.
	Član 108.
	Pravno lice koje je u javnim knjigama o evidenciji nepokretnosti i 
	pravima na njima upisano kao nosilac prava korišćenja na vodnim objektima u 
	javnoj svojini Republike Srbije iz člana 23. st. 2. i 3. ovog zakona i na 
	vodnom zemljištu u javnoj svojini Republike Srbije dužno je da te vodne 
	objekte i vodno zemljište, u roku od šest meseci od dana stupanja na snagu 
	ovog zakona, prenese pravnim poslom u javnu svojinu Republike Srbije, nakon 
	čega će, upravljanje na istim preuzeti Javno vodoprivredno preduzeće 
	„Srbijavode” ako se ti vodni objekti i vodno zemljište nalaze na teritoriji 
	Republike Srbije van teritorije Autonomne pokrajine Vojvodine, odnosno Javno 
	vodoprivredno preduzeće „Vode Vojvodine” ako se vodni objekti i vodno 
	zemljište nalaze na teritoriji Autonomne pokrajine Vojvodine.
	Član 109.
	Ministarstvo, a na teritoriji autonomne pokrajine nadležni organ 
	autonomne pokrajine, odrediće granice vodnog zemljišta do 31. decembra 2017. 
	godine. 
	Član 110.
	Rešavanje po zahtevima za izdavanje vodnih saglasnosti i vodnih 
	dozvola u kojima je doneto prvostepeno rešenje nastaviće se po propisima koji 
	su bili na snazi u vreme njihovog podnošenja.
	Rešavanje po zahtevima za izdavanje vodnih saglasnosti i vodnih 
	dozvola u kojima nije doneto prvostepeno rešenje nastaviće se po odredbama 
	ovog zakona.
	Član 111.
	Akti koje donosi Vlada na osnovu ovlašćenja iz ovog zakona doneće 
	se u roku od šest meseci, a najkasnije u roku od godinu dana od dana stupanja 
	na snagu ovog zakona.
	Akti koje donosi ministar na osnovu ovlašćenja iz ovog zakona 
	doneće se u roku od šest meseci, a najkasnije u roku od godinu dana od dana 
	stupanja na snagu ovog zakona.
	Podzakonska akta, doneta na osnovu Zakona o vodama („Službeni 
	glasnik RS, br. 30/10 i 93/12), uskladiće se sa odredbama ovog zakona u roku 
	od tri meseca od dana stupanja na snagu ovog zakona.
	Član 112.
	Odredba člana 29. stav 3. i člana 59. stav 4. ovog zakona, u delu 
	koji glasi: „vodne jedinice”, primenjivaće se od dana stupanja na snagu akta 
	koji donosi ministar, a kojim se određuju vodne jedinice i njihove granice.
	Član 113.
	Danom stupanja na snagu ovog zakona, prestaje da važi odredba 
	člana 8. stav 2. tačka 1) Zakona o glavnom gradu („Službeni glasnik RS, broj 
	129/07) u delu koji glasi: uređuje i obezbeđuje, u skladu sa načelima 
	integralnog upravljanja vodama, zaštitu voda, zaštitu od štetnog dejstva voda 
	i korišćenje voda, kao dobra od opšteg interesa, uključujući i organizovanje i 
	finansiranje vodoprivredne delatnosti na vodnom području koje je u 
	nadležnosti grada Beograda, osniva javno preduzeće za obavljanje vodoprivredne 
	delatnosti i upravljanje vodoprivrednim objektima koji su u nadležnosti grada 
	Beograda.
	Danom stupanja na snagu ovog zakona, prestaje da važi odredba 
	člana 20. tačka 20) Zakona o lokalnoj samoupravi („Službeni glasnik RS”, br. 
	129/07 i 83/14 – dr. zakon) u delu koji glasi: određuje erozivna područja.
	Član 114.
	Javno vodoprivredno preduzeće „Beogradvode”, koje na dan stupanja 
	na snagu ovog zakona na teritoriji grada Beograda upravlja vodnim objektima 
	iz člana 23. st. 2. i 3. ovog zakona, dužno je da, u roku od 90 dana od dana 
	stupanja na snagu ovog zakona, prenese na upravljanje te vodne objekte i vodno 
	zemljište na kome je u javnoj knjizi o evidenciji nepokretnosti upisano kao 
	korisnik na Javno vodoprivredno preduzeće „Srbijavode”.
	Javno vodoprivredno preduzeće „Srbijavode” dužno je da preuzme na 
	upravljanje vodne objekte i vodno zemljište iz stava 1. ovog člana.
	Za obaveze nastale u vezi sa izgradnjom, rekonstrukcijom, 
	sanacijom i održavanjem vodnih objekata iz stava 1. ovog člana, do dana 
	prenosa odgovara Javno vodoprivredno preduzeće „Beogradvode”.
	Javnim vodoprivrednim preduzećima čiji je osnivač Republika 
	Srbija, autonomna pokrajina, odnosno grad Beograd, koja su u javnoj knjizi o 
	evidenciji nepokretnosti i pravima na njima upisana kao nosioci prava 
	korišćenja na vodnim objektima iz člana 23. st. 2. i 3. ovog zakona i vodnom 
	zemljištu u državnoj svojini, danom stupanja na snagu ovog zakona, prestaje 
	pravo korišćenja na tim vodnim objektima i vodnom zemljištu i upisuje se javna 
	svojina Republike Srbije.
	Danom stupanja na snagu ovog zakona prestaje pravo javne svojine 
	grada Beograda na vodnim objektima iz člana 23. st. 2. i 3. ovog zakona i 
	vodnom zemljištu na teritoriji grada Beograda i prelazi u pravo javne svojine 
	Republike Srbije.
	Brisanje prava korišćenja javnih vodoprivrednih preduzeća iz stava 
	4. ovog člana, odnosno upis prava javne svojine Republike Srbije iz st. 4. i 
	5. ovog člana izvršiće po službenoj dužnosti organ nadležan za poslove 
	vođenja evidencije nepokretnosti i pravima na njima.
	Član 115.
	Lica koja na dan stupanja na snagu ovog zakona koriste vodno 
	zemljište u javnoj svojini Republike Srbije na osnovu ugovora zaključenih sa 
	javnim vodoprivrednim preduzećima koja upravljaju tim vodnim zemljištem 
	nastavljaju da koriste to zemljište do isteka roka na koji su ugovori 
	zaključeni, a najkasnije do 31. decembra 2017. godine.
	Do isteka roka iz stava 1. ovog člana visina zakupnine za tekuću 
	kalendarsku godinu povećava se za inflaciju u prethodnoj kalendarskoj 
	godini.
	Član 116.
	Ovaj zakon stupa na snagu osmog dana od dana objavljivanja u 
	„Službenom glasniku Republike Srbije”, osim odredaba člana 18. i čl. 79. do 
	86. ovog zakona koje stupaju na snagu 1. januara 2017. godine.
	Zakon o izmenama i dopunama Zakona o vodama: „Službeni 
	glasnik RS“, broj 95/2018-388
	Član 11.
	Akti koje donosi Vlada na osnovu 
	ovlašćenja iz ovog zakona doneće se u roku od tri meseca, a najkasnije u roku 
	od šest meseci od dana stupanja na snagu ovog zakona.
	Javno vodoprivredno preduzeće 
	„Srbijavode” dužno je da svoje poslovanje i opšta akta uskladi sa odredbama 
	ovog zakona u roku od 60 dana od dana njegovog stupanja na snagu.
	Član 12.
	Ministarstvo, a na teritoriji autonomne 
	pokrajine nadležni organ autonomne pokrajine, odrediće granice vodnog 
	zemljišta do 31. decembra 2019. godine.
	Član 13.
	Postupci objedinjene procedure pokrenuti 
	do dana stupanja na snagu ovog zakona u kojima imaoci javnih ovlašćenja nisu 
	po zahtevu nadležnih organa izdali vodne uslove za rekonstrukciju državnih 
	puteva I i II reda, kategorije železnice i mostove na njima nastaviće se po 
	odredbama ovog zakona.
	Član 14.
	Ovaj zakon stupa na snagu osmog dana od 
	dana objavljivanja u „Službenom glasniku Republike Srbije”.
	
	
		
