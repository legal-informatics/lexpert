


Redakcijski prečišćen tekst 


ZAКON
o Narodnoj banci Srbije
"Službeni glasnik RS", br. 72 od 18. jula 2003, 55 od 21. maja 2004,  
	85 od 6. oktobra 2005 - dr. zakonik, 44 od 30. juna 2010, 
	76 od 4. avgusta 2012, 106 od 5. novembra 2012, 
	14 od 4. februara 2015, 40 od 7. maja 2015 - US, 44 od 8. juna 2018.
I. OSNOVNE ODREDBE 
Član 1.
Ovim zakonom uređuju se položaj, organizacija, ovlašćenja i funkcije Narodne 
banke Srbije, kao i odnos Narodne banke Srbije prema organima Republike Srbije, 
međunarodnim organizacijama i institucijama. 
Za obaveze Narodne banke Srbije jemči Republika Srbija. 
Član 2.
Narodna banka Srbije je centralna banka Republike 
Srbije i obavlja funkcije utvrđene ovim i drugim zakonom.
Narodna banka Srbije je samostalna i nezavisna u 
obavljanju funkcija utvrđenih ovim i drugim zakonom, podleže nadzoru Narodne 
skupštine i njoj je odgovorna za svoj rad.
Narodna banka Srbije, organi Narodne banke Srbije i 
članovi ovih organa u obavljanju svojih funkcija ne primaju niti traže uputstva od 
državnih organa i organizacija, kao ni od drugih lica.
Državni organi i organizacije, kao ni druga lica, ne 
mogu ugrožavati samostalnost i nezavisnost Narodne banke Srbije, niti mogu 
vršiti uticaj na Narodnu banku Srbije, organe Narodne banke Srbije i članove 
ovih organa u obavljanju njihovih funkcija.
*Službeni glasnik RS, broj 44/2010
Član 3.
Osnovni cilj Narodne banke Srbije jeste postizanje i održavanje stabilnosti 
cena. 
Narodna banka Srbije, ne dovodeći u pitanje ostvarivanje 
svog osnovnog cilja, doprinosi očuvanju i jačanju stabilnosti finansijskog sistema.
Narodna banka Srbije, ne dovodeći u pitanje ostvarivanje ciljeva iz st. 1. i 2. 
ovog člana, podržaće sprovođenje ekonomske politike Vlade Republike Srbije (u 
daljem tekstu: Vlada), poslujući u skladu s načelima tržišne privrede. 

*Službeni glasnik RS, broj 44/2010
Član 4.
Narodna banka Srbije obavlja sledeće funkcije:
1) utvrđuje i sprovodi monetarnu i deviznu politiku;
2) upravlja deviznim rezervama;
3) utvrđuje i sprovodi, u okviru svoje nadležnosti, 
aktivnosti i mere radi očuvanja i jačanja stabilnosti finansijskog sistema;
4) izdaje novčanice i kovani novac i upravlja tokovima 
gotovine;
5) uređuje, kontroliše i unapređuje nesmetano 
funkcionisanje platnog prometa u zemlji i sa inostranstvom, u skladu sa zakonom;
6) izdaje i oduzima bankama dozvole za rad, vrši 
kontrolu boniteta i zakonitosti poslovanja banaka i obavlja druge poslove, u 
skladu sa zakonom kojim se uređuju banke;
7) izdaje i oduzima dozvole za obavljanje delatnosti 
osiguranja, vrši kontrolu ove delatnosti, odnosno nadzor nad njenim obavljanjem, 
izdaje i oduzima ovlašćenja za obavljanje pojedinih poslova iz delatnosti osiguranja 
i obavlja druge poslove, u skladu sa zakonom kojim se uređuje osiguranje;
8) izdaje i oduzima dozvole za obavljanje poslova 
finansijskog lizinga, vrši nadzor nad obavljanjem ovih poslova i obavlja druge 
poslove, u skladu sa zakonom kojim se uređuje finansijski lizing;
9) izdaje i oduzima društvima za upravljanje dobrovoljnim 
penzijskim fondovima dozvole za rad i dozvole za upravljanje tim fondovima, vrši 
nadzor nad ovom delatnošću i obavlja druge poslove, u skladu sa zakonom kojim se 
uređuju dobrovoljni penzijski fondovi;
10) izdaje i oduzima platnim institucijama dozvole za 
pružanje platnih usluga, a institucijama elektronskog novca dozvole za izdavanje 
elektronskog novca, vrši nadzor nad pružanjem platnih usluga i izdavanjem 
elektronskog novca, a obavlja i druge poslove, u skladu sa zakonom kojim se 
uređuju platne usluge;
11) obavlja poslove zaštite prava i interesa korisnika 
usluga koje pružaju banke, društva za osiguranje, davaoci finansijskog lizinga, 
društva za upravljanje dobrovoljnim penzijskim fondovima, pružaoci platnih usluga i 
izdavaoci elektronskog novca, u skladu sa zakonom;
12) utvrđuje ispunjenost uslova za pokretanje postupaka 
restrukturiranja banaka, odnosno članova bankarske grupe i sprovodi ove postupke, 
odlučuje o instrumentima i merama koje će se preduzeti u restrukturiranju i 
obavlja druge poslove u vezi s restrukturiranjem banaka, u skladu sa zakonom kojim 
se uređuju banke;
13) izdaje i oduzima operatorima platnog sistema 
dozvole za rad ovog sistema, vrši nadzor nad njihovim poslovanjem i obavlja druge 
poslove, u skladu sa zakonom kojim se uređuju platne usluge;
13a) izdaje i oduzima ovlašćenja za obavljanje menjačkih 
poslova, vrši kontrolu menjačkog i deviznog poslovanja i obavlja druge poslove, u 
skladu sa zakonom kojim se uređuje devizno poslovanje;
14) obavlja zakonom, odnosno ugovorom utvrđene poslove 
za Republiku Srbiju ne ugrožavajući pritom samostalnost i nezavisnost iz člana 
2. ovog zakona;
15) obavlja druge poslove iz svoje nadležnosti, u 
skladu sa zakonom.
*Službeni glasnik RS, broj 14/2015
**Službeni glasnik RS, broj 44/2018
Član 5.
Narodna banka Srbije je pravno lice. 
Narodna banka Srbije ne upisuje se u registar pravnih lica. 
Sedište Narodne banke Srbije je u Beogradu. 
Narodna banka Srbije ima pečat, koji sadrži naziv 
Republike Srbije i naziv i sedište Narodne banke Srbije, kao i Veliki grb 
Republike Srbije.
*Službeni glasnik RS, broj 44/2010
Član 6.
Narodna banka Srbije ima statut (u daljem tekstu: 
Statut), koji se objavljuje u „Službenom glasniku Republike Srbije”.
*Službeni glasnik RS, broj 106/2012
Član 7.
Narodna banka Srbije može obrazovati filijale. 
Unutrašnja organizacija, delokrug, prava i dužnosti filijala utvrđuju se 
Statutom.
*Službeni glasnik RS, broj 106/2012
Član 8.
U sastavu Narodne banke Srbije posluje specijalizovana 
organizacija pod nazivom: Narodna banka Srbije – Zavod za izradu novčanica i 
kovanog novca – Topčider, koja izrađuje novčanice i kovani novac i obavlja druge 
poslove utvrđene zakonom i Statutom.
*Službeni glasnik RS, broj 106/2012
Član 8a
Brisan je (vidi član 2. 
Zakona - 44/2018-25)
Član 9.
Narodnom bankom Srbije rukovodi guverner Narodne banke 
Srbije.
Guverner Narodne banke Srbije zastupa i predstavlja 
Narodnu banku Srbije.
Narodna banka Srbije ima od dva do četiri 
viceguvernera.
*Službeni glasnik RS, broj 44/2010
Član 10.
Narodna banka Srbije, u izvršavanju svojih funkcija, sarađuje sa Vladom i 
drugim državnim organima i, u okviru svoje nadležnosti, 
a ne ugrožavajući 
ostvarivanje svojih ciljeva, preduzima mere za unapređenje te saradnje. 

*Službeni glasnik RS, broj 44/2010
Član 11.
Narodna banka Srbije može biti članica međunarodnih 
finansijskih institucija i može sarađivati sa stranim centralnim bankama, s 
regulatornim telima, kao i s finansijskim i kreditnim institucijama, o čemu 
obaveštava Narodnu skupštinu dostavljanjem redovnih šestomesečnih izveštaja, a po 
potrebi i češće radi izvršavanja svog osnovnog cilja i svojih funkcija.
Narodna banka Srbije, ne ugrožavajući ostvarivanje svojih ciljeva, može 
zastupati Republiku Srbiju u međunarodnim finansijskim organizacijama i 
institucijama i drugim oblicima međunarodne saradnje, uz saglasnost Vlade. 

*Službeni glasnik RS, broj 44/2010
**Službeni glasnik RS, broj 14/2015
II. ORGANI NARODNE BANКE SRBIJE 
Član 12.
Organi Narodne banke Srbije su:
1) Izvršni odbor Narodne banke Srbije (u daljem tekstu: 
Izvršni odbor);
2) guverner Narodne banke Srbije (u daljem tekstu: 
guverner);
3) Savet guvernera Narodne banke Srbije (u daljem 
tekstu: Savet).
Izvršni odbor i guverner odgovorni su za ostvarivanje 
ciljeva Narodne banke Srbije u okviru svojih nadležnosti utvrđenih ovim zakonom.
*Službeni glasnik RS, broj 44/2010
**Službeni glasnik RS, broj 44/2018
Izvršni odbor
*Službeni glasnik RS, broj 44/2010
Član 13.
Izvršni odbor čine guverner i viceguverneri Narodne 
banke Srbije (u daljem tekstu: viceguverneri).
*Službeni glasnik RS, broj 44/2018
Član 14.
Izvršni odbor utvrđuje monetarnu i deviznu politiku, 
kao i aktivnosti radi očuvanja i jačanja stabilnosti finansijskog sistema, a 
posebno utvrđuje:
1) program monetarne politike Narodne banke Srbije;
2) način obračuna, naplate i plaćanja kamate na 
plasmane i druga potraživanja Narodne banke Srbije, kao i na sredstva na koja 
Narodna banka Srbije plaća kamatu;
3) uslove i način izdavanja hartija od vrednosti 
Narodne banke Srbije;
4) uslove pod kojima i način na koji Narodna banka 
Srbije sprovodi operacije na otvorenom tržištu i obavlja diskontne poslove;
5) politiku odobravanja kratkoročnih kredita;
6) politiku kursa dinara;
7) osnovice za obračunavanje obavezne rezerve i stope 
obavezne rezerve, kao i način, uslove i rokove izdvajanja i korišćenja sredstava 
obavezne rezerve banaka;
8) politiku upravljanja deviznim rezervama, kao i smernice za upravljanje tim 
rezervama;
9) druge instrumente i mere monetarne i devizne 
politike;
10) mere za održavanje likvidnosti banaka;
11) mere i aktivnosti, u okviru nadležnosti Narodne 
banke Srbije, radi očuvanja i jačanja stabilnosti finansijskog sistema.
Propisi Narodne banke Srbije iz stava 1. ovog člana 
objavljuju se u „Službenom glasniku Republike Srbije”.
Izvršni odbor utvrđuje referentnu kamatnu stopu i 
druge kamatne stope koje Narodna banka Srbije primenjuje u sprovođenju monetarne 
politike, kao i način utvrđivanja kamatnih 
stopa Narodne banke Srbije.
*Službeni glasnik RS, broj 44/2010
**Službeni glasnik RS, broj 76/2012
***Službeni glasnik RS, broj 44/2018
Član 15.
Izvršni odbor, u skladu sa zakonom, donosi propise i 
druge opšte akte u oblasti kontrolne i nadzorne funkcije nad licima koja 
obavljaju delatnosti iz člana 4. tač. 6) do 10) ovog zakona (u daljem tekstu: 
finansijske institucije), kao i u oblastima zaštite prava i interesa korisnika 
usluga iz tačke 11) tog člana i izdavanja i oduzimanja ovlašćenja za menjačke 
poslove i kontrole iz tačke 13a) tog člana.
Izvršni odbor
rešenjem 
odlučuje o davanju i oduzimanju bankama dozvola za rad, o davanju i oduzimanju 
društvima za osiguranje dozvola za obavljanje poslova osiguranja, o davanju i 
oduzimanju dozvola za obavljanje poslova finansijskog lizinga, o davanju i oduzimanju 
društvima za upravljanje dobrovoljnim penzijskim fondovima dozvola za rad i dozvola 
za upravljanje tim fondovima, kao i o ispunjenosti uslova za pokretanje stečajnog 
postupka, odnosno postupka likvidacije nad ovim finansijskim institucijama.
Izvršni odbor
rešenjem 
odlučuje i o davanju i oduzimanju platnim institucijama dozvola za pružanje platnih 
usluga, kao i o davanju i oduzimanju institucijama elektronskog novca dozvola za 
izdavanje ovog novca.
*Službeni glasnik RS, broj 14/2015
**Službeni glasnik RS, broj 44/2018
Član 15a
Izvršni odbor donosi propise i druge opšte akte u 
oblasti restrukturiranja banaka u skladu sa zakonom kojim se uređuju banke.
Izvršni odbor odlučuje o usvajanju plana 
restrukturiranja, otklanjanju prepreka za restrukturiranje, otpisu i konverziji 
kapitala, izboru lica koje vrši nezavisnu procenu vrednosti imovine i obaveza, 
pokretanju postupka restrukturiranja, kao i o instrumentima i merama koje se 
preduzimaju u restrukturiranju, a donosi i druge pojedinačne akte u postupku 
restrukturiranja banke i bankarske grupe, u skladu sa zakonom kojim se uređuju 
banke.
Brisan je raniji stav 3. 
(vidi član 7. Zakona - 44/2018-25)
*Službeni glasnik RS, broj 14/2015
Član 15b
Izvršni odbor daje 
smernice za jedinstvenu primenu propisa iz nadležnosti Narodne banke Srbije.
*Službeni glasnik RS, broj 44/2018
Brisan je naslov iznad člana 16. (vidi član 14. Zakona – 44/2010-34)
Član 16.
Sednice Izvršnog odbora održavaju se po potrebi, a 
najmanje jednom mesečno.
Sednice Izvršnog odbora održavaju se ako je prisutna 
većina članova Izvršnog odbora.
Sednicama Izvršnog odbora predsedava guverner.
Izvršni odbor donosi odluke većinom glasova svih 
članova. U slučaju izjednačenog broja glasova, odlučuje glas guvernera.
Član Izvršnog odbora ne može se uzdržati od glasanja.
Na sednice Izvršnog odbora poziva se ministar nadležan 
za poslove finansija, koji na njima učestvuje bez prava glasa.
Izvršni odbor donosi poslovnik o radu, kojim se 
naročito uređuju način sazivanja i održavanja sednica, pitanja koja se razmatraju 
na sednicama i druga pitanja u vezi s radom Izvršnog odbora.
*Službeni glasnik RS, broj 44/2010
**Službeni glasnik RS, broj 44/2018
Član 17.
Brisan je (vidi član 16. Zakona – 44/2010-34)
Guverner i viceguverneri
*Službeni glasnik RS, broj 44/2010
Član 18.
Guverner:
1) rukovodi poslovanjem Narodne banke Srbije i 
organizuje njen rad;
2) sprovodi odluke Izvršnog odbora i Saveta;
3) donosi propise, opšte i pojedinačne akte iz 
nadležnosti Narodne banke Srbije koji zakonom nisu stavljeni u nadležnost 
Izvršnog odbora i Saveta;
4) predlaže propise, opšte i pojedinačne akte koje 
donose Izvršni odbor i Savet, ako ovim zakonom nije drukčije uređeno;
5) uređuje unutrašnju organizaciju Narodne banke Srbije 
i sistematizaciju radnih mesta u Narodnoj banci Srbije, kao i radne odnose 
zaposlenih u Narodnoj banci Srbije (u daljem tekstu: zaposleni);
6) imenuje i razrešava zaposlene koji rukovode 
organizacionim jedinicama u Narodnoj banci Srbije (u daljem tekstu: rukovodioci);
7) obavlja i druge poslove utvrđene ovim i drugim 
zakonom na način koji nije u suprotnosti sa ciljevima iz člana 3. ovog zakona.
Propisi iz stava 1. tačka 3) ovog člana objavljuju se u 
„Službenom glasniku Republike Srbije”.
*Službeni glasnik RS, broj 44/2010
**Službeni glasnik RS, broj 44/2018
Član 19.
Guvernera bira Narodna skupština na predlog 
predsednika Republike Srbije.
Guverner se bira na šest godina, s pravom ponovnog 
izbora.
Za guvernera može biti biran državljanin Republike 
Srbije koji ispunjava opšte uslove za zasnivanje radnog odnosa, ima visoko 
obrazovanje stečeno na studijama drugog stepena i najmanje deset godina radnog 
iskustva u oblastima ekonomije, finansija ili bankarstva.
Guverner izborom zasniva radni odnos u Narodnoj banci 
Srbije.
*Službeni glasnik RS, broj 44/2010
Član 20.
Guverner ne može:
1) biti poslanik u Narodnoj skupštini, član Vlade ili 
organa ili tela koje je obrazovala Narodna skupština ili Vlada, ne može obavljati 
funkciju organa ili člana organa autonomne pokrajine ili jedinice lokalne 
samouprave ili sindikalne organizacije, ne može obavljati funkciju u političkoj 
stranci, niti može obavljati bilo koju drugu javnu funkciju ili javni posao;
2) biti član upravnog, izvršnog ili nadzornog odbora 
ili drugog organa finansijske institucije, preduzeća za reviziju ili drugog lica 
nad čijim poslovanjem Narodna banka Srbije vrši kontrolu, odnosno nadzor ili s 
kojim sarađuje u obavljanju svojih funkcija, niti može biti zaposlen u tim licima, 
odnosno njihov saradnik;
3) imati akcije, udele ili dužničke hartije od 
vrednosti finansijske institucije, preduzeća za reviziju ili drugog pravnog lica 
nad čijim poslovanjem Narodna banka Srbije vrši kontrolu, odnosno nadzor ili s 
kojim sarađuje u obavljanju svojih funkcija;
4) imati akcije, udele ili dužničke hartije od 
vrednosti u pravnim licima koja imaju učešće u finansijskoj instituciji, 
preduzeću za reviziju ili drugom pravnom licu nad čijim poslovanjem Narodna banka 
Srbije vrši kontrolu, odnosno nadzor ili s kojim sarađuje u obavljanju svojih 
funkcija.
Učešće, u smislu stava 1. ovog člana, podrazumeva 
direktno ili indirektno pravo ili mogućnost da se ostvari glasačko pravo u 
pravnom licu, odnosno direktno ili indirektno vlasništvo nad kapitalom tog 
pravnog lica.
Guverner ne može biti lice koje je povezano s licima 
koja obavljaju funkcije ili poslove iz stava 1. tač. 1) i 2) ovog člana, odnosno 
koja poseduju akcije, udele ili dužničke hartije iz stava 1. tač. 3) i 4) ovog 
člana.
Ako guverner ili sa njim povezano lice poseduje akcije, 
udele ili dužničke hartije od vrednosti iz stava 1. tač. 3) i 4) ovog člana, 
dužni su da ih otuđe u roku od tri meseca od dana izbora na mesto guvernera.
Guverner je dužan da, odmah nakon izbora, Narodnoj 
skupštini da pismenu izjavu o tome da on i lica povezana s njim ne obavljaju 
funkcije ni poslove iz stava 1. tač. 1) i 2) ovog člana, da ne poseduju akcije, 
udele ili dužničke hartije iz stava 1. tač. 3) i 4) ovog člana, odnosno da će 
ih, u slučaju da ih poseduju, otuđiti u roku iz stava 4. ovog člana.
Povezano lice, u smislu st. 3. i 5. ovog člana, ima 
značenje utvrđeno u zakonu kojim se uređuje sprečavanje sukoba interesa pri vršenju 
javnih funkcija.
U slučaju iz stava 4. ovog člana, guverner je dužan 
da, nakon tri meseca od dana izbora, Narodnoj skupštini da pismenu izjavu da on 
i sa njim povezana lica više ne poseduju akcije, udele ili dužničke hartije od 
vrednosti iz stava 1. tač. 3) i 4) ovog člana.
Guverner je dužan da u svemu postupa u skladu s 
propisima kojima se uređuje sprečavanje sukoba interesa pri vršenju javnih 
funkcija.
*Službeni glasnik RS, broj 76/2012
**Službeni glasnik RS, broj 106/2012
Član 21.
Viceguvernere bira Narodna skupština, na predlog guvernera.
Viceguverneri se biraju na šest godina, s pravom 
ponovnog izbora.
Ako viceguverneru prestane funkcija pre isteka 
mandata, novi viceguverner bira se na period do isteka mandata viceguvernera 
kome je funkcija prestala.
Na izbor, nespojivost funkcija i sukob interesa 
viceguvernera shodno se primenjuju odredbe člana 19. st. 3. i 4. i člana 20. ovog 
zakona.
Pojedini poslovi koje guverner može poveriti viceguvernerima bliže se uređuju 
Statutom,.
Guverner, na početku svog mandata, imenuje 
viceguvernera koji ga, kad je guverner sprečen da vrši svoju funkciju, zamenjuje 
sa istim pravima i dužnostima.
*Službeni glasnik RS, broj 44/2010
**Službeni glasnik RS, broj 76/2012
***Službeni glasnik RS, broj 106/2012
Član 21a
Brisan je (vidi član 11. 
Zakona - 44/2018-25)
Član 21b
Brisan je (vidi član 12. 
Zakona - 44/2018-25)
Savet
*Službeni glasnik RS, broj 44/2010
Član 22.
Savet čine pet članova, uključujući i predsednika, koje 
bira Narodna skupština na predlog odbora Narodne skupštine nadležnog za poslove 
finansija (u daljem tekstu: Odbor za finansije).
Članovi Saveta biraju se na pet godina, s pravom ponovnog izbora.
Ako članu Saveta funkcija prestane pre isteka mandata, 
novi član Saveta bira se na period do isteka mandata člana Saveta kome je 
funkcija prestala.
Članovi Saveta nisu zaposleni u Narodnoj banci Srbije.
Na izbor, nespojivost funkcija i sukob interesa 
članova Saveta shodno se primenjuju odredbe člana 19. stav 3. i člana 20. ovog 
zakona.
Pored uslova iz člana 19. stav 3. ovog zakona, najmanje 
jedan član Saveta mora imati najmanje deset godina iskustva na poslovima 
računovodstva ili revizije.
*Službeni glasnik RS, broj 44/2010
**Službeni glasnik RS, broj 76/2012
***Službeni glasnik RS, broj 106/2012
Brisan je naslov iznad člana 23. (vidi član 24. Zakona – 44/2010-34)
Član 23.
Savet:
1) donosi Statut, na predlog Izvršnog odbora;
2) utvrđuje režim kursa dinara, na predlog Izvršnog 
odbora, uz saglasnost Vlade;
3) donosi strategiju upravljanja deviznim rezervama na 
predlog Izvršnog odbora;
4) odlučuje o članstvu u međunarodnoj finansijskoj 
organizaciji i instituciji;
5) donosi finansijski plan Narodne banke Srbije;
6) usvaja godišnje finansijske izveštaje Narodne banke 
Srbije;
7) vrši izbor rukovodioca u organizacionoj jedinici 
Narodne banke Srbije za poslove interne revizije;
8) vrši izbor spoljnog revizora;
9) razmatra izveštaj spoljnog revizora, prati primenu 
preporuka tog revizora u Narodnoj banci Srbije;
10) vrši nadzor nad sistemom finansijskog izveštavanja, 
upravljanja rizicima i unutrašnjih kontrola u Narodnoj banci Srbije;
11) ocenjuje da li su računovodstvene politike i 
procedure koje su usvojene u Narodnoj banci Srbije odgovarajuće;
12) usvaja godišnji plan o obavljanju interne revizije u 
Narodnoj banci Srbije (u daljem tekstu: interna revizija) i periodično razmatra 
izveštaje o obavljenoj internoj reviziji;
13) vrši nadzor nad obavljanjem interne revizije i 
obavljanjem usklađenosti poslovanja u Narodnoj banci Srbije;
14) donosi strategiju razvoja Narodne banke Srbije, 
koju predlaže Izvršni odbor, i prati njeno sprovođenje;
Savet po potrebi, a najmanje dva puta godišnje, Narodnoj 
skupštini podnosi izveštaj o svom radu.
*Službeni glasnik RS, broj 76/2012
Član 24.
Guverner je dužan da najmanje jednom u tri meseca 
Savetu dostavi izveštaj o sprovođenju monetarne politike, kao i o 
nadzoru nad finansijskim institucijama i davanju i 
oduzimanju dozvola iz člana 59. ovog zakona.
Brisan je raniji stav 2. (vidi član 13. Zakona - 
44/2018-25)
Izvršni odbor je dužan da najmanje jednom u tri meseca 
Savetu dostavi izveštaj o aktivnostima i aktima iz
čl. 15. i 15a ovog zakona.
Radi obavljanja poslova iz člana 23. ovog zakona, Savet 
može od Izvršnog odbora i guvernera zahtevati da mu dostave 
odgovarajuću dokumentaciju i podatke koji su nastali u radu Narodne banke 
Srbije.
*Službeni glasnik RS, broj 76/2012
**Službeni glasnik RS, broj 14/2015
***Službeni glasnik RS, broj 44/2018
Član 25.
Sednice Saveta održavaju se po potrebi, a najmanje 
jednom u dva meseca.
Sednice Saveta održavaju se ako su prisutna najmanje 
tri člana Saveta.
Savet donosi odluke većinom glasova od ukupnog broja 
članova Saveta.
Član Saveta ne može se uzdržati od glasanja.
Savet donosi poslovnik o svom radu, kojim se naročito 
uređuju način sazivanja i održavanja sednica, pitanja koja se razmatraju na 
sednicama i druga pitanja u vezi s radom Saveta.
*Službeni glasnik RS, broj 44/2010
Prestanak funkcije
*Službeni glasnik RS, broj 44/2010
Član 26.
Guverneru, viceguvernerima i članovima Saveta (u daljem 
tekstu: funkcioner Narodne banke Srbije) prestaje funkcija istekom mandata, a 
pre isteka mandata – ako podnesu pismenu ostavku, kao i u slučaju razrešenja s 
funkcije.
Novi funkcioner Narodne banke Srbije bira se 
najkasnije do isteka mandata funkcionera kome ističe mandat, a najranije 120 
dana pre dana isteka mandata. Mandat novog funkcionera počinje da teče narednog 
dana od dana prestanka funkcije prethodnog funkcionera.
Ako funkcioneru Narodne banke Srbije funkcija prestane 
pre isteka mandata, novi funkcioner bira se u roku od 90 dana od dana prestanka 
funkcije, osim ako je novi funkcioner već izabran u skladu sa stavom 2. ovog 
člana.
*Službeni glasnik RS, broj 44/2018
Član 27.
Funkcioneri ostavku podnose Narodnoj skupštini i dužni 
su da o podnetoj ostavci bez odlaganja obaveste Savet.
Funkcioneru koji je podneo ostavku funkcija prestaje izborom novog, a 
najkasnije istekom 90 dana od dana podnošenja ostavke.
Brisan je raniji stav 3. (vidi član 11. Zakona - 14/2015-14)
Odbor za finansije konstatuje prestanak funkcije 
funkcionera Narodne banke Srbije.
*Službeni glasnik RS, broj 76/2012
**Službeni glasnik RS, broj 106/2012
Brisan je naslov iznad člana 28. (vidi član 31. Zakona – 44/2010-34)
Član 28.
Funkcioner Narodne banke Srbije razrešava se funkcije:
1) ako je pravnosnažno osuđen za krivično delo protiv 
privrede, prava po osnovu rada, imovine, državnih organa, pravosuđa, javnog reda 
i pravnog saobraćaja i službene dužnosti ili je pravnosnažno osuđen za krivično 
delo na bezuslovnu kaznu zatvora u trajanju dužem od šest meseci;
2) ako se utvrdi da je, zbog nestručnog i nesavesnog 
obavljanja funkcije i ozbiljnijih propusta u donošenju i izvršavanju odluka i 
organizovanju poslova Narodne banke Srbije, došlo do znatnog odstupanja od 
ostvarenja osnovnog cilja iz člana 3. ovog zakona;
3) ako se, na osnovu nalaza i mišljenja nadležne 
zdravstvene ustanove, utvrdi da je zbog zdravstvenog stanja trajno izgubio radnu 
sposobnost za vršenje funkcije ili je privremeno nesposoban za vršenje funkcije u 
trajanju dužem od šest meseci;
4) ako ne dostavi ili dostavi lažnu izjavu o podacima 
iz člana 20. stav 5. ovog zakona, odnosno postupi suprotno stavu 1. tog člana;
5) ako se utvrdi da ne ispunjava uslove za izbor iz 
člana 19. ovog zakona.
Savet ispituje postojanje razloga za razrešenje funkcije
guvernera i viceguvernera, a Odbor za finansije 
ispituje postojanje razloga za razrešenje funkcije člana Saveta.
Ako Savet, odnosno Odbor za finansije utvrdi da 
postoji neki od razloga za razrešenje 
guvernera i viceguvernera, odnosno člana Saveta, dužan je da o tome bez odlaganja pismeno 
obavesti predsednika Republike Srbije i Narodnu skupštinu, odnosno predsednika 
Narodne skupštine, sa obrazloženjem.
Pri ispitivanju postojanja razloga iz stava 1. ovog 
člana, Savet je dužan da zatraži izjašnjenje 
guvernera, odnosno viceguvernera, a Odbor za finansije – izjašnjenje člana Saveta.
Uz obaveštenje iz stava 3. ovog člana, Savet izjašnjenje
guvernera i viceguvernera dostavlja Narodnoj 
skupštini, a Odbor za finansije izjašnjenje člana Saveta dostavlja predsedniku 
Narodne skupštine.
Odluku o razrešenju funkcionera Narodne banke Srbije 
donosi Narodna skupština, na osnovu obrazloženog obaveštenja iz stava 3. ovog 
člana.
Funkcioneru Narodne banke Srbije funkcija prestaje 
donošenjem odluke o razrešenju.
Protiv odluke o razrešenju, funkcioner Narodne banke 
Srbije može podneti žalbu Ustavnom sudu, u roku od 30 dana od dana objavljivanja 
ove odluke u „Službenom glasniku Republike Srbije”.
*Službeni glasnik RS, broj 76/2012
**Službeni glasnik RS, broj 106/2012
***Službeni glasnik RS, broj 44/2018
Član 29.
Funkcioner Narodne banke Srbije se posle prestanka 
funkcije, u periodu od šest meseci, ne može zaposliti ili na drugi način radno angažovati u 
finansijskoj instituciji, ili drugom pravnom licu nad kojim Narodna banka Srbije 
vrši nadzor ili s kojim sarađuje u obavljanju svojih funkcija.
Guverner i viceguverneri 
imaju pravo na naknadu u slučaju isteka mandata, prestanka funkcije zbog 
podnošenja ostavke ili razrešenja s funkcije iz razloga utvrđenih u članu 28. stav 
1. tačka 3) ovog zakona, i to u visini od 80% zarade isplaćene u mesecu pre 
isteka mandata, odnosno donošenja odluke o razrešenju – do zasnivanja radnog 
odnosa, a najduže šest meseci od prestanka funkcije.
*Službeni glasnik RS, broj 76/2012
**Službeni glasnik RS, broj 44/2018
Član 30.
Brisan je (vidi član 34. Zakona – 44/2010-34)
Član 31.
Brisan je (vidi član 35. Zakona – 44/2010-34)
Član 32.
Brisan je (vidi član 36. Zakona – 44/2010-34)
Član 33.
Brisan je (vidi član 37. Zakona – 44/2010-34)
III. UTVRĐIVANJE I SPROVOĐENJE MONETARNE POLITIКE 
Mere i instrumenti monetarne i devizne politike
*Službeni glasnik RS, broj 44/2010
Član 34.
Narodna banka Srbije utvrđuje i sprovodi monetarnu i 
deviznu politiku u Republici Srbiji:
1) utvrđivanjem referentne kamatne stope i drugih 
kamatnih stopa Narodne banke Srbije;
2) izdavanjem hartija od vrednosti;
3) sprovođenjem operacija na otvorenom tržištu;
4) obavljanjem diskontnih poslova;
5) samostalnim vođenjem politike kursa dinara i 
utvrđivanjem, uz saglasnost Vlade, režima kursa dinara;
6) odobravanjem kratkoročnih kredita;
7) utvrđivanjem obavezne rezerve banaka kod Narodne 
banke Srbije;
8) utvrđivanjem mera za održavanje likvidnosti banaka;
9) donošenjem propisa i preduzimanjem mera i drugih 
aktivnosti iz oblasti deviznog poslovanja utvrđenih ovim i drugim zakonom;
10) utvrđivanjem drugih instrumenata i mera monetarne i 
devizne politike;
11) obavljanjem drugih poslova utvrđenih ovim i drugim 
zakonom na način koji nije u suprotnosti s ciljevima iz člana 3. ovog zakona.
*Službeni glasnik RS, broj 44/2010
Izdavanje hartija od vrednosti i operacije na otvorenom tržištu 

*Službeni glasnik RS, broj 44/2010
Član 35.
Narodna banka Srbije može izdavati kratkoročne hartije od vrednosti koje 
glase na domaću ili stranu valutu, na osnovu odluke kojom se utvrđuju obim 
emisije, rokovi dospeća i drugi uslovi za izdavanje hartija od vrednosti, kao i 
način plasmana i isplate tih hartija. 
Narodna banka Srbije može, radi upravljanja deviznim 
rezervama, izdavati i dugoročne hartije od vrednosti koje glase na domaću ili 
stranu valutu. O izdavanju ovih hartija Narodna banka Srbije donosi odluku, kojom 
se utvrđuju namena, obim emisije i rokovi dospeća tih hartija, kao i uslovi i 
način njihovog izdavanja, plasmana i isplate.
*Službeni glasnik RS, broj 44/2010
Član 36.
Narodna banka Srbije operacije na otvorenom tržištu 
sprovodi kupovinom i prodajom hartija od vrednosti, kao i obavljanjem drugih 
poslova s tim hartijama i drugim finansijskim instrumentima.
Narodna banka Srbije uređuje vrstu i kvalitet hartija 
od vrednosti i drugih finansijskih instrumenata iz stava 1. ovog člana, kao i 
uslove i način obavljanja operacija na otvorenom tržištu.
*Službeni glasnik RS, broj 44/2010
Diskontni poslovi 
Član 37.
Narodna banka Srbije može kupovati od banaka hartije od vrednosti. 

Narodna banka Srbije može kupljene hartije od vrednosti iz stava 1. ovog člana 
prodavati i pre isteka roka njihovog dospeća. 
Narodna banka Srbije uređuje vrstu i kvalitet hartija od vrednosti iz stava 
1. ovog člana, kao i uslove i način pod kojima kupuje i prodaje te hartije. 

Odobravanje kratkoročnih kredita 
Član 38.
Narodna banka Srbije može bankama, radi obezbeđenja 
njihovih redovnih potreba za likvidnošću, odobravati kredite s rokom dospeća do 
godinu dana, na osnovu zaloge hartija od vrednosti.
Narodna banka Srbije može odobriti kratkoročni kredit 
za održavanje likvidnosti solventnoj banci kojoj je hitno potrebno privremeno 
obezbediti likvidnost, i to na osnovu zaloge hartija od vrednosti, deviza i 
drugih odgovarajućih sredstava obezbeđenja.
Narodna banka Srbije uređuje vrstu i kvalitet 
sredstava obezbeđenja na osnovu kojih odobrava kredite iz st. 1. i 2. ovog člana, 
kao i uslove i način odobravanja tih kredita.
*Službeni glasnik RS, broj 14/2015
Član 39.
Brisan je (vidi član 43. Zakona – 44/2010-34)
Obavezna rezerva 
Član 40.
Narodna banka Srbije utvrđuje visinu obavezne rezerve banaka propisivanjem 
stope obavezne rezerve, vrste depozita i drugih sredstava na koja se ta stopa 
primenjuje. 
Narodna banka Srbije može obaveznu rezervu banaka 
utvrditi i na povećanje određenih vrsta depozita i drugih sredstava banaka, kao i 
na vanbilansne obaveze banaka.
Narodna banka Srbije može utvrditi i diferencirane stope obavezne rezerve, 
zavisno od vrste i ročnosti depozita i drugih sredstava. 
Narodna banka Srbije propisuje bliže uslove i način za obračunavanje i 
izdvajanje obavezne rezerve.
*Službeni glasnik RS, broj 44/2010
Referentna kamatna stopa i druge kamatne stope
*Službeni glasnik RS, broj 44/2010
Član 41.
Narodna banka Srbije utvrđuje referentnu kamatnu stopu 
i objavljuje je na svojoj Internet prezentaciji.
Narodna banka Srbije utvrđuje kamatne stope na 
plasmane i druga potraživanja Narodne banke Srbije, kao i kamatne stope na 
sredstva na koja Narodna banka Srbije plaća kamatu, i propisuje način obračuna, 
naplate i plaćanja kamate.
Drugim potraživanjima iz stava 2. ovog člana smatraju 
se i sredstva izdvojena kod Narodne banke Srbije koja su manja od propisanih.
Кamatne stope iz stava 2. ovog člana Narodna banka 
Srbije objavljuje na svojoj internet prezentaciji.
*Službeni glasnik RS, broj 44/2010
**Službeni glasnik RS, broj 44/2018
Mere za održavanje likvidnosti banaka i drugih finansijskih organizacija 

Član 42.
Narodna banka Srbije, radi održavanja likvidnosti banaka, može propisati: 

1) uslove i način odobravanja depozitnih i kreditnih olakšica; 
2) uslove i način obezbeđenja likvidnosti isplate depozita fizičkih i pravnih 
lica kod banaka; 
3) druge mere za održavanje likvidnosti banaka. 
Brisani su raniji st. 2. i 3. (vidi član 46. Zakona – 44/2010-34)
Propisi, mere i aktivnosti iz oblasti deviznog poslovanja 
Član 43.
Narodna banka Srbije samostalno vodi politiku kursa dinara. 
Narodna banka Srbije, uz saglasnost Vlade, utvrđuje režim kursa dinara. 

Odluka Narodne banke Srbije o utvrđivanju režima kursa 
dinara objavljuje se u „Službenom glasniku Republike Srbije“.
*Službeni glasnik RS, broj 44/2010
Član 44.
Narodna banka Srbije kupuje i prodaje devize i 
efektivni strani novac na deviznom tržištu radi sprovođenja monetarne politike, u 
skladu sa utvrđenim režimom kursa dinara, odnosno radi održavanja odgovarajućeg 
nivoa deviznih rezervi.
Narodna banka Srbije može kupovati i prodavati devize 
i efektivni strani novac na deviznom tržištu i radi održavanja likvidnosti 
plaćanja prema inostranstvu.
Narodna banka Srbije može bankama zamenjivati devize u 
efektivni strani novac i efektivni strani novac u devize.
*Službeni glasnik RS, broj 44/2010
Član 45.
Narodna banka Srbije propisuje:
1) uslove i način intervencije Narodne banke Srbije na 
deviznom tržištu;
2) vrste deviza i efektivnog stranog novca koji se 
kupuju i prodaju na deviznom tržištu;
3) uslove i način zamene efektivnog stranog novca u 
devize i deviza u efektivni strani novac, zamene efektivnog stranog novca, 
odnosno deviza u jednoj valuti za efektivni strani novac, odnosno devize u 
drugoj valuti, kao i zamene oštećenog i vanopticajnog efektivnog stranog novca;
4) druge mere iz deviznog poslovanja radi ostvarivanja 
utvrđene politike kursa dinara.
*Službeni glasnik RS, broj 44/2010
**Službeni glasnik RS, broj 14/2015
Član 46.
Narodna banka Srbije može, u skladu sa utvrđenom monetarnom politikom, 
bankama propisati obavezu da drže određeni iznos u devizama na računu kod 
Narodne banke Srbije ili kod stranih banaka. 
Narodna banka Srbije može, u skladu sa utvrđenom monetarnom politikom, 
propisati i druge mere radi održavanja likvidnosti u plaćanjima sa inostranstvom. 

Član 47.
Narodna banka Srbije može od domaćih i stranih banaka primati depozite u 
devizama. 
Radi obavljanja zakonom utvrđenih funkcija, Narodna 
banka Srbije može otvarati račune u inostranstvu.
*Službeni glasnik RS, broj 44/2010
Član 48.
Narodna banka Srbije može se, radi premošćavanja tekućih neravnomernosti u 
prilivu i odlivu deviza, zaduživati u inostranstvu u svoje ime i za svoj račun, 
sa rokom otplate do godinu dana. 
Izuzetno od odredbe stava 1. ovog člana, Narodna banka Srbije može se kod 
Međunarodnog monetarnog fonda zaduživati sa rokom otplate dužim od godinu dana. 

Brisan je raniji stav 3. (vidi član 51. Zakona – 44/2010-34)
Član 49.
Devizne rezerve Narodne banke Srbije čine: 
1) potraživanja Narodne banke Srbije u devizama na računima u inostranstvu; 

2) hartije od vrednosti na računima Narodne banke 
Srbije u inostranstvu;
3) specijalna prava vučenja i rezervna pozicija kod Međunarodnog monetarnog 
fonda; 
4) zlato i drugi plemeniti metali; 
5) efektivni strani novac. 
*Službeni glasnik RS, broj 44/2010
Član 50.
Narodna banka Srbije upravlja deviznim rezervama u 
skladu s načelima likvidnosti i sigurnosti.
Narodna banka Srbije odlučuje o formiranju i korišćenju 
deviznih rezervi, kao i o upravljanju i raspolaganju tim rezervama, u skladu s 
monetarnom i deviznom politikom i smernicama za upravljanje deviznim rezervama, na 
način kojim se doprinosi nesmetanom ispunjenju obaveza Republike Srbije prema 
inostranstvu.
*Službeni glasnik RS, broj 44/2010
Član 51.
Narodna banka Srbije kupuje i prodaje u inostranstvu 
devize, efektivni strani novac, hartije od vrednosti i druge oblike aktive, radi 
obezbeđenja odgovarajućeg oblika i valutne strukture deviznih rezervi.
Narodna banka Srbije može kupovati i prodavati dinare 
u inostranstvu.
*Službeni glasnik RS, broj 44/2010
Član 52.
Zlatom, u smislu ovog zakona, smatraju se zlatne 
poluge, zlato na računima Narodne banke Srbije u inostranstvu i kovano zlato.
Narodna banka Srbije može izvoziti i iznositi u 
inostranstvo, kao i uvoziti i unositi iz inostranstva, zlatne poluge i zlato u 
neprerađenom i kovanom obliku.
Narodna banka Srbije može u zemlji kupovati i prodavati 
zlatne poluge, a može koristiti i usluge pretapanja i izlivanja zlatnih poluga.
*Službeni glasnik RS, broj 44/2010
Izdavanje novčanica i kovanog novca i upravljanje tokovima 
gotovine
*Službeni glasnik RS, broj 44/2010
Član 53.
Novčana jedinica Republike Srbije jeste dinar, koji se deli na 100 para. 

Narodna banka Srbije ima isključivo pravo izdavanja novčanica i kovanog novca u 
Republici Srbiji. 
Član 54.
Sve novčane obaveze iz poslova zaključenih u Republici Srbiji između 
preduzeća, drugih domaćih pravnih lica i građana, izražavaju se u dinarima i 
izvršavaju sredstvima plaćanja koja glase na dinare, ako zakonom nije drukčije 
određeno. 
Član 55.
Narodna banka Srbije izdaje novčanice i kovani novac, utvrđuje apoene i 
osnovna obeležja novčanica i kovanog novca. 
Natpisi i tekstovi na novčanicama i kovanom novcu ispisuju se ćiriličnim i 
latiničnim pismom. 
Narodna banka Srbije donosi odluke o puštanju u opticaj i povlačenju iz 
opticaja novčanica i kovanog novca. 
Član 56.
Guverner utvrđuje način i uslove povlačenja pohabanih novčanica i zamene 
oštećenih novčanica i kovanog novca, čije troškove snosi Narodna banka Srbije. 

Član 57.
Narodna banka Srbije, uz prethodno pribavljenu saglasnost Vlade, donosi odluku 
o izdavanju novčanica za vanredne potrebe zemlje nastale usled
ratnog ili 
vanrednog stanja. 
*Službeni glasnik RS, broj 44/2010
Član 57a
Narodna banka Srbije izdaje prigodni kovani novac i 
numizmatički novac.
Prigodni kovani novac je zakonsko sredstvo plaćanja.
Odluku o izdavanju novca iz stava 1. ovog člana Narodna 
banka Srbije donosi povodom istorijskih, naučnih, kulturnih, sportskih, 
humanitarnih ili drugih događaja koji su od opšteg značaja za Republiku Srbiju 
ili su od međunarodnog značaja, na inicijativu Vlade ili na svoju inicijativu.
Odlukom iz stava 3. ovog člana naročito se utvrđuje 
količina novca koji se izdaje, kao i njegova nominalna vrednost, odnosno prodajna 
cena, sastav, apoenska struktura i osnovna obeležja.
Narodna banka Srbije može da prodaje novac iz stava 1. 
ovog člana –neposredno ili preko ovlašćenih lica.
Кad u svom poslovnom objektu neposredno prodaje novac 
iz stava 1. ovog člana ili druge proizvode specijalizovane organizacije u njenom 
sastavu – na Narodnu banku Srbije ne primenjuje se zakon kojim se uređuje 
trgovina.
Narodna banka Srbije bliže propisuje uslove i način 
izdavanja novca iz stava 1. ovog člana.
*Službeni glasnik RS, broj 14/2015
Član 58.
Falsifikati papirnih novčanica i falsifikovani ili oštećeni (probušeni) 
kovani novac nisu zakonsko sredstvo plaćanja. 
Ako postoji sumnja da su novčanice i kovani novac koji 
su zakonsko sredstvo plaćanja u Republici Srbiji falsifikovani ili su 
falsifikovane strane novčanice, Narodna banka Srbije utvrđuje njihovu 
autentičnost.
Novčanice i kovani novac iz stava 1. ovog člana predaju se Narodnoj banci 
Srbije bez naknade. 
Narodna banka Srbije propisuje način postupanja s 
novčanicama i kovanim novcem iz stava 2. ovog člana.
Narodna banka Srbije propisuje uslove pod kojima se 
mogu reprodukovati novčanice i kovani novac koji su u opticaju ili su povučeni 
iz opticaja. 
*Službeni glasnik RS, broj 44/2010
Član 58a
Narodna banka Srbije planira izdavanje novčanica i 
gotovog novca i upravlja tokovima gotovine snabdevanjem banaka novčanicama i 
kovanim novcem i preuzimanjem od banaka novčanica i kovanog novca.
Narodna banka Srbije utvrđuje najniži apoen u opticaju 
na koji se zaokružuju obračuni u gotovinskom platnom prometu.
Narodna banka Srbije propisuje način upravljanja 
tokovima gotovine.
*Službeni glasnik RS, broj 44/2010
Platni sistemi
*Službeni glasnik RS, broj 14/2015
Član 59.
Narodna banka Srbije vodi računa o efikasnom i 
sigurnom funkcionisanju i razvoju platnih sistema i, u skladu sa zakonom, donosi 
propise kojima se uređuju ovi sistemi.
Guverner donosi propise iz stava 1. ovog člana i druge 
opšte akte u oblasti platnih sistema i rešenjem odlučuje o davanju i oduzimanju 
operatorima platnog sistema dozvola za rad ovog sistema.
*Službeni glasnik RS, broj 14/2015
Član 60.
Narodna banka Srbije vodi sistem konsolidovanog računa 
trezora za dinarska i devizna sredstva, kao i druge račune utvrđene zakonom, i 
za ove poslove naplaćuje naknadu.
Na sredstva iz stava 1. ovog člana koja su položena 
kao depozit na računu Narodna banka Srbije plaća kamatu, u skladu sa ugovorom 
zaključenim s deponentom.
*Službeni glasnik RS, broj 44/2010
Poslovi za Republiku Srbiju
*Službeni glasnik RS, broj 44/2010
Član 61.
Narodna banka Srbije može, na osnovu zakona, odnosno 
ugovora, a u ime i za račun Republike Srbije, obavljati poslove fiskalnog agenta 
u vezi sa zaduživanjem Republike Srbije u inostranstvu, odnosno poslove u vezi s 
povlačenjem sredstava i otplatom obaveza prema inostranstvu, kao i poslove 
izdavanja dugoročnih hartija od vrednosti koji se odnose na članstvo Republike 
Srbije u Međunarodnom monetarnom fondu.
Narodna banka Srbije može, na osnovu zakona, odnosno 
ugovora, obavljati i druge poslove za Republiku Srbiju.
*Službeni glasnik RS, broj 44/2010
Član 62.
Narodna banka Srbije ne može odobravati kredite, pozajmice, prekoračenja po 
računu ili druge vidove kreditnih olakšica Republici Srbiji, autonomnoj 
pokrajini ili jedinici lokalne samouprave, javnim preduzećima i drugim pravnim 
licima čiji je osnivač Republika Srbija, autonomna pokrajina ili jedinica 
lokalne samouprave, odnosno u kojima Republika Srbija, autonomna pokrajina ili 
jedinica lokalne samouprave imaju kontrolno učešće, niti može davati garancije 
za izmirenje obaveza tih subjekata ili na drugi način obezbeđivati izmirenje 
njihovih obaveza.
Narodna banka Srbije ne može neposredno kupovati 
hartije od vrednosti koje izdaju subjekti iz stava 1. ovog člana.
Zabrana iz stava 1. ovog člana ne odnosi se na dnevne 
kredite čije rokove dospeća nije moguće produžavati, kao ni na kredite, 
pozajmice, prekoračenja po računu ili druge vidove kreditnih olakšica koji se 
odobravaju Republici Srbiji za izmirivanje njenih obaveza po osnovu članstva u 
Međunarodnom monetarnom fondu.
Кredite i kreditne olakšice bankama u kojima kontrolno 
učešće imaju Republika Srbija, autonomna pokrajina ili jedinica lokalne 
samouprave – Narodna banka Srbije može odobravati pod uslovima i na način koji 
su utvrđeni ovim zakonom.
Republika Srbija, autonomna pokrajina ili jedinica 
lokalne samouprave imaju kontrolno učešće iz st. 1. i 4. ovog člana ako 
neposredno ili posredno:
1) imaju mogućnost da ostvare više od 50% glasačkih 
prava u pravnom licu, ili
2) imaju vlasništvo nad više od 50% kapitala tog 
pravnog lica, ili
3) mogu imenovati više od polovine članova upravnog 
ili nadzornog odbora ili drugog organa upravljanja pravnog lica.
*Službeni glasnik RS, broj 44/2010
**Službeni glasnik RS, broj 14/2015
IV. КONTROLNA FUNКCIJA NARODNE BANКE SRBIJE 
Član 63.
Narodna banka Srbije izdaje i oduzima dozvole za rad i
vrši nadzor nad finansijskim institucijama, a preduzima i 
druge mere u skladu sa zakonom.
Poslovi nadzora nad finansijskim institucijama 
obavljaju se u Narodnoj banci Srbije na način kojim se obezbeđuju operativna 
samostalnost organizacionih jedinica u kojima se obavljaju ti poslovi i njihova 
razdvojenost u odnosu na druge funkcije i poslove Narodne banke Srbije i kojim 
se sprečava sukob interesa.
Narodna banka Srbije može doneti propise kojima se 
utvrđuju standardi stabilnog i sigurnog poslovanja subjekata koje kontroliše, 
odnosno nad kojima vrši nadzor.
Narodna banka Srbije vodi evidenciju o izdatim 
dozvolama iz stava 1. ovog člana. Ova evidencija je javna knjiga i vodi se u 
elektronskom obliku, a dostupna je na Internet prezentaciji Narodne banke 
Srbije.
*Službeni glasnik RS, broj 44/2010
**Službeni glasnik RS, broj 76/2012
***Službeni glasnik RS, broj 44/2018
Član 64.
Pri vršenju nadzora nad finansijskim institucijama 
Narodna banka Srbije ima pravo uvida u poslovne knjige i drugu dokumentaciju 
finansijskih institucija, kao i lica koja su s njima povezana imovinskim, 
upravljačkim ili poslovnim odnosima.
Narodna banka Srbije propisuje bliže uslove i način 
vršenja kontrolne funkcije, u skladu sa ovim i drugim zakonom.
*Službeni glasnik RS, broj 44/2010
**Službeni glasnik RS, broj 76/2012
Član 65.
Radi unapređenja svoje kontrolne funkcije, Narodna 
banka Srbije sarađuje sa stranim institucijama i domaćim 
organima i institucijama nadležnim za nadzor u oblasti finansijskog poslovanja.
Narodna banka Srbije može podatke pribavljene u 
obavljanju svoje kontrolne funkcije razmenjivati sa organima i institucijama iz 
stava 1. ovog člana.
*Službeni glasnik RS, broj 44/2010
**Službeni glasnik RS, broj 76/2012
***Službeni glasnik RS, broj 44/2018
IVa FUNКCIJA RESTRUКTURIRANJA BANAКA
*Službeni glasnik RS, broj 14/2015
Član 65a
Pri sprovođenju restrukturiranja banke, odnosno člana 
bankarske grupe i vršenju drugih ovlašćenja u vezi s tim restrukturiranjem, Narodna 
banka Srbije ima pravo uvida u poslovne knjige i drugu dokumentaciju banke, 
odnosno člana bankarske grupe, kao i u poslovne knjige i drugu dokumentaciju lica 
koja su s njima povezana imovinskim, upravljačkim ili poslovnim odnosima.
Narodna banka Srbije propisuje bliže uslove i način 
vršenja ovlašćenja iz stava 1. ovog člana, u skladu sa ovim i drugim zakonom.
*Službeni glasnik RS, broj 14/2015
Član 65b
Radi obavljanja funkcije restrukturiranja banaka, odnosno 
člana bankarske grupe, Narodna banka Srbije sarađuje sa agencijom nadležnom za 
osiguranje depozita, s domaćim organima i institucijama nadležnim za nadzor u 
oblasti finansijskog poslovanja, sa stranim telima nadležnim za restrukturiranje 
finansijskih institucija i za nadzor u oblasti finansijskog poslovanja, kao i s 
drugim nadležnim telima.
Narodna banka Srbije može podatke pribavljene u 
obavljanju funkcije restrukturiranja banaka razmenjivati sa organima, institucijama 
i telima iz stava 1. ovog člana u skladu sa zakonom kojim se uređuje poslovanje 
banaka.
*Službeni glasnik RS, broj 14/2015
Član 65v
Poslovi koji se odnose na restrukturiranje banaka 
obavljaju se u Narodnoj banci Srbije na način kojim se obezbeđuju njihova 
operativna samostalnost i organizaciona razdvojenost u odnosu na druge funkcije 
i poslove Narodne banke Srbije i kojim se sprečava sukob interesa.
Poslovi nadzora nad finansijskim institucijama i 
poslovi koji se odnose na restrukturiranje banaka obavljaju se u Narodnoj banci 
Srbije na način kojim se obezbeđuju odvojeno rukovođenje svakim od tih poslova i 
njihova organizaciona razdvojenost i kojim se sprečava sukob interesa.
Narodna banka Srbije unutrašnjim opštim aktima bliže 
uređuje saradnju i razmenu podataka između organizacionih jedinica u čijem su 
delokrugu poslovi iz stava 2. ovog člana, kao i između tih organizacionih 
jedinica i drugih organizacionih jedinica Narodne banke Srbije.
*Službeni glasnik RS, broj 44/2018
V. POSEBNA OVLAŠĆENJA NARODNE BANКE SRBIJE 
Član 66.
Narodna banka Srbije može banci, na njen zahtev, dati ovlašćenje za obavljanje 
poslova platnog prometa i kreditnih poslova sa inostranstvom ako utvrdi da ta 
banka ispunjava uslove za obavljanje tih poslova koje propisuje Narodna banka 
Srbije. 
Narodna banka Srbije može oduzeti ovlašćenje iz stava 1. ovog člana ako banka 
ne ispunjava uslove iz stava 1. ovog člana. 
Član 67.
Narodna banka Srbije vodi registre banaka ovlašćenih 
za obavljanje poslova platnog prometa i kreditnih poslova sa inostranstvom, kao i 
registre saglasnosti datih za otvaranje filijala, drugih organizacionih oblika i 
predstavništava banaka u inostranstvu, kao i predstavništava stranih banaka u 
Republici Srbiji.
Narodna banka Srbije propisuje uslove za upis i način vođenja registara iz 
stava 1. ovog člana. 
Registri iz stava 1. ovog člana su javne knjige. 
Podaci upisani u registar iz stava 1. ovog člana su javni. 
*Službeni glasnik RS, broj 44/2010
VI. INFORMACIONI SISTEM NARODNE BANКE SRBIJE 
Član 68.
Narodna banka Srbije može da propiše obavezu za pravna lica i preduzetnike 
da evidentiraju, prikupljaju, obrađuju i dostavljaju određene podatke. 

Narodna banka Srbije bliže propisuje sadržaj podataka iz stava 1. ovog člana 
i način njihovog dostavljanja. 
*Službeni glasnik RS, broj 44/2010
Član 69.
Narodna banka Srbije, radi efikasnog izvršavanja ciljeva i funkcija, razvija 
automatizovane informacione sisteme i propisuje način i uslove uključivanja 
pravnih lica i preduzetnika u te sisteme. 
*Službeni glasnik RS, broj 44/2010
Član 70.
Narodna banka Srbije sastavlja bilanse i izveštaje na osnovu podataka 
dobijenih od pravnih lica i preduzetnika, sopstvenih baza podataka i 
automatizovanih informacionih sistema, u skladu sa zakonom. 
*Službeni glasnik RS, broj 44/2010
VII. ODNOS NARODNE BANКE SRBIJE PREMA NARODNOJ SКUPŠTINI I VLADI REPUBLIКE 
SRBIJE 
Član 71.
Narodna banka Srbije, najkasnije do 15. decembra 
tekuće godine, dostavlja Narodnoj skupštini, radi informisanja, program monetarne 
politike za narednu godinu.
Narodna banka Srbije, najkasnije do 30. juna naredne 
godine, podnosi Narodnoj skupštini godišnji izveštaj o monetarnoj politici, uz 
obrazloženje svih faktora koji su uticali na sprovođenje te politike, kao i 
godišnji izveštaj o stabilnosti finansijskog sistema.
Narodna banka Srbije, najkasnije do 30. septembra 
tekuće godine, podnosi Narodnoj skupštini polugodišnji izveštaj o monetarnoj 
politici, uz obrazloženje svih faktora koji su uticali na sprovođenje te politike.
Narodna banka Srbije, najkasnije do 30. juna naredne 
godine, podnosi Narodnoj skupštini godišnji izveštaj o svom poslovanju i 
rezultatima rada.
Sadržina izveštaja iz st. 2, 3. i 4. ovog člana 
utvrđuje se Statutom.
Narodna banka Srbije je dužna da program monetarne 
politike iz stava 1. ovog člana bez odlaganja objavi u „Službenom glasniku 
Republike Srbije”.
Guverner u Narodnoj skupštini obrazlaže program 
monetarne politike i izveštaje iz ovog člana.
Narodna skupština ne može Narodnoj banci Srbije davati 
bilo kakva uputstva na osnovu dostavljenog programa monetarne politike i podnetih 
izveštaja iz ovog člana.
*Službeni glasnik RS, broj 44/2010
Član 72.
Guverner može biti pozvan na sednicu Vlade.
Vlada, odnosno nadležna ministarstva dostavljaju 
Narodnoj banci Srbije, radi davanja mišljenja, nacrte zakona i drugih propisa koji 
su u vezi s ciljevima, funkcijama, pravima i obavezama Narodne banke Srbije.
Vlada, odnosno nadležno ministarstvo dostavlja Narodnoj 
banci Srbije, radi davanja mišljenja, nacrt memoranduma o budžetu, ekonomskoj i 
fiskalnoj politici i nacrt zakona kojim se uređuje budžet, i to blagovremeno, u 
skladu s rokovima propisanim zakonom kojim se uređuje budžetski sistem.
Ministarstvo nadležno za poslove finansija, i to 
najmanje jednom godišnje, dostavlja Narodnoj banci Srbije pismeno obaveštenje o 
planiranim novim zaduženjima Republike Srbije u inostranstvu, kao i o očekivanim 
korišćenjima inostranih kredita i otplatama po tim kreditima, radi sagledavanja 
uticaja ovih zaduženja na utvrđivanje i sprovođenje monetarne politike.
Ministarstvo nadležno za poslove finansija 
blagovremeno obaveštava Narodnu banku Srbije o svim transakcijama Republike 
Srbije koje se odnose na njeno spoljno zaduženje.
*Službeni glasnik RS, broj 44/2010
Član 72a
Narodna banka Srbije ima pravo predlaganja Narodnoj 
skupštini zakona iz svoje nadležnosti.
Guverner ili 
viceguverner  
na sednici Narodne skupštine obrazlaže zakon koji je predložila Narodna banka 
Srbije.
*Službeni glasnik RS, broj 44/2010
**Službeni glasnik RS, broj 14/2015
***Službeni glasnik RS, broj 44/2018
VIII. IMOVINA, PRIHODI, RASHODI I КAPITAL
*Službeni glasnik RS, broj 44/2010
Član 73.
Imovinu Republike Srbije koju koristi Narodna banka Srbije čine dinarski i 
devizni kratkoročni i dugoročni plasmani, devizna sredstva, hartije od 
vrednosti, ostala aktiva i imovinska prava u posedu Narodne banke Srbije, 
pokretne i nepokretne stvari i novčana sredstva na žiro-računu Narodne banke 
Srbije. 
Imovina iz stava 1. ovog člana koristi se za poslovanje Narodne banke Srbije. 

Guverner donosi akte o pribavljanju i korišćenju imovine 
iz stava 1. ovog člana, kao i o upravljanju i raspolaganju tom imovinom, osim o 
otuđenju nepokretnih stvari.
*Službeni glasnik RS, broj 106/2012
Član 74.
Narodna banka Srbije ima finansijski plan, kojim se 
utvrđuju planirani prihodi i rashodi Narodne banke Srbije za narednu godinu.
Finansijski plan za narednu godinu Narodna banka 
Srbije, radi informisanja, dostavlja Narodnoj skupštini najkasnije do 31. decembra 
tekuće godine.
*Službeni glasnik RS, broj 44/2010
Član 75.
Narodna banka Srbije ostvaruje prihode: 
1) od kamate i drugih prihoda na sredstva deponovana u inostranstvu; 

2) od kamate na kredite i druge plasmane i 
potraživanja;
3) od naknada za vršenje usluga; 
4) kupovinom i prodajom hartija od vrednosti; 
5) od pozitivnih kursnih razlika; 
6) ostale prihode koje ostvaruje svojim poslovanjem i poslovanjem 
specijalizovane organizacije u svom sastavu. 
Izvršni odbor utvrđuje jedinstvenu tarifu po kojoj 
Narodna banka Srbije naplaćuje naknadu za izvršene usluge.
*Službeni glasnik RS, broj 44/2010
Član 76.
Iz prihoda koje Narodna banka Srbije ostvari, podmiruju se: 
1) kamate i drugi troškovi po inostranim kreditima; 
2) kamate na sredstva koja se drže kod Narodne banke Srbije;

3) kamate i drugi troškovi po hartijama od vrednosti; 
4) troškovi izrade novčanica i kovanog novca; 
5) materijalni i nematerijalni troškovi i troškovi amortizacije; 

6) negativne kursne razlike; 
7) zarade zaposlenih ; 
8) ostali troškovi koje Narodna banka Srbije ima u svom poslovanju i u 
poslovanju specijalizovane organizacije u svom sastavu. 
*Službeni glasnik RS, broj 44/2010
Član 77.
Republika Srbija je vlasnik celokupnog kapitala 
Narodne banke Srbije.
Кapital Narodne banke Srbije čine osnovni kapital i 
posebne rezerve.
Do dostizanja iznosa minimalnog osnovnog kapitala 
Narodne banke Srbije od 10.000.000.000 dinara, celokupna dobit Narodne banke 
Srbije raspoređuje se u osnovni kapital.
Posle dostizanja iznosa minimalnog osnovnog kapitala iz 
stava 3. ovog člana, celokupna dobit Narodne banke Srbije raspoređuje se u 
posebne rezerve Narodne banke Srbije do dostizanja iznosa ovih rezervi od 
20.000.000.000 dinara.
Posle dostizanja iznosa minimalnog osnovnog kapitala iz 
stava 3. ovog člana i iznosa posebnih rezervi iz stava 4. tog člana, dobit 
proistekla iz kursnih razlika i revalorizacionih rezervi Narodne banke Srbije 
raspoređuje se na sledeći način: 33,3% u osnovni kapital i 66,7% u posebne 
rezerve.
Posle dostizanja iznosa minimalnog osnovnog kapitala iz 
stava 3. ovog člana i iznosa posebnih rezervi iz stava 4. tog člana, dobit koja 
nije proistekla iz kursnih razlika i revalorizacionih rezervi Narodne banke 
Srbije raspoređuje se na sledeći način: 10% u osnovni kapital, 20% u posebne 
rezerve i 70% u budžet Republike Srbije.
U skladu sa stavom 6. ovog člana, Narodna banka Srbije 
deo dobiti iz tog stava prenosi budžetu Republike Srbije – u roku od deset dana 
od dana dostavljanja Narodnoj skupštini godišnjih finansijskih izveštaja Narodne 
banke Srbije, sa izveštajem ovlašćenog revizora.
*Službeni glasnik RS, broj 44/2010
Član 78.
Ostvareni gubitak Narodne banke Srbije pokriva se iz 
posebnih rezervi i osnovnog kapitala iznad nivoa minimalnog osnovnog kapitala, a 
ako navedena sredstva nisu dovoljna – iz budžeta Republike Srbije ili iz hartija 
od vrednosti koje u tu svrhu, pod tržišnim uslovima, izdaje Republika Srbija i 
prenosi Narodnoj banci Srbije.
Hartije od vrednosti kojima je pokriven gubitak, 
Narodna banka Srbije može naplatiti i pre roka dospeća – prodajom radi očuvanja 
tekuće likvidnosti, uz saglasnost Saveta.
Ako Republika Srbija ne pokrije gubitak Narodne banke 
Srbije na način utvrđen u stavu 1. ovog člana, taj se gubitak pokriva iz dobiti 
Narodne banke Srbije ostvarene u narednim godinama, i to pre raspodele dobiti 
propisane članom 77. ovog zakona.
*Službeni glasnik RS, broj 44/2010
Član 78a
Narodna banka Srbije nije obveznik poreza na dobit 
pravnih lica, kao ni drugih direktnih poreza i sudskih i drugih taksi i naknada 
od čijeg su plaćanja izuzeti državni organi i organizacije.
*Službeni glasnik RS, broj 14/2015
IX. FINANSIJSКI IZVEŠTAJI 
Član 79.
Godišnji finansijski izveštaji Narodne banke Srbije (u 
daljem tekstu: godišnji finansijski izveštaji) sačinjavaju se u skladu sa zakonom 
kojim se uređuju računovodstvo i revizija i Međunarodnim računovodstvenim 
standardima, odnosno Međunarodnim standardima finansijskog izveštavanja.
Godišnje finansijske izveštaje, sa izveštajem 
ovlašćenog revizora, Savet dostavlja, radi informisanja, Narodnoj skupštini do 30. 
juna naredne godine.
Narodna banka Srbije je dužna da godišnje finansijske 
izveštaje objavi u „Službenom glasniku Republike Srbije” u roku od mesec dana od 
dana njihovog dostavljanja Narodnoj skupštini.
*Službeni glasnik RS, broj 44/2010
Član 80.
Brisan je (vidi član 84. Zakona – 44/2010-34)
Član 81.
Revizija godišnjih finansijskih izveštaja vrši se na 
način utvrđen zakonom kojim se uređuje revizija finansijskih izveštaja i 
Međunarodnim standardima revizije.
Narodna banka Srbije bira spoljnog revizora u skladu sa 
zakonom kojim se uređuju javne nabavke, na period od najmanje tri poslovne 
godine.
*Službeni glasnik RS, broj 44/2010
Član 81a
Narodna banka Srbije ima organizacionu jedinicu koja 
obavlja poslove interne revizije (dalje u tekstu: Interna revizija);
Izbor rukovodioca Interne revizije vrši Savet na 
osnovu sprovedenog javnog konkursa.
Interna revizija vrši se na osnovu plana koji usvaja 
Savet, a može se sprovoditi i vanredno na osnovu zahteva
Saveta, Izvršnog odbora ili guvernera.
*Službeni glasnik RS, broj 76/2012
**Službeni glasnik RS, broj 44/2018
X. ORGANIZACIJA RADA I STATUS ZAPOSLENIH U NARODNOJ BANCI SRBIJE 

Član 82.
Organizacija rada Narodne banke Srbije bliže se, u 
skladu sa zakonom, uređuje Statutom i unutrašnjim opštim aktima Narodne banke 
Srbije, a naročito:
1) unutrašnja organizacija Narodne banke Srbije i 
sistematizacija radnih mesta u Narodnoj banci Srbije;
2) prava, obaveze i odgovornosti rukovodilaca;
3) prava, obaveze i odgovornosti zaposlenih u obavljanju 
poslova i zadataka;
4) zarade i naknade funkcionera Narodne banke Srbije i 
zaposlenih;
5) zaštita podataka označenih određenim stepenom 
tajnosti (u daljem tekstu: tajni podaci) i bezbednost informacija u Narodnoj 
banci Srbije;
6) upravljanje dokumentima u Narodnoj banci Srbije.
*Službeni glasnik RS, broj 44/2010
Član 83.
Na prava, obaveze i odgovornosti iz radnog odnosa 
zaposlenih primenjuje se zakon kojim se uređuju radni odnosi, ako ovim zakonom 
nije drukčije određeno.
*Službeni glasnik RS, broj 44/2010
Član 84.
Prijem u radni odnos u Narodnoj banci Srbije
vrši guverner. 
Brisan je raniji stav 2. (vidi član 20. Zakona - 14/2015-14)
*Službeni glasnik RS, broj 14/2015
Član 85.
Funkcioneri Narodne banke Srbije i zaposleni ne mogu 
se u obavljanju poslova rukovoditi svojim političkim opredeljenjima.
Na zaposlene shodno se primenjuju odredbe člana 20. 
stav 1. tač. od 2) do 4) ovog zakona.
Zaposleni može van radnog vremena, a uz prethodnu 
pismenu saglasnost guvernera, obavljati plaćene dodatne poslove i aktivnosti samo 
ako njihovo obavljanje ne utiče na mogućnost stvaranja sukoba interesa ili na 
nepristrasno obavljanje njegovih poslova.
*Službeni glasnik RS, broj 44/2010
Član 86.
Narodna banka Srbije, u skladu s propisima, stara se o 
arhivskoj građi, odnosno arhivskom materijalu nastalim u radu Narodne banke 
Srbije i u radu organa i organizacija čiji je ona pravni sledbenik, kao i o 
drugoj arhivskoj građi, odnosno arhivskom materijalu čiji je imalac.
*Službeni glasnik RS, broj 44/2010
Član 86a
Кao tajni podaci nastali u poslovanju Narodne banke 
Srbije naročito se određuju podaci koji se odnose na:
1) upravljanje deviznim rezervama;
2) pregovore sa organizacijama i institucijama iz 
člana 11. ovog zakona;
3) izdavanje novčanica i kovanog novca i upravljanje 
tokovima gotovine;
4) pojedinačne podatke i pokazatelje poslovanja 
subjekata nad kojima Narodna banka Srbije vrši kontrolnu, odnosno nadzornu 
funkciju.
Кao tajni podaci nastali u poslovanju Narodne banke 
Srbije mogu se zakonom ili unutrašnjim opštim aktom Narodne banke Srbije odrediti 
i drugi podaci čijim bi otkrivanjem neovlašćenim licima mogla nastupiti šteta po 
ostvarivanje ciljeva i obavljanje funkcija Narodne banke Srbije.
Funkcioneri Narodne banke Srbije i zaposleni dužni su 
da čuvaju tajne podatke bez obzira na način na koji su ih saznali.
Obaveza iz stava 3. ovog člana ostaje i nakon 
prestanka radnog odnosa, odnosno angažovanja u Narodnoj banci Srbije.
*Službeni glasnik RS, broj 44/2010
Član 86b
Narodna banka Srbije, guverner, viceguverneri
i drugi zaposleni ne odgovaraju za štetu koja nastane 
u obavljanju poslova Narodne banke Srbije, osim ako se dokaže da nisu postupali u 
dobroj veri.
Za štetu iz stava 1. ovog člana, zaposleni iz tog 
stava ne mogu odgovarati ni nakon prestanka radnog odnosa u Narodnoj banci 
Srbije, odnosno prestanka vršenja funkcije.
Narodna banka Srbije snosiće troškove zastupanja lica 
iz stava 1. ovog člana u sudskim i upravnim postupcima pokrenutim u vezi s 
poslovima iz tog stava.
Narodna banka Srbije snosiće troškove iz stava 3. ovog 
člana i licima kojima je prestao radni odnos u Narodnoj banci Srbije.
Ako je u odgovarajućem postupku pravnosnažnom odlukom 
utvrđeno da su lica iz stava 1. ovog člana pričinila štetu iz tog stava namerno 
ili krajnjom nepažnjom, ova lica su dužna da Narodnoj banci Srbije nadoknade 
troškove zastupanja iz stava 3. ovog člana, kao i iznos isplaćene štete u skladu 
sa zakonom.
*Službeni glasnik RS, broj 14/2015
**Službeni glasnik RS, broj 44/2018
NAPOMENA IZDAVAČA:Odlukom Ustavnog suda broj IUz-1243/2010, koja je doneta na 
sednici održanoj 23. decembra 2014. godine, a koja je objavljena u 
"Službenom glasniku RS", broj 40 od 7. maja 2015. godine, utvrđeno je da odredba 
člana 86b Zakona o Narodnoj banci Srbije („Službeni glasnik RS”, br. 72/03, 
55/04 i 44/10), nije u saglasnosti sa Ustavom (vidi 
Odluku US – 40/2015-89). 
Zakonom o izmenama i dopunama Zakona o Narodnoj banci Srbije ("Službeni glasnik 
RS", broj 14/2015) koji je stupio na snagu osmog dana od dana objavljivanja u 
„Službenom glasniku Republike Srbije”, odnosno 12. februara 2015. godine, 
odredba člana 86b Zakona je izmenjena (vidi član 21. Zakona – 14/2015-14).
Član 86v
Protiv upravnog akta Narodne banke Srbije donetog u obavljanju njenih funkcija 
može se voditi upravni spor, ali tužba protiv ovog akta ne može sprečiti ni 
odložiti njegovo izvršenje.
U upravnom sporu protiv akta iz stava 1. ovog člana 
sud ne može rešiti upravnu stvar za čije je rešavanje ovim zakonom utvrđena 
nadležnost Narodne banke Srbije.
*Službeni glasnik RS, broj 44/2010
XI. КAZNENE ODREDBE 
1. Кrivično delo 
Član 87.
Prestao je da važi (vidi član 431. Кrivičnog zakonika – 85/2005-30)
Brisan je naslov iznad člana 88. (vidi član 91. Zakona – 44/2010-34)
Član 88.
Brisan je (vidi član 91. Zakona – 44/2010-34)
Član 89.
Brisan je (vidi član 92. Zakona – 44/2010-34)
Član 90.
Brisan je (vidi član 93. Zakona – 44/2010-34)
3. Mere i novčane kazne
*Službeni glasnik RS, broj 44/2018
Član 91.
Narodna banka Srbije izriče mere i novčane kazne banci 
u skladu sa zakonom kojim se uređuje poslovanje banaka:
1) ako banka ne postupa u skladu s propisima Narodne 
banke Srbije iz člana 40. ovog zakona;
2) ako banka ne sprovodi mere koje je Narodna banka 
Srbije propisala radi održavanja likvidnosti banaka iz člana 42. ovog zakona;
3) ako banka ne postupa u skladu s propisima Narodne 
banke Srbije iz člana 45. ovog zakona;
4) ako se banka ne pridržava mera koje je Narodna 
banka Srbije propisala radi održavanja likvidnosti u plaćanjima sa inostranstvom 
iz člana 46. ovog zakona;
5) ako banka ne postupa u skladu s propisima Narodne 
banke Srbije iz člana 58. stav 4. ovog zakona;
6) ako banka ne postupa u skladu s propisima Narodne 
banke Srbije iz člana 58a stav 3. ovog zakona;
7) ako banka ne dostavi odgovarajuće podatke u skladu 
s propisima iz člana 68. ovog zakona.
*Službeni glasnik RS, broj 44/2018
4. Prekršaji
*Službeni glasnik RS, broj 44/2018
Član 91a
Novčanom kaznom od 100.000 do 2.000.000 dinara kazniće 
se za prekršaj pravno lice ako ne dostavi odgovarajuće podatke u skladu s 
propisima iz člana 68. ovog zakona.
Novčanom kaznom od 25.000 do 500.000 dinara kazniće se 
za prekršaj preduzetnik ako ne dostavi odgovarajuće podatke u skladu s propisima 
iz člana 68. ovog zakona.
Za radnju iz stava 1. ovog člana kazniće se za prekršaj 
i odgovorno lice u pravnom licu novčanom kaznom od 15.000 do 150.000 dinara.
*Službeni glasnik RS, broj 44/2010
Član 91b
Novčanom kaznom od 50.000 do 150.000 dinara kazniće se 
funkcioner Narodne banke Srbije koji podnese lažnu izjavu iz člana 20. st. 5 i 
7. ovog zakona.
Novčanom kaznom iz stava 1. ovog člana kazniće se 
bivši funkcioner Narodne banke Srbije koji prekrši zabranu iz člana 29. stav 1. 
ovog zakona.
Za prekršaj iz st. 1. i 2. ovog člana izriče se mera 
javnog objavljivanja presude, a može se izreći i mera zabrane vršenja određenih 
poslova.
*Službeni glasnik RS, broj 76/2012
XII. PRELAZNE I ZAVRŠNE ODREDBE 
Član 92.
Guverner i članovi Saveta biće izabrani najkasnije dva meseca od dana stupanja 
na snagu ovog zakona. 
Savet će izabrati viceguvernere najkasije mesec dana od izbora guvernera i 
članova Saveta. 
U prvom sazivu Saveta Narodne banke Srbije predsednik Saveta bira se na pet 
godina, jedan član Saveta na četiri godine, jedan član Saveta na tri godine, 
jedan član Saveta na dve godine i jedan član Saveta na jednu godinu. 

Ako članu Saveta prestane funkcija pre isteka mandata, novi član Saveta bira 
se na period do isteka mandata člana kome je funkcija prestala. 
Član 93.
Narodna banka Srbije doneće Statut i druge opšte akte u roku od tri meseca od 
dana stupanja na snagu ovog zakona. 
Guverner, uz prethodno pribavljenu saglasnost Saveta, donosi akt o 
organizaciji i sistematizaciji radnih mesta Narodne banke Srbije, najkasnije 
mesec dana od dana donošenja Statuta Narodne banke Srbije. 
Član 94.
Zaposleni u Narodnoj banci Srbije biće raspoređeni na radna mesta utvrđena 
aktom o organizaciji i sistematizaciji iz člana 93. stav 2. ovog zakona narednog 
dana od dana stupanja na snagu tog akta. 
Zaposleni koji ne budu raspoređeni na radna mesta u skladu s aktom o 
organizaciji i sistematizaciji iz stava 1. ovog člana ostaju neraspoređeni i 
ostvaruju prava u skladu sa zakonom. 
Član 95.
Narodna banka Srbije nastavlja da koristi nepokretnosti, opremu, sredstva za 
rad, informacione sisteme, novčana i neposlovna sredstva, predmete i arhivu sa 
stanjem na dan stupanja na snagu ovog zakona. 
Član 96.
Propisi doneti na osnovu Zakona o Narodnoj banci Jugoslavije („Službeni list 
SRJ”, br. 32/93, 41/94, 61/95, 29/97, 44/99 i 73/2000) primenjivaće se do 
donošenja odgovarajućih akata na osnovu ovog zakona. 
Član 97.
Danom stupanja na snagu ovog zakona prestaje da važi Zakon o Narodnoj banci 
Jugoslavije („Službeni list SRJ”, br. 32/93, 41/94, 61/95, 29/97, 44/99 i 
73/2000). 
Član 98.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
ODREDBE КOJE NISU UNETE U „PREČIŠĆEN TEКST“ ZAКONA
 Zakon o izmenama i dopunama Zakona o Narodnoj banci Srbije: "Službeni glasnik 
RS", broj 44/2010-34
Član 96.
Narodna banka Srbije će poslove koje obavlja u skladu sa Zakonom o Narodnoj 
banci Srbije („Službeni glasnik Republike Srbije”, br. 72/03, 55/04 i 85/05 – 
dr. zakon – u daljem tekstu: Zakon) nastaviti da obavlja u skladu s nadležnostima 
utvrđenim ovim zakonom.
Član 97.
Guverner i viceguverneri izabrani u skladu sa odredbama Zakona nastavljaju da 
obavljaju funkcije utvrđene ovim zakonom do isteka mandata na koji su izabrani.
Predsednik i članovi Saveta Narodne banke Srbije izabrani u skladu sa 
odredbama Zakona nastavljaju da obavljaju funkcije članova Saveta utvrđene ovim 
zakonom do isteka mandata na koji su izabrani.
Guverneru, viceguvernerima, predsedniku i članovima Saveta Narodne banke 
Srbije koji su podneli ostavke, odnosno koji su sami zatražili prestanak 
funkcije do dana stupanja na snagu ovog zakona, funkcija prestaje pre isteka 
mandata u skladu sa odredbama Zakona.
Član 98.
Propisi koje je Narodna banka Srbije donela na osnovu Zakona ostaju na snazi 
do donošenja novih propisa u skladu sa ovim zakonom.
Narodna banka Srbije će odredbe propisa donetih na osnovu Zakona koje su u 
suprotnosti sa ovim zakonom uskladiti u roku od jedne godine od dana njegovog 
stupanja na snagu.
Savet će doneti Statut Narodne banke Srbije u roku od tri meseca od dana 
stupanja na snagu ovog zakona.
Narodna banka Srbije uskladiće svoje unutrašnje opšte akte sa odredbama ovog 
zakona u roku od šest meseci od dana stupanja na snagu Statuta Narodne banke 
Srbije.
Član 99.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o Narodnoj banci Srbije: "Službeni glasnik 
RS", broj 76/2012-3
Član 24.
Narodna banka Srbije će poslove koje obavlja u skladu sa Zakonom o Narodnoj 
banci Srbije („Službeni glasnik RS”, br. 72/03, 55/04 i 85/05 – dr. zakon i 
44/10 – u daljem tekstu: Zakon) nastaviti da obavlja u skladu s nadležnostima 
utvrđenim ovim zakonom.
Guverner, viceguverneri, direktor Uprave za nadzor i članovi Saveta biće 
izabrani u roku od 90 dana od dana stupanja na snagu ovog zakona.
Guverner, viceguverneri i članovi Saveta koji su obavljali funkciju do dana 
stupanja na snagu ovog zakona nastaviće da obavljaju funkciju do izbora 
funkcionera iz stava 2. ovog člana.
Član 25.
Propisi koje je Narodna banka Srbije donela na osnovu Zakona ostaju na snazi 
do donošenja novih propisa u skladu sa ovim zakonom.
Narodna banka Srbije će odredbe propisa donetih na osnovu Zakona koje su u 
suprotnosti sa ovim zakonom uskladiti u roku od jedne godine od dana njegovog 
stupanja na snagu.
Savet će doneti Statut u roku od šest meseci od dana stupanja na snagu ovog 
zakona.
Narodna banka Srbije uskladiće svoje unutrašnje opšte akte sa odredbama ovog 
zakona u roku od tri meseca od dana stupanja na snagu Statuta Narodne banke 
Srbije.
Član 26.
Ako su odredbe drugih zakona, odnosno propisa, u suprotnosti sa ovim zakonom, 
primenjuju se odredbe ovog zakona.
Član 27.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o Narodnoj banci Srbije: "Službeni glasnik 
RS", broj 106/2012-3
Član 13.
Predsednik i članovi Saveta guvernera Narodne banke Srbije, kao i direktor 
Uprave za nadzor nad finansijskim institucijama, izabraće se u skladu sa ovim 
zakonom u roku od 30 dana od dana stupanja na snagu tog zakona.
Član 14.
Nakon isteka mandata viceguvernera Narodne banke Srbije izabranih do dana 
stupanja na snagu ovog zakona, kod prvog sledećeg izbora jedan viceguverner 
biraće se na period od četiri godine, drugi na tri godine, a ostali na dve 
godine.
Ako viceguverneru Narodne banke Srbije izabranom u skladu sa stavom 1. ovog 
člana funkcija prestane pre isteka mandata, novi viceguverner biraće se na 
period do isteka mandata viceguvernera kome je funkcija prestala.
Кod prvog izbora direktora Uprave za nadzor nad finansijskim institucijama u 
skladu sa ovim zakonom, direktor Uprave biraće se na period od pet godina.
Ako direktoru Uprave za nadzor nad finansijskim institucijama izabranom u 
skladu sa stavom 3. ovog člana funkcija prestane pre isteka mandata, novi 
direktor Uprave biraće se na period do isteka mandata direktora kome je funkcija 
prestala.
Кod prvog izbora članova Saveta guvernera Narodne banke Srbije u skladu sa 
ovim zakonom, predsednik Saveta biraće se na period od pet godina, a ostali 
članovi Saveta na četiri, tri, dve i jednu godinu.
Ako članu Saveta guvernera Narodne banke Srbije izabranom u skladu sa stavom 
5. ovog člana funkcija prestane pre isteka mandata, novi član Saveta biraće se 
na period do isteka mandata člana kome je funkcija prestala.
Član 15.
Guverner i viceguverneri Narodne banke Srbije izabrani u skladu sa Zakonom o 
Narodnoj banci Srbije („Službeni glasnik RS”, br. 72/2003, 55/2004, 85/2005 – 
dr. zakon, 44/2010 i 76/2012) svoje funkcije utvrđene ovim zakonom nastaviće da 
obavljaju do isteka mandata na koji su izabrani.
Član 16.
Savet guvernera Narodne banke Srbije doneće Statut Narodne banke Srbije u 
roku od tri meseca od dana stupanja na snagu ovog zakona.
Narodna banka Srbije svoje unutrašnje opšte akte uskladiće sa ovim zakonom u 
roku od tri meseca od dana stupanja na snagu Statuta Narodne banke Srbije.
Član 17.
Ovaj zakon stupa na snagu narednog dana od dana objavljivanja u „Službenom 
glasniku Republike Srbije”.
Zakon o izmenama i dopunama Zakona o Narodnoj banci Srbije: "Službeni glasnik 
RS", broj 14/2015-14
Član 22.
Narodna banka Srbije uskladiće Statut Narodne banke Srbije sa ovim zakonom u 
roku od tri meseca od dana stupanja na snagu ovog zakona, a svoje unutrašnje opšte 
akte u roku od tri meseca od dana stupanja na snagu tog statuta.
Član 23.
Danom stupanja na snagu ovog zakona prestaje da važi Zakon o prigodnom kovanom 
novcu („Službeni list SRJ”, broj 46/96).
Član 24.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.
Odredbe ovog zakona kojima se uređuju nadležnosti Narodne banke Srbije u vezi 
s restrukturiranjem banaka primenjuju se od 1. aprila 2015. godine.
Zakon o izmenama i dopunama Zakona o Narodnoj banci Srbije: "Službeni glasnik 
RS", broj 44/2018-25
Član 26.
Uprava za nadzor nad finansijskim 
institucijama obrazovana u okviru Narodne banke Srbije u skladu sa Zakonom o 
Narodnoj banci Srbije („Službeni glasnik RS”, br. 72/03, 55/04, 85/05 – dr. 
zakon, 44/10 i 76/12) ‒ prestaje s radom danom stupanja na snagu ovog zakona, a 
osnovne organizacione jedinice u sastavu ove uprave nastavljaju da obavljaju 
poslove kao osnovne organizacione jedinice Narodne banke Srbije u skladu s 
delokrugom utvrđenim na dan stupanja na snagu ovog zakona unutrašnjim opštim aktom 
Narodne banke Srbije kojim se uređuje njena unutrašnja organizacija.
Član 27.
Guverner, viceguverneri i članovi Saveta 
guvernera Narodne banke Srbije koji su obavljali funkciju do dana stupanja na 
snagu ovog zakona nastaviće da obavljaju funkciju do isteka mandata na koji su 
izabrani.
Direktor Uprave za nadzor nad finansijskim 
institucijama koji je obavljao funkciju do dana stupanja na snagu ovog zakona – 
nastaviće da obavlja funkciju člana Izvršnog odbora Narodne banke Srbije, kao 
vršilac dužnosti viceguvernera, s pravima i dužnostima viceguvernera utvrđenim 
zakonom, Statutom Narodne banke Srbije i ovlašćenjem guvernera Narodne banke 
Srbije, i to do izbora novog viceguvernera u skladu sa ovim zakonom, a najduže 
120 dana od dana stupanja na snagu ovog zakona.
Član 28.
Narodna banka Srbije uskladiće Statut Narodne 
banke Srbije i svoje unutrašnje opšte akte u roku od 30 dana od dana stupanja na 
snagu ovog zakona.
Član 29.
Ovaj zakon stupa na snagu narednog dana od 
dana objavljivanja u „Službenom glasniku Republike Srbije”, a član 1. ovog zakona 
primenjuje se od 1. januara 2019. godine.

