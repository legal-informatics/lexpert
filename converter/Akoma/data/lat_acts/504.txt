





Redakcijski prečišćen tekst

ZAКON

o deviznom poslovanju
 "Službeni glasnik RS", br. 62 od 19. jula 2006, 
31 od 9. maja 2011,  
93 od 28. septembra 2012 - dr. zakon, 119 od 17. decembra 2012, 139 od 18. decembra 2014, 
30 od 20. aprila 2018.
 NAPOMENA IZDAVAČA: Zakon o izmenama i 
dopunama Zakona o deviznom poslovanju („Službeni glasnik RS“, broj 30/2018) stupio 
je na snagu osmog dana od dana objavljivanja u „Službenom glasniku Republike 
Srbije”, odnosno 28. aprila 2018. godine, 
osim odredaba čl. 13. do 17, člana 19. i člana 20. stav 8. ovog 
zakona (kojima su izmenjeni čl. 39, 39a, 44, 46. 
i 55. Zakona o deviznom poslovanju), 
koje se primenjuju od 1. januara 2019. godine 
(vidi član 27. Zakona – 30/2018-13) (tekst Zakona pre izmena iz 
broja 30/2018 možete pogledati sa desne strane u delu "Verzije prečišćenog 
teksta")
I. OSNOVNE ODREDBE
Član 1.
Ovim zakonom uređuju se:
1) plaćanja, naplaćivanja i prenosi između rezidenata i 
nerezidenata u stranim sredstvima plaćanja i u dinarima;
2) plaćanja, naplaćivanja i prenosi između rezidenata u 
stranim sredstvima plaćanja;
3) kupovina i prodaja sredstava plaćanja između rezidenata i 
nerezidenata, kao i kupovina i prodaja stranih sredstava plaćanja između 
rezidenata;
4) jednostrani prenosi sredstava plaćanja iz Republike 
Srbije (u daljem tekstu: Republika) i u Republiku koji nemaju obeležja izvršenja 
posla između rezidenata i nerezidenata;
5) tekući i depozitni računi rezidenata u inostranstvu i 
rezidenata i nerezidenata u Republici;
6) kreditni poslovi u Republici u devizama i kreditni 
poslovi sa inostranstvom.
Brisan je raniji stav 2. (vidi član 1. Zakona - 
119/2012-13)
*Službeni glasnik RS, broj 119/2012
II. DEFINICIJE POJMOVA
Član 2.
U smislu ovog zakona:
(1) Rezidenti su: 
1) pravno lice koje je registrovano i ima sedište u 
Republici;
2) preduzetnik – fizičko lice koje je registrovano u 
Republici i koje radi sticanja dobiti, u vidu zanimanja, obavlja zakonom dozvoljenu 
delatnost; 
3) ogranak stranog pravnog lica upisan u registar kod 
nadležnog organa u Republici;
4) fizičko lice koje ima prebivalište u Republici, osim 
fizičkog lica koje ima boravak u inostranstvu duži od godinu dana;
5) fizičko lice – strani državljanin koji na osnovu dozvole za boravak, 
odnosno radne vize boravi u Republici duže od godinu dana, 
osim diplomatsko-konzularnih predstavnika stranih zemalja i članova njihovih 
porodica;
6) korisnici sredstava budžeta Republike Srbije, 
korisnici sredstava organizacija za obavezno socijalno osiguranje i korisnici 
sredstava budžeta lokalne vlasti, kao i drugi korisnici javnih sredstava koji su 
uključeni u sistem konsolidovanog računa trezora;
7) diplomatsko, konzularno i drugo predstavništvo u 
inostranstvu koje se finansira iz budžeta Republike i domaći državljani zaposleni 
u tim predstavništvima, kao i članovi njihovih porodica.
(2) Nerezidenti su sva lica koja nisu navedena u tački (1) 
ovog člana.
(3) Banka je rezident – akcionarsko društvo 
sa sedištem u Republici, koje ima dozvolu za rad Narodne banke Srbije i obavlja 
depozitne i kreditne poslove, poslove platnog prometa i kreditne poslove sa 
inostranstvom, kao i druge poslove u skladu sa zakonom.
(3a) Platna institucija je rezident – pravno 
lice sa sedištem u Republici koje ima dozvolu Narodne banke Srbije za pružanje 
platnih usluga kao platna institucija, u skladu sa zakonom kojim se uređuju 
platne usluge.
(3b) Izdavalac elektronskog novca je lice sa 
sedištem u Republici koje izdaje elektronski novac, u skladu sa zakonom kojim se 
uređuju platne usluge, kao i strana institucija elektronskog novca, odnosno 
nerezident − pravno lice koje obavlja poslove koji odgovaraju poslovima 
institucije elektronskog novca u smislu zakona kojim se uređuju platne usluge.
Brisan je raniji stav 2. (vidi član 1. Zakona – 
31/2011-128)
(4) Sredstva plaćanja su dinar i strana sredstva plaćanja. 

(5) Strana sredstva plaćanja su: 
1) devize – potraživanja u inostranstvu koja glase na stranu 
valutu;
2) efektivni strani novac – potraživanja u gotovini, odnosno 
papirni ili kovani novac koji glasi na stranu valutu.
(6) Instrumenti plaćanja su: čekovi, menice, akreditivi, 
doznake, platne kartice i drugi instrumenti plaćanja – potraživanja od izdavaoca – 
nerezidenta, koja glase na stranu valutu i mogu se unovčiti u stranu valutu.
(7) Hartije od vrednosti su hartije od vrednosti određene zakonom 
koji uređuje tržište kapitala. 
(8) Domaće hartije od vrednosti su hartije od vrednosti 
koje emituje rezident na domaćem i stranom tržištu, a mogu glasiti i na stranu 
valutu ako je to propisano posebnim zakonom.
(9) Strane hartije od vrednosti su hartije od vrednosti 
koje emituje nerezident .
(10) Dugoročne hartije od vrednosti su dužničke hartije od 
vrednosti, sa rokom dospeća dužim od jedne godine.
(11) Кratkoročne hartije od vrednosti su dužničke hartije 
od vrednosti, sa rokom dospeća do godinu dana. 
(12) Finansijski derivati su finansijski instrumenti u smislu zakona 
koji uređuje tržište kapitala. 
(13) Devizno tržište je tržište na kome se kupuju i prodaju 
devize i efektivni strani novac.
(14) Menjački poslovi su poslovi kupovine od fizičkih lica i 
prodaje tim licima efektivnog stranog novca i čekova koji glase na stranu 
valutu.
(15) Tekući poslovi su poslovi zaključeni između rezidenata 
i nerezidenata čija namena nije prenos kapitala.
(16) Кapitalni poslovi su poslovi između rezidenata i 
nerezidenata čija je namena prenos kapitala.
Кapitalni poslovi iz stava 1. ove tačke su:
– direktne investicije,
– ulaganja u nekretnine,
– poslovi sa hartijama od vrednosti,
– poslovi sa finansijskim derivatima,
– poslovi sa investicionim i dobrovoljnim penzijskim 
fondovima,
– kreditni poslovi,
– garancijski poslovi,
– depozitni poslovi,
– poslovi po osnovu ugovora o osiguranju u skladu sa zakonom 
koji uređuje osiguranje,
– jednostrani prenosi sredstava plaćanja (lični i fizički).
(17) Direktne investicije su ulaganja rezidenta u 
inostranstvu i nerezidenta u Republici u pravno lice sa ciljem da se uključi u 
upravljanje poslovima tog pravnog lica. 
Pod ulaganjem u smislu stava 1. ove tačke smatra se: 
osnivanje pravnog lica, ogranka ili predstavništva, kupovina udela ili akcija u 
kapitalu pravnog lica, dokapitalizacija pravnog lica kao i svaki drugi oblik 
ulaganja kojim ulagač stiče najmanje 10% učešća u osnovnom kapitalu, odnosno 
najmanje 10% glasačkih prava, u roku ne dužem od godinu dana od dana prvog 
ulaganja u to pravno lice u slučaju sukcesivnih ulaganja (radi dostizanja praga od 
10%).
Pod ulaganjem u smislu stava 1. ove tačke smatraju se i krediti i zajmovi sa 
rokom dospeća od pet godina ili dužim ukoliko imaju prirodu podređenog 
potraživanja (subordinirani krediti i zajmovi).
(18) Poslovi sa hartijama od vrednosti su poslovi sa dugoročnim i 
kratkoročnim hartijama od vrednosti i vlasničkim hartijama od 
vrednosti. 
(19) Кreditni poslovi su kreditni poslovi u Republici i 
kreditni poslovi sa inostranstvom.
(20) Кreditni poslovi u Republici su krediti 
koje banka odobrava rezidentu u devizama.
(21) Кreditni poslovi sa inostranstvom su 
krediti, koje odobrava banka ili strana banka, i zajmovi između rezidenata i 
nerezidenata, o kojima rezidenti izveštavaju Narodnu banku Srbije.
Кreditni poslovi iz stava 1. ove tačke su:
– komercijalni krediti i zajmovi u devizama i dinarima 
povezani sa spoljnotrgovinskim prometom robe i usluga, koji obuhvataju odloženo 
plaćanje i plaćanje unapred robe i usluga do godinu dana sa kamatom, odnosno preko 
godinu dana. Кomercijalnim kreditom i zajmom smatra se i finansiranje odloženog 
plaćanja i plaćanja unapred robe i usluga koje kreditor ili zajmodavac odobrava 
dužniku – kupcu po spoljnotrgovinskom prometu robe i usluga tako što po nalogu 
kupca obavezu izmiruje neposredno prodavcu,
– finansijski krediti i zajmovi u devizama koje 
kreditor, odnosno zajmodavac odobrava dužniku tako što sredstva stavlja na 
raspolaganje uplatom na račun dužnika. Pod finansijskim kreditima i zajmovima 
podrazumevaju se i svi oblici finansiranja koje odobravaju banke, strane banke i 
druge strane finansijske institucije. Finansijskim kreditom smatra se i 
finansiranje trgovine robom ili pružanja usluga u kojoj rezident nije ugovorna 
strana u poslu, a koje odobrava banka.
Кomercijalne i finansijske kredite i zajmove dužniku 
može odobriti jedan kreditor, odnosno zajmodavac ili grupa kreditora ili 
zajmodavaca (sindicirani kredit ili zajam).
Кreditni poslovi sa inostranstvom iz stava 1. ove 
tačke su i:
– subordinirani krediti i zajmovi iz tačke (17) stav 
3. ovog člana u devizama,
– kratkoročni oročeni bankarski depoziti u devizama sa 
rokom otplate do godinu dana između banke i strane banke, koji se koriste tako 
što banka – kreditor uplaćuje sredstva na račun banke – dužnika,
– kratkoročne bankarske kreditne linije u devizama sa 
rokom otplate do godinu dana između banke i strane banke, koje se koriste tako 
što banka – kreditor vrši plaćanja po nalogu banke – dužnika,
– drugi poslovi koji imaju obeležja kreditnog posla sa 
inostranstvom.
Кreditnim poslovima sa inostranstvom iz stava 1. ove 
tačke smatraju se i:
– bankarske garancije, avali i drugi oblici jemstva 
koje banka daje u korist nerezidenta – kreditora po kreditima koje rezidenti 
uzimaju iz inostranstva i po kreditnim poslovima između dva nerezidenta u 
inostranstvu,
– jemstva i druga sredstva obezbeđenja koja rezident – 
pravno lice i preduzetnik daje u korist nerezidenta – kreditora po kreditima 
koje rezidenti uzimaju iz inostranstva, kao i jemstva i druga sredstva 
obezbeđenja koja rezident – pravno lice daje po kreditnim poslovima između dva 
nerezidenta u inostranstvu.
Кreditnim poslovima sa inostranstvom smatraju se i 
krediti i zajmovi u dinarima koje u skladu sa odredbama ovog zakona međunarodne 
finansijske organizacije i razvojne banke ili finansijske institucije čiji su 
osnivači strane države odobravaju rezidentima, kao i krediti u dinarima koje 
banke odobravaju nerezidentima.
(21a) Garancijski poslovi 
su poslovi izdavanja i pribavljanja garancija, avala, jemstava i drugih sredstava 
obezbeđenja, koje banka obavlja u skladu sa propisima o bankama, osim garancija iz 
tačke (21) stav 5. alineja prva ovog člana.
Garancijskim poslovima smatraju se i:
– jemstva koja rezident pravno lice daje nerezidentu 
po osnovu spoljnotrgovinskog prometa robe i usluga i izvođenja investicionih 
radova u Republici,
– garancije i jemstva koja rezident pravno lice 
pribavlja od nerezidenta po osnovu spoljnotrgovinskog prometa robe i usluga i 
izvođenja investicionih radova u inostranstvu, kao i po poslu sa drugim 
rezidentom pravnim licem u Republici;
– garancijski poslovi koje obavlja rezident – pravno 
lice koje je Republika osnovala posebnim zakonom radi finansiranja izvoza.
(22) Depozitni poslovi, u smislu ovog zakona, jesu poslovi 
na osnovu ugovora o depozitu između nerezidenta i banke, kao i između rezidenta 
i banke u inostranstvu.
(23) Poslovi po osnovu ugovora o osiguranju obuhvataju 
plaćanja premija i osiguranih iznosa na osnovu ugovora između osiguravajućeg 
društva – nerezidenta i rezidenta kao osiguranika kao i između osiguravajućeg 
društva – rezidenta i nerezidenta kao osiguranika, u skladu sa zakonom koji 
uređuje osiguranje.
(24) Valutna klauzula je ugovaranje vrednosti obaveze u 
devizama ( valuta obaveze) u Republici s tim što se plaćanje i naplaćivanje po tim 
ugovorima vrši u dinarima (valuta isplate).
(25) Lični prenos sredstava plaćanja je prenos sredstva iz 
Republike u inostranstvo ili iz inostranstva u Republiku koji se ne zasniva na 
izvršenju posla – vrši se između rezidenta fizičkog lica i nerezidenta, uključuje 
poklone i pomoć, nasledstva, rente, podmirenje duga useljenika i sredstava koja 
iznose iseljenici. 
(26) Fizički prenos sredstava plaćanja je svaki prenos 
gotovine u dinarima, kao i prenos efektivnog stranog novca i hartija od 
vrednosti iz Republike i u Republiku.
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 139/2014
III. TEКUĆI POSLOVI
Član 3.
Plaćanje, naplaćivanje i prenos po tekućim poslovima između 
rezidenata i nerezidenata vrši se slobodno, u skladu sa ovim zakonom.
Plaćanja i prenosi po osnovu tekućih poslova obuhvataju, bez 
ograničenja:
1) plaćanja po osnovu spoljnotrgovinskih poslova i po drugim 
tekućim poslovima sa inostranstvom u smislu zakona koji uređuje spoljnotrgovinsko 
poslovanje;
2) plaćanja po osnovu otplate dela glavnice i kamata na 
kredite; 
3) povraćaj sredstava uloženih u investicije, kao i prenos 
u inostranstvo i unos dobiti po osnovu direktnih investicija; 
4) prenose u korist fizičkih lica po osnovu: penzija, 
invalidnina i ostalih socijalnih primanja, prenose po osnovu poreza i taksi, 
međudržavne saradnje, likvidiranih šteta po osnovu ugovora o osiguranju, prenose 
po osnovu pravnosnažnih i izvršnih odluka, prenose po osnovu dobitaka u igrama 
na sreću, naknada za koncesije, članarina i kazni (penala) i druge prenose, kao 
i prenose po osnovu iznosa troškova potrebnih za izdržavanja porodice. 

Član 4.
Izvoz i uvoz robe ili usluga ugovoreni u devizama ili 
dinarima koji nisu naplaćeni, odnosno plaćeni u roku dužem od godinu dana od 
dana izvršenog izvoza ili uvoza, kao i roba ili usluga unapred naplaćena, 
odnosno plaćena u devizama ili dinarima, koja nije izvezena, odnosno uvezena u 
roku dužem od godinu dana od dana izvršene naplate, odnosno plaćanja smatraju se 
komercijalnim kreditima i zajmovima.
Brisan je raniji stav 2. (vidi član 3. Zakona – 
119/2012-13)
*Službeni glasnik RS, broj 119/2012
Član 5.
Brisan je raniji stav 2. (vidi član 
3. Zakona – 
31/2011-128)
Član 6.
Rezident – pravno lice, ogranak stranog pravnog lica i 
preduzetnik mogu izvršiti prebijanje dugovanja i potraživanja po osnovu 
realizovanog spoljnotrgovinskog prometa robe i usluga rezidenata, koji se ne 
smatra komercijalnim kreditima i zajmovima.
Vlada propisuje način obavljanja poslova iz stava 1. 
ovog člana.
Banka, rezident – pravno lice, preduzetnik i ogranak 
stranog pravnog lica mogu izvršiti prebijanje dugovanja ili potraživanja po osnovu 
kreditnih poslova sa inostranstvom u devizama sa potraživanjem ili dugovanjem po 
osnovu tih poslova, realizovanog spoljnotrgovinskog prometa robe i usluga, kao i 
po osnovu direktnih investicija i ulaganja u nepokretnosti iz čl. 11. i 12. ovog 
zakona, na način koji propiše Narodna banka Srbije.
Brisani su raniji st. 4. i 5. (vidi član 4. Zakona - 
119/2012-13)
*Službeni glasnik RS, broj 119/2012
Član 7.
Banke, odnosno rezidenti, osim rezidenata – fizičkih 
lica, i nerezidenti, mogu prenositi, odnosno platiti ili naplatiti potraživanja i 
dugovanja koja su nastala po osnovu realizovanog spoljnotrgovinskog prometa robe i 
usluga rezidenata, koji se ne smatra komercijalnim kreditima i zajmovima.
Poslovi iz stava 1. ovog člana mogu se vršiti samo na 
osnovu ugovora zaključenog između prenosioca i primaoca potraživanja i dugovanja, 
uz obavezu prenosioca da dužnika iz osnovnog posla obavesti o izvršenom prenosu 
potraživanja, odnosno obavezu prenosioca da pribavi saglasnost poverioca iz 
osnovnog posla za prenos dugovanja.
Ugovor iz stava 2. ovog člana naročito sadrži 
identifikacione podatke o ugovornim stranama, podatke o osnovu po kom su nastala 
potraživanja i dugovanja koja su predmet prenosa, uključujući i podatke o dužniku, 
odnosno poveriocu, kao i podatke o valuti i iznosu potraživanja i dugovanja koji 
su predmet prenosa.
Potraživanja i dugovanja koja su nastala po osnovu 
realizovanog spoljnotrgovinskog prometa robe i usluga rezidenta – javnog 
preduzeća i pravnog lica sa državnim kapitalom ili pravnog lica koje je u 
procesu restrukturiranja ili privatizacije mogu se prenositi, odnosno platiti ili 
naplatiti samo na osnovu ugovora, saglasnosti ili izjava zaključenih između svih 
učesnika u poslu, uz prethodno pribavljenu saglasnost Vlade, osim potraživanja i 
dugovanja rezidenta – pravnog lica koje je Republika osnovala posebnim zakonom 
radi finansiranja izvoza.
Brisanisu raniji st. 3, 4. i 5. (vidi član 5. Zakona - 
119/2012-13)  
*Službeni glasnik RS, broj 119/2012
**Službeni glasnik RS, broj 30/2018
Član 8.
Rezident ne može izvršiti naplatu, plaćanje ili izdati nalog 
za plaćanje, odnosno izvršiti prenos nerezidentu, na osnovu ugovora u kojem nije 
navedena stvarna cena ili na osnovu neistinite isprave.
Član 8a
Brisan je član 8a koji je dodat u broju 32/2011 (vidi član 
6. Zakona - 119/2012-13)
Član 9.
Brisan je (vidi član 7. Zakona - 119/2012-13)
IV. КAPITALNI POSLOVI
Član 10.
Plaćanje, naplaćivanje i prenos po kapitalnim poslovima 
između rezidenata i nerezidenata vrše se slobodno, osim ako ovim zakonom nije 
drukčije propisano.
1. Direktne investicije rezidenata i nerezidenata
Član 11.
Plaćanje i prenos kapitala po osnovu direktnih investicija 
rezidenata – pravnih lica, preduzetnika i fizičkih lica u inostranstvo vrši se 
slobodno, u skladu sa zakonom koji uređuje spoljnotrgovinsko poslovanje.
Plaćanje i prenos kapitala po osnovu direktnih investicija 
nerezidenata u Republici vrši se slobodno, u skladu sa zakonom koji uređuje 
strana ulaganja.
Član 11a
Rezidenti – pravna lica, preduzetnici i fizička lica 
mogu vršiti plaćanje i naplatu radi kupovine i prodaje u inostranstvu udela u 
kapitalu stranog pravnog lica koje se ne smatra direktnom investicijom.
Nerezidenti mogu vršiti plaćanje i naplatu radi 
kupovine i prodaje udela u kapitalu rezidenta pravnog lica koje se ne smatra 
direktnom investicijom, u skladu sa zakonom koji uređuje privredna društva.
*Službeni glasnik RS, broj 119/2012
2. Ulaganja u nepokretnosti
Član 12.
Plaćanje radi sticanja svojine na nepokretnostima rezidenta u 
inostranstvu i nerezidenata u Republici vrši se slobodno, u skladu sa zakonom 
koji uređuje svojinsko pravne odnose.
Brisan je raniji stav 2. (vidi član 9. Zakona - 
119/2012-13)
3. Poslovi sa hartijama od vrednosti
Član 13.
Rezidenti – pravna lica, preduzetnici i fizička lica mogu 
vršiti plaćanje i naplatu radi kupovine i prodaje u inostranstvu vlasničkih 
hartija od vrednosti koje nisu direktne investicije.
Rezidenti iz stava 1. ovog člana mogu vršiti plaćanje i 
naplatu radi kupovine i prodaje dužničkih dugoročnih hartija od vrednosti čiji 
su izdavaoci Evropska unija, države članice Evropske unije i OECD, međunarodne 
finansijske organizacije i razvojne banke ili finansijske institucije čiji su 
osnivači strane države, kao i onih čiji su izdavaoci pravna lica koja imaju 
sedište u državama članicama Evropske unije.
Rezidenti iz stava 1. ovog člana mogu vršiti plaćanje 
i 
naplatu radi kupovine i prodaje i drugih dužničkih dugoročnih hartija od 
vrednosti u inostranstvu čiji stepen rizika (rejting) i zemlju izdavaoca 
propisuje Narodna banka Srbije. 
Rezidenti mogu vršiti plaćanje i naplatu 
radi kupovine i prodaje domaćih hartija od vrednosti koje glase na stranu valutu, a izdaju se 
u inostranstvu.
Banke mogu slobodno vršiti plaćanje i naplatu po osnovu 
kupovine i prodaje vlasničkih hartija od vrednosti kao i dužničkih dugoročnih 
hartija od vrednosti.
Narodna banka Srbije propisuje rokove i način 
izveštavanja o poslovima iz ovog člana.
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 30/2018
Član 14.
Nerezidenti mogu vršiti plaćanje i naplatu radi kupovine 
i 
prodaje u Republici dugoročnih dužničkih kao i vlasničkih hartija od vrednosti, 
u skladu sa zakonom koji uređuje tržište kapitala. 
Narodna banka Srbije propisuje rokove i način izveštavanja o 
poslovima iz stava 1. ovog člana.
*Službeni glasnik RS, broj 119/2012
Član 15.
Rezidenti – pravna lica, preduzetnici i fizička lica 
mogu vršiti plaćanje i naplatu radi kupovine i prodaje kratkoročnih hartija od 
vrednosti čiji su izdavaoci Evropska unija, države članice Evropske unije, 
međunarodne finansijske organizacije i razvojne banke ili finansijske 
institucije u kojima učestvuju države članice Evropske unije, kao i onih čiji su 
izdavaoci pravna lica koja imaju sedište u tim državama.
Banke mogu slobodno vršiti plaćanje i naplatu po osnovu 
kupovine i prodaje kratkoročnih hartija od vrednosti čiji su izdavaoci Evropska 
unija, države članice Evropske unije i OECD, međunarodne finansijske 
organizacije i razvojne banke ili finansijske institucije u kojima učestvuju 
države članice Evropske unije i OECD, kao i onih čiji su izdavaoci pravna lica 
koja imaju sedište u tim državama. 
Nerezidenti koji imaju sedište, odnosno prebivalište u 
državama članicama Evropske unije mogu vršiti plaćanje i naplatu radi kupovine i 
prodaje kratkoročnih hartija od vrednosti u Republici, u skladu sa zakonom kojim 
se uređuje tržište kapitala.
Narodna banka Srbije propisuje rokove i način 
izveštavanja o poslovima iz ovog člana.
*Službeni glasnik RS, broj 30/2018
4. Poslovi sa finansijskim derivatima
Član 16.
Plaćanje, naplata, prenos, prebijanje, kao i izveštavanje 
po poslovima sa finansijskim derivatima vrše se pod uslovima i na način koji 
propiše Narodna banka Srbije.
*Službeni glasnik RS, broj 31/2011
5. Poslovi sa investicionim i dobrovoljnim penzijskim 
fondovima
Član 17.
Rezidenti – društva za upravljanje investicionim i 
dobrovoljnim penzijskim fondovima mogu da vrše plaćanja 
i naplatu po osnovu 
ulaganja u inostranstvo, u skladu sa odredbama zakona koji uređuju poslove sa 
investicionim i dobrovoljnim penzijskim fondovima.
Rezidenti – pravna lica, preduzetnici i fizička lica 
mogu vršiti plaćanje i naplatu po osnovu ulaganja u inostrane investicione fondove 
posredstvom rezidenata – investicionih društava i društava za upravljanje 
investicionim fondovima u smislu zakona kojim se uređuje tržište kapitala.
Nerezidenti mogu vršiti plaćanje i naplatu po osnovu 
ulaganja u investicione fondove i dobrovoljne penzijske fondove u Republici u 
skladu sa odredbama zakona koji uređuju poslove sa investicionim i dobrovoljnim 
penzijskim fondovima.
*Službeni glasnik RS, broj 119/2012
6. Кreditni poslovi sa inostranstvom
Član 18.
Кreditni poslovi iz člana 2. tačka (21) st. 2. i 3, 
stav 4. alineje prva i treća i stav 5. ovog zakona zaključuju se u pismenoj ili 
elektronskoj formi, odnosno na trajnom nosaču podataka koji omogućava čuvanje i 
reprodukovanje izvornih podataka u neizmenjenom obliku.
Кredite i zajmove u dinarima iz člana 2. tačka (21) 
stav 6. ovog zakona banci, rezidentu – pravnom licu i preduzetniku mogu 
odobravati samo međunarodne finansijske organizacije i razvojne banke ili 
finansijske institucije čiji su osnivači strane države, i to pod uslovima i na 
način koji propiše Narodna banka Srbije. Kredite u dinarima nerezidentima mogu 
odobravati samo banke, i to pod uslovima i na način koji propiše Narodna banka 
Srbije.
Banka može zaključivati kreditne poslove sa 
inostranstvom iz člana 2. tačka (21) ovog zakona u svoje ime i za svoj račun, u 
svoje ime i za tuđ račun i u tuđe ime i za tuđ račun. Pri obavljanju kreditnih 
poslova sa inostranstvom banka je dužna da od nerezidenta pribavi instrumente 
obezbeđenja naplate. Banka može u skladu sa propisima o bankama i ovim zakonom 
davati bankarske garancije, avale i druge oblike jemstva u korist nerezidenta – 
kreditora po kreditnim poslovima sa inostranstvom, kao i po kreditnim poslovima 
između nerezidenata pod uslovom da ugovori i od nerezidenta pribavi instrumente 
obezbeđenja naplate. Banka može u skladu sa propisima o bankama i ovim zakonom 
pribavljati garancije, jemstva i druga sredstva obezbeđenja od nerezidenata po 
kreditima koje odobrava nerezidentima.
Banka može učestvovati u sindiciranom finansijskom 
kreditu ili zajmu koji grupa stranih kreditora odobrava nerezidentu pod uslovom 
da ugovori i od nerezidenta pribavi instrumente obezbeđenja naplate, a pod 
uslovima iz člana 21. ovog zakona u takvom kreditu ili zajmu koji se odobrava 
rezidentu.
Brisan je raniji stav 5. (vidi član 14. Zakona - 
119/2012-13)
Banka može kupiti potraživanje od nerezidenta – učesnika u 
sindiciranom finansijskom kreditu ili zajmu koji grupa stranih kreditora 
odobrava dužniku, pod uslovima iz stava 4. ovog člana, kao i prodati 
nerezidentu svoje potraživanje po ovom osnovu.
Banka može učestvovati u sindiciranom komercijalnom 
kreditu ili zajmu koji se odobrava rezidentu ili nerezidentu za finansiranje 
odloženog plaćanja i plaćanja unapred po spoljnotrgovinskom prometu robe i usluga, 
kupovati potraživanje od nerezidenta – učesnika u takvom sindiciranom kreditu i 
prodavati nerezidentu svoje potraživanje po ovom osnovu.
Rezident – pravno lice može uzimati kredite i zajmove 
iz inostranstva i odobravati nerezidentima komercijalne zajmove u svoje ime i za 
svoj račun i u svoje ime i za tuđ račun, dok finansijske zajmove može 
nerezidentima odobriti u svoje ime i za svoj račun u skladu sa članom 23. ovog 
zakona. Rezident – pravno lice može pribavljati garancije, jemstva i druga 
sredstva obezbeđenja od nerezidenata po zajmovima koje odobrava nerezidentima, a 
jemstva i druga sredstva obezbeđenja u korist nerezidenta – kreditora po 
kreditnim poslovima sa inostranstvom i kreditnim poslovima između nerezidenata 
može davati u skladu sa članom 23. ovog zakona.
Rezident – pravno lice koje je Republika osnovala posebnim 
zakonom radi finansiranja izvoza, može obavljati kreditne poslove sa 
inostranstvom i prenositi, odnosno platiti ili naplatiti potraživanja i dugovanja 
po tim poslovima, u skladu sa tim posebnim zakonom.
Rezident – preduzetnik može u svoje ime i za svoj 
račun uzimati kredite i zajmove iz inostranstva, davati jemstva i druga sredstva 
obezbeđenja u korist nerezidenta – kreditora po kreditima koje rezidenti uzimaju 
iz inostranstva, odobravati nerezidentu komercijalne zajmove i pribavljati 
garancije, jemstva i druga sredstva obezbeđenja od nerezidenata po kreditima koje 
odobrava nerezidentima.
Banka, rezident – pravno lice, preduzetnik i fizičko 
lice mogu zaključivati druge poslove koji imaju obeležja kreditnih poslova sa 
inostranstvom iz člana 2. tačka (21) stav 4. alineja četvrta ovog zakona u 
skladu sa propisom Narodne banke Srbije donetim na osnovu člana 24. ovog zakona.
Rezident – fizičko lice može iz inostranstva uzimati 
kredite i zajmove sa rokom otplate dužim od godinu dana, koji se koriste uplatom 
sredstava kredita na račun tog rezidenta kod banke, dok takve kredite i zajmove 
rezident – ogranak stranog pravnog lica može uzimati od nerezidenta – osnivača.
Rezident – fizičko lice može od nerezidenta sa 
sedištem, odnosno prebivalištem u državi članici Evropske unije uzimati kredite 
i zajmove i sa rokom otplate kraćim od godinu dana, koji se koriste uplatom 
sredstava kredita na račun tog rezidenta kod banke, dok takve kredite i zajmove 
rezident – ogranak stranog pravnog lica može uzimati od nerezidenta – osnivača 
sa sedištem u državi članici Evropske unije.
Nerezident može bez ograničenja davati garancije, 
jemstva i druga sredstva obezbeđenja u korist nerezidenta – kreditora po 
kreditima koje rezidenti uzimaju iz inostranstva.
Brisan je raniji stav 14. (vidi član 14. Zakona - 
119/2012-13)
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 30/2018
Član 19.
Za izvršavanje obaveza iz zaključenog ugovora o kreditnom 
poslu sa inostranstvom odgovoran je rezident koji zaključi ugovor, kao i rezident 
po čijem ovlašćenju i za čiji račun je ugovor zaključen, odnosno banka i rezident 
– pravno lice koje od tog rezidenta kupi potraživanje, odnosno preuzme dug prema 
nerezidentu po osnovu kreditnog posla sa inostranstvom.
Republika i Narodna banka Srbije ne garantuju za izvršenje 
obaveza po kreditnom poslu sa inostranstvom, osim u slučajevima predviđenim 
zakonom.
Ugovor o kreditnom poslu sa inostranstvom je ništav ako je 
zaključen suprotno odredbama stava 2. ovog člana.
Član 20.
Banke, odnosno rezidenti, osim rezidenata – fizičkih 
lica, i nerezidenti, mogu prenositi, odnosno platiti ili naplatiti potraživanja i 
dugovanja rezidenata koja su nastala po osnovu kreditnog posla sa inostranstvom.
Poslovi iz stava 1. ovog člana mogu se vršiti samo na 
osnovu ugovora zaključenog između prenosioca i primaoca potraživanja i dugovanja, 
uz obavezu prenosioca da dužnika iz osnovnog posla obavesti o izvršenom prenosu 
potraživanja, odnosno obavezu prenosioca da pribavi saglasnost poverioca iz 
osnovnog posla za prenos dugovanja.
Ugovor iz stava 2. ovog člana naročito sadrži 
identifikacione podatke o ugovornim stranama, podatke o osnovu po kom su nastala 
potraživanja i dugovanja koja su predmet prenosa, uključujući i podatke o dužniku, 
odnosno poveriocu, kao i podatke o valuti i iznosu potraživanja i dugovanja koji 
su predmet prenosa.
Potraživanja i dugovanja koja su nastala po osnovu 
kreditnog posla sa inostranstvom rezidenta – javnog preduzeća i pravnog lica sa 
državnim kapitalom ili pravnog lica koje je u procesu restrukturiranja ili 
privatizacije mogu se prenositi, odnosno platiti ili naplatiti samo na osnovu 
ugovora, saglasnosti ili izjava zaključenih između svih učesnika u poslu, uz 
prethodno pribavljenu saglasnost Vlade, osim potraživanja i dugovanja rezidenta – 
pravnog lica koje je Republika osnovala posebnim zakonom radi finansiranja 
izvoza.
Brisan je raniji stav 3. (vidi član 15. Zakona - 
119/2012-13)
*Službeni glasnik RS, broj 119/2012
**Službeni glasnik RS, broj 30/2018
Član 21.
Finansijski krediti uzeti iz inostranstva mogu se koristiti 
za plaćanje uvoza robe i usluga i finansiranje izvođenja investicionih radova u 
inostranstvu, koje rezidenti zaključuju u okviru obavljanja svoje delatnosti, kao i 
za otplatu ranije korišćenih kredita iz inostranstva (refinansiranje).
Rezidenti mogu finansijske kredite iz inostranstva uzimati 
i za druge namene na način i pod uslovima koje utvrdi Narodna banka Srbije.
Član 22.
Narodna banka Srbije može utvrditi obim i uslove pod kojima 
banke mogu da uzmu kratkoročne oročene bankarske depozite i kratkoročne 
bankarske kreditne linije od stranih banaka.
Član 23.
Rezident – pravno lice može odobravati finansijske 
zajmove nerezidentu – dužniku, kao i davati jemstva i druga sredstva obezbeđenja 
po kreditnim poslovima sa inostranstvom i po kreditnim poslovima između 
nerezidenata. 
Narodna banka Srbije može da propiše uslove i način 
obavljanja poslova iz ovog člana.
Obavljanje poslova iz ovog člana može se propisom iz 
stava 2. ovog člana ograničiti radi očuvanja javnog interesa i/ili finansijske 
stabilnosti.
Narodna banka Srbije propisuje ograničenja iz stava 3. 
ovog člana za pojedine slučajeve na osnovu ocene opravdanosti tih ograničenja u 
tim slučajevima (načelo pojedinačne procene), vodeći računa o ostvarivanju ciljeva 
zbog kojih su propisana (načelo targetiranosti) i o srazmernosti ograničenja.
*Službeni glasnik RS, broj 30/2018
Član 24.
Narodna banka Srbije propisuje način, rokove i obrasce za 
izveštavanje o kreditnim poslovima sa inostranstvom.
*Službeni glasnik RS, broj 119/2012
Кreditiranje u devizama između rezidenata u Republici 
 

Član 25. 
Banka može rezidentu – pravnom licu i preduzetniku odobriti 
kredit u devizama za plaćanje uvoza robe i usluga iz inostranstva.
Banka može rezidentu – fizičkom licu odobriti kredit u 
devizama radi kupovine nepokretnosti u zemlji.
Garancijski poslovi
*Službeni glasnik RS, broj 31/2011
Član 26.
Banka, u skladu sa propisima o bankama, izdaje i 
pribavlja garancije, avale, jemstva i druga sredstva obezbeđenja.
Brisan je raniji stav 2. (vidi član 18. Zakona - 
119/2012-13)
Izuzetno, banka ne može pribavljati garancije i jemstva od 
nerezidenata po potraživanjima u Republici, koja su nastala po osnovu 
inostranih kredita za koje je država preuzela obavezu otplate prema 
inostranstvu.
Rezident – pravno lice, koje je Republika osnovala 
posebnim zakonom radi finansiranja izvoza, može obavljati garancijske poslove u 
skladu sa tim posebnim zakonom.
Rezident – pravno lice može dati jemstvo nerezidentu 
po poslu uvoza robe i usluge drugog rezidenta, kao i nerezidentu koji izvodi 
investicione radove u Republici.
Rezident – javno preduzeće i pravno lice sa državnim 
kapitalom ili pravno lice koje je u procesu restrukturiranja ili privatizacije 
može davati jemstvo nerezidentu po poslovima iz stava 4. ovog člana pod uslovima 
i na način koji propiše Vlada.
Rezident – pravno lice može pribaviti garanciju i 
jemstvo od nerezidenta po poslu izvoza i uvoza robe i usluga, po poslu izvođenja 
investicionih radova u inostranstvu drugom nerezidentu, po poslu izvođenja 
investicionih radova nerezidenta u Republici, kao i po poslu između tog 
rezidenta i drugog rezidenta – pravnog lica u Republici.
Odredbe ovog člana ne primenjuju se na garancije i 
jemstva iz člana 2. tačka (21) stav 5. ovog zakona, koje se smatraju kreditnim 
poslom sa inostranstvom, a obavljaju se u skladu sa članom 18. ovog zakona.
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 30/2018
7. Depozitni poslovi
Depozitni poslovi rezidenata u inostranstvu
Član 27.
Banka, bez ograničenja, drži devize i na računima kod banaka 
u inostranstvu. 
Rezidenti mogu držati devize na računu kod banke u 
inostranstvu pod uslovima i na način koji propiše Narodna banka Srbije. 

Depozitni poslovi nerezidenata u Republici
Član 28.
Nerezident može na računu kod banke držati devize i dinare 
bez ograničenja, u skladu sa ovim zakonom. 
Narodna banka Srbije propisuje uslove pod kojima banke mogu 
da otvaraju račune nerezidentima i način vođenja tih računa. 
Prenos sredstava sa računa u inostranstvo
Član 29.
Nerezident koji posluje preko nerezidentnog računa i 
rezident – ogranak stranog pravnog lica koji posluje preko rezidentnog računa 
vrše prenos sa tih računa u inostranstvo pod uslovom da su prethodno izmirili 
poreske obaveze iz tog posla prema Republici, o čemu podnosi potvrdu nadležnog 
poreskog organa o izmirenim poreskim obavezama.
Prenos sredstava u inostranstvo sa štednog deviznog i 
dinarskog računa nerezidenta kod banke vrši se slobodno.
Strana banka koja drži sredstva na računu kod banke u 
Republici ne podleže obavezi iz stava 1. ovog člana.
Prenos sredstava u inostranstvo sa namenskih računa 
nerezidenta otvorenih za trgovanje hartijama od vrednosti ne podleže obavezi iz 
stava 1. ovog člana, ukoliko je tako uređeno međunarodnim ugovorom o izbegavanju 
dvostrukog oporezivanja.
*Službeni glasnik RS, broj 31/2011
8. Plaćanja po osnovu ugovora o osiguranju 
Član 30.
Rezidenti – društva za osiguranje mogu da vrše plaćanja radi 
deponovanja i ulaganja u inostranstvo, u skladu sa odredbama zakona koji uređuje 
poslove osiguranja.
Rezident može plaćati premije osiguranja na osnovu ugovora o 
osiguranju koji je zaključen sa nerezidentom – osiguravajućim društvom, pod 
uslovom da je takav ugovor dozvoljen zakonom koji uređuje poslove osiguranja.
9. Jednostrani prenosi sredstava plaćanja – lični i fizički 
prenosi
Član 31.
Narodna banka Srbije propisuje bliže uslove za lične i 
fizičke prenose sredstava plaćanja u inostranstvo i iz inostranstva.
Član 31a
Brisan je član 31a koji je dodat u broju 32/2011 (vidi član 
19. Zakona - 119/2012-13)
V. PLATNI PROMET
Član 32. 
Platni promet sa inostranstvom obavlja se u devizama i u 
dinarima preko banke.
Rezidenti mogu obavljati platni promet sa inostranstvom 
i preko izdavaoca elektronskog novca – radi plaćanja i naplate po osnovu 
elektronske kupoprodaje robe i usluga. Platni promet sa inostranstvom rezidenti
 mogu obavljati i preko platne institucije i javnog poštanskog 
operatora koji pruža platne usluge, u skladu sa zakonom kojim se uređuju platne 
usluge. Prijem sredstava iz inostranstva 
preko izdavaoca elektronskog novca rezidenti – humanitarne organizacije mogu 
ostvarivati i po osnovu donacija u humanitarne svrhe.
Sredstva rezidenata, koja se vode kod strane institucije 
elektronskog novca radi plaćanja, odnosno naplate po osnovu elektronske 
kupoprodaje roba i usluga, odnosno po osnovu 
prijema donacija u humanitarne svrhe, ne smatraju se depozitom u smislu člana 27. stav 2. 
ovog zakona.
Rezidenti iz člana 36. ovog zakona, platni promet sa 
inostranstvom obavljaju preko Narodne banke Srbije.
Platni promet po finansijskim i subordiniranim 
kreditima i zajmovima u devizama, kreditima i zajmovima koje od nerezidenta 
uzimaju rezidenti – fizička lica i ogranci stranih pravnih lica, kao i po 
kreditima i zajmovima u dinarima koji se rezidentima odobravaju u skladu sa 
članom 18. stav 2. ovog zakona, može se vršiti samo ukoliko su rezidenti o tim 
poslovima prethodno izvestili Narodnu banku Srbije u skladu sa ovim zakonom.
Pod uslovom iz stava 5. ovog člana vrši se i platni 
promet po komercijalnim kreditima i zajmovima u devizama i dinarima za 
finansiranje odloženog plaćanja i plaćanja unapred robe i usluga koje kreditor ili 
zajmodavac odobrava dužniku – kupcu po spoljnotrgovinskom prometu robe i usluga 
tako što po nalogu kupca obavezu izmiruje neposredno prodavcu.
Platni promet po ostalim kreditnim poslovima sa 
inostranstvom može se vršiti i bez prethodnog izveštavanja Narodne banke Srbije o 
tim poslovima.
Narodna banka Srbije propisuje bliže uslove i način 
obavljanja platnog prometa sa inostranstvom po tekućim i kapitalnim poslovima.
*Službeni glasnik RS, broj 119/2012
**Službeni glasnik RS, broj 139/2014
***Službeni glasnik RS, broj 30/2018
Član 33.
Rezident može izvršiti naplatu, odnosno plaćanje i drugom 
nerezidentu, a ne nerezidentu kome duguje, odnosno od koga potražuje, po tekućem 
ili kapitalnom poslu, pod uslovom da je taj posao dozvoljen ovim zakonom.
Rezident – dužnik po dinarskom kreditu koji uzima od 
međunarodne finansijske organizacije i razvojne banke ili finansijske 
institucije čiji su osnivači strane države može izvršiti plaćanje i drugoj 
međunarodnoj finansijskoj organizaciji i razvojnoj banci ili finansijskoj 
instituciji čiji su osnivači strane države, a ne onoj kojoj duguje po tom poslu.
Poslovi iz st. 1. i 2. ovog člana mogu se vršiti samo 
na osnovu ugovora zaključenog između svih učesnika u poslu ili izjave rezidenta 
da je obavešten o izvršenom prenosu potraživanja, odnosno da je saglasan sa 
prenosom dugovanja.
Ugovor, odnosno izjava rezidenta naročito sadrži 
identifikacione podatke o svim učesnicima u poslu, podatke o osnovu po kome je 
nastalo potraživanje i dugovanje iz osnovnog posla i podatke o valuti i iznosu 
potraživanja i dugovanja koji su predmet poslova iz st. 1. i 2. ovog člana.
Rezident – javno preduzeće i pravno lice sa državnim 
kapitalom ili pravno lice koje je u procesu restrukturiranja ili privatizacije 
može izvršiti naplatu, odnosno plaćanje i drugom nerezidentu po poslovima iz st. 
1. i 2. ovog člana samo na osnovu ugovora, saglasnosti ili izjava zaključenih 
između svih učesnika u poslu, uz prethodno pribavljenu saglasnost Vlade, osim ako 
je u pitanju rezident – pravno lice koje je Republika osnovala posebnim zakonom 
radi finansiranja izvoza.
Rezidenti su dužni da o promenama po kreditnim 
poslovima sa inostranstvom određenim u st. 1. i 2. ovog člana izveste Narodnu 
banku Srbije u skladu sa propisom donetim na osnovu člana 24. ovog zakona.
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 30/2018
Član 34.
Plaćanje, naplaćivanje i prenos između rezidenata i 
između rezidenata i nerezidenata u Republici se vrši u dinarima.
Izuzetno od odredbe stava 1. ovog člana, plaćanje, 
naplaćivanje i prenos u Republici mogu se vršiti i u devizama po osnovu:
1) deviznog kreditiranja u zemlji za namene iz člana 25. 
ovog zakona;
2) kupovine potraživanja i preuzimanja dugovanja iz čl. 
7. i 20. ovog zakona – na osnovu ugovora;
3) uplate depozita kao sredstva obezbeđenja;
4) premija osiguranja i prenosa po osnovu životnih 
osiguranja;
5) po osnovu prodaje i davanja u zakup nepokretnosti;
6) donacija u humanitarne, naučne i kulturne svrhe, u 
skladu sa propisima kojima se uređuju donacije;
7) garancijskih poslova iz člana 26. ovog zakona, po 
osnovnom poslu koji se vrši u devizama;
8) naknade troškova za službeni put u inostranstvo, 
koji se može izvršiti i u efektivnom stranom novcu;
9) uplate zarada rezidentima – fizičkim licima koji su 
upućeni na privremeni rad u inostranstvo po osnovu ugovora o izvođenju 
investicionih radova u inostranstvu, kao i zaposlenima u 
diplomatsko-konzularnim predstavništvima, organizacijama u sastavu UN i 
međunarodnim finansijskim organizacijama u Republici;
10) kupoprodaje softvera i drugih digitalnih proizvoda 
na internetu koji se isporučuju isključivo putem telekomunikacionih, digitalnih 
ili informaciono-tehnoloških uređaja, pod uslovom da se plaćanje vrši korišćenjem 
platne kartice ili elektronskog novca preko pružaoca platnih usluga sa sedištem 
u Republici.
Plaćanje, naplaćivanje i prenos mogu se vršiti i u 
devizama po osnovu programa i projekata koji se finansiraju iz razvojne pomoći 
Evropske unije u kojima učestvuje Republika, pri čemu sredstva mogu biti 
prosleđivana do ugovarača, odnosno korisnika i projektnih partnera u skladu sa 
odgovarajućim ugovorom za sprovođenje aktivnosti na osnovu razvojne pomoći 
Evropske unije.
Banka može po nalogu nerezidenta – kupca robe ili usluge, 
kome odobrava komercijalni kredit za finansiranje odloženog plaćanja i plaćanja 
unapred robe i usluga, vršiti u Republici plaćanje u devizama rezidentu – 
prodavcu te robe ili pružaocu usluge u spoljnotrgovinskom prometu.
Plaćanje, naplaćivanje i prenos u Republici mogu se 
vršiti i u devizama po poslovima koji su uređeni zakonima koji uređuju tržište 
kapitala i osiguranje depozita.
Plaćanje, naplaćivanje i prenos u Republici mogu se 
vršiti i u devizama i u drugim slučajevima propisanim zakonom.
Banka na zahtev rezidenta može vršiti prenos sredstava 
u devizama sa deviznog računa tog rezidenta na njegov devizni račun kod druge 
banke, a na zahtev rezidenta – fizičkog lica i na devizni račun člana porodice 
kod te ili druge banke, uz dokaz da je u pitanju supružnik ili srodnik do trećeg 
stepena srodstva.
Dozvoljeno je ugovaranje u devizama u Republici s tim 
što se plaćanje i naplaćivanje po tim ugovorima vrši u dinarima.
Narodna banka Srbije propisuje u kojim slučajevima i 
pod kojim uslovima se plaćanje, naplaćivanje, uplate i isplate mogu vršiti i u 
efektivnom stranom novcu.
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 30/2018
Član 35. 
Banka drži devize i kod druge banke, odnosno kod Narodne 
banke Srbije.
Rezident – pravno lice, ogranak stranog pravnog lica i 
preduzetnik drži devize na deviznom računu kod banke ili ih prodaje banci.
Narodna banka Srbije propisuje uslove pod kojima banke 
otvaraju devizne račune i način vođenja tih računa i deviznih štednih uloga 
rezidenata.
Brisani su raniji st. 4. i 5. (vidi član 3. Zakona - 
139/2014-97)
Visina, način obračuna i plaćanja kamate, kao i valuta u 
kojoj se plaćaju kamate i glavnica, utvrđuju se ugovorom između banke i 
rezidenta.
*Službeni glasnik RS, broj 119/2012
Član 36.
Rezidenti – korisnici sredstava budžeta Republike 
Srbije, korisnici sredstava organizacija za obavezno socijalno osiguranje i 
korisnici sredstava budžeta lokalne vlasti, kao i drugi korisnici javnih 
sredstava koji su uključeni u sistem konsolidovanog računa trezora, devizne 
račune vode kod Uprave za trezor u okviru sistema konsolidovanog računa trezora 
koji se vodi kod Narodne banke Srbije, osim ako posebnim zakonom ili 
međunarodnim ugovorom nije drukčije propisano, a devize i efektivni strani novac 
koji ostvare u svom poslovanju mogu da prodaju Narodnoj banci Srbije.
Izuzetno od odredbe stava 1. ovog člana, ministar 
nadležan za poslove finansija može odobriti korisniku iz stava 1. ovog člana 
otvaranje deviznog računa kod ovlašćene banke za plaćanja koja ne mogu da se 
izvrše preko Narodne banke Srbije ili obavljanje pojedinih poslova platnog prometa 
sa inostranstvom preko izdavaoca elektronskog novca ili platne institucije, ako 
to zahteva specifičnost poslova tog korisnika.
Narodna banka Srbije propisuje način obavljanja poslova 
između Narodne banke Srbije i Uprave za trezor koji se obavljaju preko sistema 
konsolidovanog računa trezora iz stava 1. ovog člana.
*Službeni glasnik RS, broj 119/2012
**Službeni glasnik RS, broj 30/2018
Izveštavanje po osnovu platnog prometa
Član 37.
Narodna banka Srbije propisuje rezidentima obavezu 
izveštavanja o plaćanju, naplaćivanju i prenosu po poslovima platnog prometa iz čl. 
32. i 34. ovog zakona.
Narodna banka Srbije, na osnovu podataka iz izveštaja iz 
stava 1. ovog člana, izrađuje projekciju platnog bilansa Republike kao 
analitičku podlogu za utvrđivanje ciljeva i zadataka monetarne politike i prati 
ostvarivanje te projekcije.
VI. DEVIZNO TRŽIŠTE I КURS DINARA
Devizno tržište
Član 38.
Devize i efektivni strani novac mogu se kupovati i 
prodavati samo na deviznom tržištu, za namene koje su dozvoljene ovim zakonom.
Кupovina i prodaja deviza i efektivnog stranog novca 
na deviznom tržištu u Republici vrši se neposredno: 
1) između banaka i rezidenata, kao i između banaka i 
nerezidenata;
2) između banaka;
3) između banaka i Narodne banke Srbije; 
4) između rezidenata koji imaju ovlašćenje za obavljanje 
menjačkih poslova i Narodne banke Srbije;
5) između banaka i rezidenata koji imaju ovlašćenje za 
obavljanje menjačkih poslova;
6) između rezidenata iz člana 2. tačka (1) odredba pod 
6) ovog zakona i Narodne banke Srbije.
Кupovinu i prodaju efektivnog stranog novca na deviznom 
tržištu obavlja banka, Narodna banka Srbije, kao i drugi rezidenti koji u skladu 
sa ovim zakonom obavljaju menjačke poslove.
Narodna banka Srbije propisuje uslove i način rada deviznog 
tržišta.
*Službeni glasnik RS, broj 30/2018
Član 39.
Menjačke poslove mogu da obavljaju: 
1) banke i rezident – privredni subjekt koji menjačke 
poslove obavlja na osnovu posebnog zakona kojim se uređuje njegova delatnost; 
2) rezidenti – pravna lica i preduzetnici koji imaju 
ovlašćenje Narodne banke Srbije za obavljanje menjačkih poslova (u daljem tekstu: 
ovlašćeni menjač).
Rešenje o izdavanju ovlašćenja za obavljanje menjačkih 
poslova (u daljem tekstu: ovlašćenje), na osnovu podnetog zahteva, izdaje Narodna 
banka Srbije kada utvrdi da podnosilac zahteva ispunjava sledeće uslove: 
1) da je kao privredni subjekat registrovan kod 
nadležnog organa; 
2) da sa bankom ima zaključen ugovor o obavljanju 
menjačkih poslova koji ne proizvodi pravno dejstvo ako privredni subjekt nema 
ovlašćenje; 
3) da vlasnik, odnosno osnivač privrednog subjekta, 
odnosno direktor/član upravnog odbora i/ili drugo odgovorno lice privrednog 
subjekta, odnosno direktor/član upravnog odbora i/ili drugo odgovorno lice 
osnivača privrednog subjekta i radnik koji će neposredno obavljati menjačke 
poslove nije pravnosnažno osuđen za krivična dela protiv privrede, imovine, 
života i tela, protiv javnog reda i mira, službene dužnosti, pranja novca, 
finansiranja terorizma i pravnog saobraćaja i/ili za drugo krivično delo i/ili 
privredni prestup koji to lice čine nepodobnim u vezi sa obavljanjem menjačkih 
poslova;
4) da privredni subjekt – pravno lice koje podnosi 
zahtev i osnivač privrednog subjekta – pravno lice nije osuđeno pravnosnažnom 
presudom za krivično delo, kao i da se protiv njega ne vodi krivični postupak, u 
smislu zakona kojim se uređuje odgovornost pravnih lica za krivična dela i/ili 
da nije osuđeno pravnosnažnom presudom za privredni prestup koji to lice čine 
nepodobnim u vezi sa obavljanjem menjačkih poslova, u smislu zakona kojim se 
uređuje privredni prestup; 
5) da je organizaciono i kadrovski osposobljen i 
tehnički opremljen za obavljanje menjačkih poslova.
Pod kadrovskom osposobljenošću za obavljanje menjačkih 
poslova podrazumeva se da radnici koji neposredno obavljaju menjačke poslove kod 
privrednog subjekta imaju najmanje srednju stručnu spremu i certifikat za obavljanje 
menjačkih poslova, osim u slučaju da privredni subjekt menjačke poslove obavlja na 
osnovu posebnog zakona kojim se uređuje njegova delatnost. 
Pod organizacionom osposobljenošću podrazumeva se 
obezbeđenje adekvatnog poslovnog prostora.
Pod tehničkom opremljenošću podrazumeva se obezbeđenje 
adekvatne opreme i informacionog sistema koji omogućava obavljanje menjačkih 
poslova na propisan način. 
Narodna banka Srbije propisuje bliže uslove i način 
davanja ovlašćenja iz stava 1. ovog člana, kao i bliže uslove i način obavljanja 
menjačkih poslova i kontrole obavljanja tih poslova. 
U slučaju da nisu ispunjeni uslovi za izdavanje 
ovlašćenja iz stava 2. ovog člana, Narodna banka Srbije doneće rešenje o odbijanju 
zahteva za izdavanje ovlašćenja.
Narodna banka Srbije o podnetom zahtevu odlučuje u 
roku od 30 dana od dana prijema zahteva sa kompletnom dokumentacijom.
Narodna banka Srbije može odbiti zahtev iz stava 2. 
ovog člana ako utvrdi da su saradnici vlasnika, odnosno osnivača ili odgovornog 
lica privrednog subjekta, podnosioca zahteva iz toga stava – lica koja su 
pravnosnažno osuđena za krivično delo iz stava 2. tačka 3) ovog člana.
Pod saradnikom iz stava 9. ovog člana smatra se:
1) svako fizičko lice koje je član organa upravljanja 
ili drugo odgovorno lice kod pravnog subjekta u kojem je osnivač, vlasnik ili 
odgovorno lice privrednog subjekta na rukovodećem položaju ili je stvarni 
vlasnik tog subjekta;
2) svako fizičko lice koje je stvarni vlasnik pravnog 
subjekta u kojem je osnivač, vlasnik ili odgovorno lice privrednog subjekta na 
rukovodećem položaju;
3) svako fizičko lice koje sa osnivačem, vlasnikom ili 
odgovornim licem privrednog subjekta ima stvarno vlasništvo nad istim pravnim 
subjektom.
Narodna banka Srbije ima pravo da od nadležnog organa 
koji vodi evidenciju o osuđivanosti za krivična dela zahteva podatke o 
osuđivanosti za osnivače i vlasnike privrednog subjekta, povezana lica tih 
osnivača i vlasnika u smislu zakona kojim se uređuju privredna društva, 
odgovorna lica privrednog subjekta i saradnika iz stava 10. ovog člana, a 
osnivači, odnosno vlasnici privrednog subjekta dužni su da pri podnošenju zahteva 
iz stava 2. ovog člana, kao i na zahtev Narodne banke Srbije, dostave spisak 
saradnika osnivača, vlasnika i odgovornih lica privrednog subjekta.
Narodna banka Srbije propisuje postupak i uslove za 
sticanje certifikata za obavljanje menjačkih poslova, utvrđuje jedinstveni program 
obuke za obavljanje menjačkih poslova i uslove koje moraju da ispunjavaju predavači 
koji vrše obuku. 
Certifikat za obavljanje menjačkih poslova izdaje Narodna 
banka Srbije, o čemu vodi odgovarajući registar. 
Rešenje Narodne banke Srbije iz st. 2. i 7. ovog člana 
je konačno i protiv njega se može pokrenuti upravni spor.
*Službeni glasnik RS, broj 30/2018
Član 39a
Narodna banka Srbije donosi rešenje o oduzimanju 
ovlašćenja za obavljanje menjačkih poslova kad utvrdi:
1) da je ovlašćeni menjač prestao da ispunjava uslove za 
obavljanje menjačkih poslova predviđene ovim zakonom i propisom Narodne banke 
Srbije; 
2) da ovlašćeni menjač nije počeo sa radom u roku od 30 
dana od dana prijema ovlašćenja; 
3) da je ovlašćenje izdato na osnovu neistinitih i 
netačnih podataka; 
4) da ovlašćeni menjač nije izvršio nalog za otklanjanje 
nepravilnosti, odnosno nezakonitosti iz rešenja Narodne banke Srbije; 
5) da ovlašćeni menjač bez opravdanog razloga ne obavlja 
menjačke poslove u trajanju dužem od pet radnih dana.
Narodna banka Srbije donosi rešenje o oduzimanju 
ovlašćenja za obavljanje menjačkih poslova i ako ovlašćeni menjač u pisanoj formi 
podnese zahtev Narodnoj banci Srbije za prestanak obavljanja menjačkih poslova.
Narodna banka Srbije donosi rešenje o privremenoj 
zabrani obavljanja menjačkih poslova na kontrolisanom menjačkom mestu u periodu do 
30 radnih dana ako ovlašćeni menjač ne omogući ovlašćenom licu Narodne banke 
Srbije uvid u poslovne knjige i drugu dokumentaciju ili onemogući pregled 
predmeta, prostorija ili drugih objekata, odnosno ne dozvoli privremeno 
oduzimanje efektivnog stranog novca, čekova i gotovine u dinarima.
Rešenje Narodne banke Srbije iz st. 1. do 3. ovog člana 
je konačno i protiv njega se može pokrenuti upravni spor, ali tužba protiv ovog 
rešenja ne može sprečiti niti odložiti njegovo izvršenje.
*Službeni glasnik RS, broj 30/2018
Кurs dinara
Član 40.
Кurs dinara prema stranim valutama na deviznom tržištu 
formira se slobodno, u skladu sa ponudom i tražnjom deviza.
Član 41.
Zvanični srednji kurs dinara formira se na način utvrđen 
propisom Narodne banke Srbije.
Za potrebe knjigovodstva i statistike primenjuje se zvanični 
srednji kurs dinara.
Za obračun carine i drugih uvoznih dažbina primenjuje se 
zvanični srednji kurs dinara utvrđen poslednjeg radnog dana u nedelji koja prethodi 
nedelji u kojoj se utvrđuje iznos carine i drugih uvoznih dažbina, u skladu sa 
zakonom koji uređuje carine.
VII. ZAŠTITNE MERE
Član 42.
U slučaju nastupanja ozbiljnijih poremećaja u platnom 
bilansu, kada kretanje kapitala prouzrokuje ili preti da prouzrokuje ozbiljne 
poteškoće u sprovođenju monetarne politike i politike deviznog kursa, koje su 
rezultat prekomernog priliva ili odliva kapitala iz Republike, Vlada na predlog 
Narodne banke Srbije može doneti neophodne zaštitne mere po poslovima 
regulisanim ovim zakonom.
Zaštitne mere iz stava 1. ovog člana mogu se 
primenjivati dok traju poremećaji zbog kojih su donesene, a najduže šest meseci 
od dana njihovog donošenja.
*Službeni glasnik RS, broj 31/2011
Član 43.
Narodna banka Srbije ili Vlada može uvesti dodatne zaštitne 
mere, ako je to neophodno, sa ciljem sprovođenja sankcija Organizacije ujedinjenih 
nacija ili drugih međunarodnih organizacija čiji je Republika Srbija član, koje 
ove organizacije sprovode prema drugim zemljama. 
VIII. DEVIZNA КONTROLA
Član 44.
Poslovi iz ovog zakona podležu deviznoj kontroli. 

Кontrolu deviznog poslovanja vrše organi kontrole – Narodna 
banka Srbije, carinski organi, odnosno drugi nadležni organi 
koji imaju pravo da, radi provere, zahtevaju svu dokumentaciju o tom poslovanju 
kao i drugu dokumentaciju neophodnu za deviznu kontrolu.
*Službeni glasnik RS, broj 30/2018
Član 45.
Narodna banka Srbije vrši kontrolu deviznog poslovanja 
banaka, institucija elektronskog novca sa sedištem u Republici i platnih 
institucija – u postupku koji je utvrđen zakonom kojim se uređuje njihovo 
poslovanje.
Narodna banka Srbije vrši kontrolu platnog prometa sa 
inostranstvom koji obavlja javni poštanski operator – u postupku koji je utvrđen 
zakonom kojim se uređuju platne usluge.
*Službeni glasnik RS, broj 139/2014
Član 46.
Narodna banka Srbije vrši kontrolu deviznog poslovanja 
rezidenata i nerezidenata i menjačkog poslovanja – u postupku koji je utvrđen ovim 
zakonom i propisom Narodne banke Srbije kojim se bliže uređuju uslovi i način 
vršenja ove kontrole. 
Кontrola iz stava 1. ovog člana je postupak provere i 
utvrđivanja zakonitosti i pravilnosti obavljanja menjačkih i deviznih poslova shodno 
propisima kojima se uređuje devizno poslovanje.
Narodna banka Srbije može u toku kontrole, uz izdavanje 
potvrde, privremeno oduzeti devize, efektivni strani novac, čekove, hartije od 
vrednosti, dinare, predmete, isprave i dokumentaciju, ako postoji osnovana sumnja 
da su upotrebljeni ili bili namenjeni ili nastali izvršenjem krivičnog dela ili 
prekršaja.
U postupku kontrole iz ovog člana Narodna banka Srbije 
odlučuje rešenjem.
Rešenje iz stava 4. ovog člana je konačno.
Protiv rešenja iz stava 4. ovog člana može se voditi 
upravni spor, ali tužba protiv ovog rešenja ne može sprečiti ni odložiti njegovo 
izvršenje.
*Službeni glasnik RS, broj 30/2018
Član 47.
Carinski organ vrši kontrolu iznošenja iz Republike i 
unošenja u Republiku, efektivnog stranog novca, dinara, čekova i hartija od 
vrednosti u putničkom, robnom i poštanskom saobraćaju.
Član 48.
Carinski organ na graničnom prelazu privremeno oduzima od 
rezidenta i nerezidenta uz izdavanje potvrde, dinare i efektivni strani novac, 
čekove i hartije od vrednosti koji glase na stranu valutu koji prelaze iznos 
koji propiše Narodna banka Srbije.
Član 49.
Organi kontrole dužni su da sarađuju u vršenju devizne 
kontrole i da stavljaju na raspolaganje podatke, nalaze i informacije kojima 
raspolažu a potrebni su za vršenje devizne kontrole kao i da, po potrebi, 
angažuju druge nadležne organe.
Član 49a
Narodna banka Srbije utvrđuje autentičnost efektivnog 
stranog novca (stranih novčanica i kovanog novca) ako postoji sumnja u njihovu 
autentičnost.
Narodna banka Srbije propisuje način postupanja sa 
efektivnim stranim novcem za koji postoji sumnja da je falsifikovan.
Zabranjena je izrada, prodaja, uvoz i distribucija, 
radi prodaje ili u ostale komercijalne svrhe, medalja i žetona koji nalikuju 
stranom kovanom novcu – evru.
Narodna banka Srbije propisuje obeležja na osnovu 
kojih se utvrđuje sličnost medalja i žetona stranom kovanom novcu – evru.
*Službeni glasnik RS, broj 119/2012
Brisan je naziv glave IX. DEVIZNI INSPEКTORAT (vidi član 
30. Zakona - 119/2012-13)
Brisan je naziv odeljka Nadležnost i organizacija (vidi član 
30. Zakona - 119/2012-13)
Član 50.
Brisan je (vidi član 30. Zakona - 119/2012-13)
Član 51.
Brisan je (vidi član 30. Zakona - 119/2012-13)
Član 52.
Brisan je (vidi član 30. Zakona - 119/2012-13)
Član 52a
Brisan je član 52a koji je dodat u broju 32/2011 (vidi član 
30. Zakona - 119/2012-13)
Član 53.
Brisan je (vidi član 30. Zakona - 119/2012-13)
Član 54.
Brisan je (vidi član 25. Zakona – 31/2011-128)
Član 55.
Devize, efektivni strani novac, čekove i hartije od 
vrednosti, koje su privremeno oduzeli zbog osnovane sumnje da je izvršeno 
krivično delo ili prekršaj – organi kontrole dužni su da deponuju na račun 
Narodne banke Srbije ili u ostavu kod Narodne banke Srbije, a dinare – na račun 
Narodne banke Srbije u roku od dva radna dana od dana njihovog oduzimanja.
*Službeni glasnik RS, broj 30/2018
Član 56.
Brisan je (vidi član 18. Zakona - 30/2018-13)
X. КAZNENE ODREDBE
1. Кrivično delo
Član 57.
Кo kupuje od fizičkih lica ili ko prodaje tim licima 
efektivni strani novac i čekove koji glase na stranu valutu bez ovlašćenja 
Narodne banke Srbije, kazniće se za krivično delo kaznom zatvora od šest meseci do 
pet godina. 
Za pokušaj izvršenja dela iz stava 1. ovog člana kazniće se.
*Službeni glasnik RS, broj 30/2018
Član 58.
Кo izvrši naplatu, plaćanje ili izda nalog za plaćanje, 
odnosno izvrši prenos nerezidentu iznosa koji prelazi 100.000 evra, na osnovu 
ugovora u kojem nije navedena stvarna cena ili na osnovu neistinite isprave, 
kazniće se za krivično delo kaznom zatvora od jedne do deset godina. 

Za pokušaj izvršenja dela iz stava 1. ovog člana kazniće se.
2. Prekršaji
Član 59.
Novčanom kaznom od 100.000 do 2.000.000 dinara kazniće 
se za prekršaj rezident – pravno lice, ogranak stranog pravnog lica, banka i 
nerezident – pravno lice:
1) ako ne izvrši prebijanje dugovanja i potraživanja po 
osnovu realizovanog spoljnotrgovinskog prometa robe i usluga na način koji 
propiše Vlada (član 6. st. 1. i 2);
2) ako ne izvrši prebijanje dugovanja i potraživanja po 
osnovu kreditnih poslova sa inostranstvom na način koji propiše Narodna banka 
Srbije (član 6. stav 3);
3) ako prenese, odnosno plati ili naplati potraživanje 
i dugovanje koje nije nastalo po osnovu spoljnotrgovinskog prometa robe i usluga 
rezidenata (član 7. stav 1);
4) ako posao iz člana 7. stav 1. ovog zakona ne izvrši 
na osnovu ugovora, odnosno ne dostavi obaveštenje dužniku iz osnovnog posla o 
izvršenom prenosu potraživanja ili ne pribavi saglasnost poverioca iz osnovnog 
posla za prenos dugovanja (član 7. stav 2);
5) ako ugovor ne sadrži podatke iz člana 7. stav 3. 
ovog zakona;
6) ako prenese, odnosno plati ili naplati potraživanja 
ili dugovanja koja su nastala po osnovu realizovanog spoljnotrgovinskog prometa 
robe i usluga rezidenta – javnog preduzeća i pravnog lica sa državnim kapitalom 
ili pravnog lica koje je u procesu restrukturiranja ili privatizacije suprotno 
članu 7. stav 4. ovog zakona;
7) ako izvrši naplatu, plaćanje ili izda nalog za 
plaćanje, odnosno izvrši prenos nerezidentu, na osnovu ugovora u kojem nije 
navedena stvarna cena ili na osnovu neistinite isprave (član 8);
8) ako izvrši plaćanje i prenos kapitala po osnovu 
direktnih investicija suprotno članu 11. ovog zakona;
9) ako izvrši plaćanje radi sticanja svojine na 
nepokretnostima u inostranstvu, odnosno Republici suprotno zakonu koji uređuje 
svojinsko pravne odnose (član 12. stav 1);
10) ako izvrši plaćanje radi kupovine ili naplatu radi 
prodaje stranih dužničkih dugoročnih hartija od vrednosti suprotno članu 13. st. 
2. i 3. ovog zakona;
11) ako izvrši plaćanje radi kupovine ili naplatu radi 
prodaje u Republici dugoročnih dužničkih, kao i vlasničkih hartija od vrednosti, 
suprotno zakonu koji uređuje tržište kapitala (član 14. stav 1);
12) ako izvrši plaćanje radi kupovine ili naplatu radi 
prodaje kratkoročnih hartija od vrednosti suprotno članu 15. stav 1. ovog 
zakona;
13) ako izvrši plaćanje radi kupovine ili naplatu radi 
prodaje kratkoročnih hartija od vrednosti suprotno članu 15. stav 2. ovog 
zakona;
14) ako izvrši plaćanje radi kupovine ili naplatu radi 
prodaje kratkoročnih hartija od vrednosti u Republici suprotno članu 15. stav 3. 
ovog zakona;
15) ako izvrši plaćanje, naplatu, prenos, prebijanje, 
kao i izveštavanje po poslovima sa finansijskim derivatima, suprotno uslovima i 
načinu koji propiše Narodna banka Srbije (član 16);
16) ako izvrši plaćanje ili naplatu po osnovu ulaganja u 
inostranstvo suprotno odredbama zakona kojim se uređuju poslovi sa investicionim 
i dobrovoljnim penzijskim fondovima (član 17. stav 1);
17) ako izvrši plaćanje ili naplatu po osnovu ulaganja u 
inostrane investicione fondove suprotno članu 17. stav 2. ovog zakona;
18) ako izvrši plaćanje ili naplatu po osnovu ulaganja u 
investicione fondove i dobrovoljne penzijske fondove u Republici suprotno zakonu 
koji uređuje poslove sa investicionim i dobrovoljnim penzijskim fondovima (član 
17. stav 3);
19) ako kreditni posao sa inostranstvom zaključi 
suprotno članu 18. stav 1. ovog zakona;
20) ako odobri kredit ili zajam u dinarima iz člana 
18. stav 2. ovog zakona suprotno uslovima i načinu koji propiše Narodna banka 
Srbije (član 18. stav 2);
21) ako pri obavljanju kreditnih poslova sa 
inostranstvom, davanju bankarskih garancija, avala i drugih oblika jemstva u 
korist nerezidenta – kreditora po kreditnim poslovima sa inostranstvom, kao i po 
kreditnim poslovima između nerezidenata i pri odobravanju kredita nerezidentima 
postupi suprotno članu 18. stav 3. ovog zakona;
22) ako učestvuje u sindiciranom finansijskom kreditu 
ili zajmu suprotno članu 18. stav 4. ovog zakona;
23) ako kupi potraživanje od nerezidenta – učesnika u 
sindiciranom finansijskom kreditu ili zajmu koji grupa stranih kreditora 
odobrava dužniku, suprotno uslovima iz člana 18. stav 4. ovog zakona (član 18. 
stav 5);
24) ako postupi suprotno članu 18. stav 6. ovog 
zakona;
25) ako postupi suprotno članu 18. stav 7. ovog 
zakona;
26) ako obavlja kreditne poslove sa inostranstvom ili 
prenese, odnosno plati ili naplati potraživanje i dugovanje po tim poslovima 
suprotno odredbama posebnog zakona (član 18. stav 8);
27) ako postupi suprotno članu 18. stav 10. ovog 
zakona;
28) ako postupi suprotno članu 18. stav 11. ovog 
zakona;
28a) ako postupi suprotno članu 18. stav 12. ovog 
zakona;
29) ako zaključi ugovor o kreditnom poslu sa 
inostranstvom suprotno članu 19. ovog zakona;
30) ako posao iz člana 20. stav 1. ovog zakona ne 
izvrši na osnovu ugovora, odnosno ne dostavi obaveštenje dužniku iz osnovnog 
posla o izvršenom prenosu potraživanja ili ne pribavi saglasnost poverioca iz 
osnovnog posla za prenos dugovanja (član 20. stav 2);
31) ako ugovor ne sadrži podatke iz člana 20. stav 3. 
ovog zakona;
32) ako prenese, odnosno plati ili naplati potraživanja 
ili dugovanja koja su nastala po osnovu kreditnog posla sa inostranstvom 
rezidenta – javnog preduzeća i pravnog lica sa državnim kapitalom ili pravnog 
lica koje je u procesu restrukturiranja ili privatizacije suprotno članu 20. stav 
4. ovog zakona;
33) ako finansijski kredit uzet iz inostranstva 
koristi suprotno članu 21. stav 1. ovog zakona;
34) ako finansijski kredit uzet iz inostranstva koristi 
suprotno propisu Narodne banke Srbije kojim se utvrđuju namene, način i uslovi 
uzimanja tih kredita (član 21. stav 2);
35) ako uzme kratkoročni oročeni bankarski depozit i 
kratkoročnu bankarsku kreditnu liniju od strane banke suprotno članu 22. ovog 
zakona;
36) ako postupi suprotno članu 23. stav 1. ovog 
zakona;
37) ako postupi suprotno propisu Narodne banke Srbije 
iz člana 23. stav 2. ovog zakona;
38)-41) brisane su (vidi član 20. Zakona - 
30/2018-13)
42) ako ne izvesti Narodnu banku Srbije o kreditnom 
poslu sa inostranstvom na način i u roku koji propiše Narodna banka Srbije (član 
24);
43) ako odobri kredit u devizama suprotno članu 25. 
ovog zakona;
44) ako garancijske poslove iz člana 26. stav 1. ovog 
zakona obavlja suprotno propisima o bankama;
45) ako od nerezidenta pribavlja garancije i jemstva od 
nerezidenata po potraživanjima u Republici koja su nastala po osnovu inostranih 
kredita za koje je država preuzela obavezu otplate prema inostranstvu (član 26. 
stav 2);
46) ako obavlja garancijske poslove suprotno odredbama 
posebnog zakona (član 26. stav 3);
47) ako da jemstvo nerezidentu suprotno članu 26. stav 
4. ovog zakona;
48) ako da jemstvo nerezidentu suprotno propisu Vlade 
(član 26. stav 5);
49) ako pribavi garanciju ili jemstvo nerezidenta 
suprotno članu 26. stav 6. ovog zakona;
50) ako drži devize na računu kod banke u inostranstvu 
suprotno propisu Narodne banke Srbije (član 27. stav 2);
51) ako na računu kod banke drži devize i dinare 
suprotno ovom zakonu (član 28. stav 1);
52) ako ne postupi u skladu sa propisom Narodne banke 
Srbije (član 28. stav 2);
53) ako lice iz člana 29. stav 1. ovog zakona izvrši 
prenos sredstava sa nerezidentnog, odnosno rezidentnog računa u inostranstvo, 
suprotno članu 29. stav 1. ovog zakona;
54) ako izvrši plaćanje radi deponovanja i ulaganja u 
inostranstvo suprotno zakonu koji uređuje poslove osiguranja (član 30. stav 1);
55) ako izvrši plaćanje premije osiguranja na osnovu 
ugovora o osiguranju koji je zaključen sa nerezidentom – osiguravajućim društvom, 
a koji nije dozvoljen zakonom koji uređuje poslove osiguranja (član 30. stav 2);
56) ako ne postupi u skladu sa propisom Narodne banke 
Srbije koji uređuje bliže uslove za lične i fizičke prenose sredstava plaćanja u 
inostranstvo i iz inostranstva (član 31);
57) ako platni promet sa inostranstvom obavlja suprotno 
članu 32. st. 1. i 2. ovog zakona;
58) ako platni promet sa inostranstvom ne obavi preko 
Narodne banke Srbije (član 32. stav 4);
59) ako platni promet po kreditnim poslovima sa 
inostranstvom izvrši suprotno članu 32. st. 5. i 6. ovog zakona;
60) ako obavi platni promet sa inostranstvom po 
tekućim i kapitalnim poslovima suprotno propisu Narodne banke Srbije (član 32. 
stav 8);
61) ako izvrši naplatu, odnosno plaćanje i drugom 
nerezidentu, a ne nerezidentu kome duguje, odnosno od koga potražuje, po tekućem 
ili kapitalnom poslu koji nije dozvoljen ovim zakonom (član 33. stav 1);
62) ako postupi suprotno članu 33. stav 2. ovog 
zakona;
63) ako poslove iz člana 33. st. 1. i 2. ovog zakona 
ne vrši na osnovu ugovora ili izjave (član 33. stav 3);
64) ako ugovor, odnosno izjava ne sadrži podatke iz 
člana 33. stav 4. ovog zakona;
65) ako izvrši naplatu, odnosno plaćanje i drugom 
nerezidentu suprotno članu 33. stav 5. ovog zakona;
66) ako o promenama po kreditnim poslovima sa 
inostranstvom iz člana 33. st. 1. i 2. ovog zakona ne izvesti Narodnu banku 
Srbije u skladu sa propisom donetim na osnovu člana 24. ovog zakona (član 33. 
stav 6);
67) ako plaćanje, naplatu i prenos u Republici izvrši 
suprotno članu 34. ovog zakona;
68) ako plaćanje, naplatu, uplatu i isplatu u 
efektivnom stranom novcu izvrši suprotno propisu Narodne banke Srbije (član 34. 
stav 9);
69) ako ne drži devize kod banke, odnosno Narodne 
banke Srbije (član 35. stav 1);
70) ako ne drži devize na deviznom računu kod banke 
ili ih ne proda banci (član 35. stav 2);
71) ako ne postupi u skladu sa propisom Narodne banke 
Srbije (član 35. stav 3);
72) brisana je (vidi član 5. Zakona - 139/2014-97)
73) ako devizne račune ne vode kod Uprave za trezor u 
okviru sistema konsolidovanog računa trezora koji se vodi kod Narodne banke 
Srbije (član 36. stav 1);
74) ako postupi suprotno članu 36. stav 2. ovog 
zakona;
75) ako ne postupi u skladu sa propisanom obavezom 
izveštavanja (član 37. stav 1);
76) ako devize i efektivni strani novac kupi i proda 
izvan deviznog tržišta (član 38. stav 1);
77) ako ne postupi u skladu sa propisom Narodne banke 
Srbije (član 38. stav 4);
78) ako ne postupi u skladu sa propisom Narodne banke 
Srbije (član 39. stav 6);
79) ako za potrebe knjigovodstva i statistike ne 
primeni zvanični srednji kurs dinara (član 41. stav 2);
80) ako za obračun carine i drugih uvoznih dažbina ne 
primeni zvanični srednji kurs dinara utvrđen poslednjeg radnog dana u nedelji koja 
prethodi nedelji u kojoj se utvrđuje iznos carine i drugih uvoznih dažbina u 
skladu sa zakonom koji uređuje carine (član 41. stav 3);
81) ako postupi suprotno merama iz člana 42. ovog 
zakona;
82) ako postupi suprotno merama iz člana 43. ovog 
zakona;
83) ako ne izda potvrdu na graničnom prelazu za 
privremeno oduzete dinare i efektivni strani novac, čekove i hartije od 
vrednosti koje glase na stranu valutu, a koje prelaze iznos koji propiše Narodna 
banka Srbije (član 48);
84) ako postupi suprotno članu 49a stav 3. ovog 
zakona;
85) ako privremeno oduzete devize, efektivni strani 
novac, dinare, čekove i hartije od vrednosti ne deponuje na račun Narodne banke 
Srbije ili u ostavu kod Narodne banke Srbije u roku od dva radna dana od dana 
njihovog oduzimanja (član 55).
Za radnje iz stava 1. ovog člana kazniće se za 
prekršaj i odgovorno lice u rezidentu – pravnom licu ili nerezidentu, odgovorno 
lice u banci – novčanom kaznom od 5.000 do 150.000 dinara.
Za radnje iz stava 1. ovog člana kazniće se za prekršaj 
odgovorno lice u rezidentu iz člana 36. stav 1. ovog zakona – novčanom kaznom od 
5.000 do 150.000 dinara.
Za radnje iz stava 1. ovog člana kazniće se za prekršaj 
i odgovorno lice u rezidentu - ogranku stranog pravnog lica - novčanom kaznom od 
5.000 do 150.000 dinara.
*Službeni glasnik RS, broj 31/2011
**Službeni glasnik RS, broj 119/2012
***Službeni glasnik RS, broj 30/2018
Član 60.
Brisan je (vidi član 29. Zakona – 31/2011-128)
Član 61.
Novčanom kaznom od 10.000 do 500.000 dinara kazniće se 
za prekršaj rezident – preduzetnik:
1) ako ne izvrši prebijanje dugovanja i potraživanja po 
osnovu realizovanog spoljnotrgovinskog prometa robe i usluga na način koji 
propiše Vlada (član 6. st. 1. i 2);
2) ako ne izvrši prebijanje dugovanja i potraživanja po 
osnovu kreditnih poslova sa inostranstvom na način koji propiše Narodna banka 
Srbije (član 6. stav 3);
3) ako prenese, kupi ili proda, odnosno plati ili 
naplati potraživanje i dugovanje koje nije nastalo po osnovu spoljnotrgovinskog 
prometa robe i usluga rezidenata (član 7. stav 1);
4) ako posao iz člana 7. stav 1. ovog zakona ne izvrši 
na osnovu ugovora, odnosno ne dostavi obaveštenje dužniku iz osnovnog posla o 
izvršenom prenosu potraživanja ili ne pribavi saglasnost poverioca iz osnovnog 
posla za prenos dugovanja (član 7. stav 2);
5) ako ugovor ne sadrži podatke iz člana 7. stav 3. 
ovog zakona;
6) ako izvrši naplatu, plaćanje ili izda nalog za 
plaćanje, odnosno izvrši prenos nerezidentu na osnovu ugovora u kojem nije 
navedena stvarna cena ili na osnovu neistinite isprave (član 8);
7) ako izvrši plaćanje i prenos kapitala po osnovu 
direktnih investicija u inostranstvo suprotno zakonu koji uređuje 
spoljnotrgovinsko poslovanje (član 11. stav 1);
8) ako izvrši plaćanje radi sticanja svojine na 
nepokretnostima u inostranstvu, suprotno zakonu koji uređuje svojinsko pravne 
odnose (član 12. stav 1);
9) ako izvrši plaćanje radi kupovine ili naplatu radi 
prodaje stranih dužničkih dugoročnih hartija od vrednosti suprotno članu 13. st. 
2. i 3. ovog zakona;
10) ako izvrši plaćanje radi kupovine ili naplatu radi 
prodaje kratkoročnih hartija od vrednosti suprotno članu 15. stav 1. ovog 
zakona;
11) ako izvrši plaćanje, naplatu, prenos, prebijanje, 
kao i izveštavanje po poslovima sa finansijskim derivatima suprotno uslovima i 
načinu koji propiše Narodna banka Srbije (član 16);
12) ako izvrši plaćanje ili naplatu po osnovu ulaganja u 
inostrane investicione fondove suprotno članu 17. stav 2. ovog zakona;
13) ako kreditni posao sa inostranstvom zaključi 
suprotno članu 18. stav 1. ovog zakona;
14) ako postupi suprotno članu 18. stav 9. ovog 
zakona;
15) ako postupi suprotno članu 18. stav 10. ovog 
zakona;
16) ako zaključi ugovor o kreditnom poslu sa 
inostranstvom suprotno članu 19. ovog zakona;
17) ako posao iz člana 20. stav 1. ovog zakona ne 
izvrši na osnovu ugovora, odnosno ne dostavi obaveštenje dužniku iz osnovnog 
posla o izvršenom prenosu potraživanja ili ne pribavi saglasnost poverioca iz 
osnovnog posla za prenos dugovanja (član 20. stav 2);
18) ako ugovor ne sadrži podatke iz člana 20. stav 3. 
ovog zakona;
19) ako finansijski kredit uzet iz inostranstva 
koristi suprotno članu 21. stav 1. ovog zakona (član 21. stav 1);
20) ako finansijski kredit uzet iz inostranstva 
koristi suprotno propisu Narodne banke Srbije kojim se utvrđuju namene, način i 
uslovi uzimanja tih kredita (član 21. stav 2);
21) ako ne izvesti Narodnu banku Srbije o kreditnom 
poslu sa inostranstvom na način i u roku koji propiše Narodna banka Srbije (član 
24);
22) ako drži devize na računu kod banke u inostranstvu 
suprotno propisu Narodne banke Srbije (član 27. stav 2);
23) ako izvrši plaćanje premije osiguranja na osnovu 
ugovora o osiguranju koji je zaključen sa nerezidentom – osiguravajućim društvom, 
a koji nije dozvoljen zakonom koji uređuje poslove osiguranja (član 30. stav 2);
24) ako platni promet sa inostranstvom obavlja suprotno 
članu 32. st. 1, 2, 5. i 6. ovog zakona;
25) ako obavi platni promet sa inostranstvom po 
tekućim i kapitalnim poslovima suprotno propisu Narodne banke Srbije (član 32. 
stav 8);
26) ako izvrši naplatu, odnosno plaćanje i drugom 
nerezidentu, a ne nerezidentu kome duguje, odnosno od koga potražuje, po tekućem 
ili kapitalnom poslu koji nije dozvoljen ovim zakonom (član 33. stav 1);
27) ako postupi suprotno članu 33. stav 2. ovog 
zakona;
28) ako poslove iz člana 33. st. 1. i 2. ovog zakona 
ne vrši na osnovu ugovora ili izjave (član 33. stav 3);
29) ako ugovor, odnosno izjava ne sadrži podatke iz 
člana 33. stav 4. ovog zakona;
30) ako o promenama po kreditnim poslovima sa 
inostranstvom iz člana 33. st. 1. i 2. ovog zakona ne izvesti Narodnu banku 
Srbije u skladu sa propisom donetim na osnovu člana 24. ovog zakona (član 33. 
stav 6);
31) ako plaćanje, naplatu i prenos u Republici izvrši 
suprotno članu 34. ovog zakona;
32) ako plaćanje, naplatu, uplatu i isplatu u 
efektivnom stranom novcu izvrši suprotno propisu Narodne banke Srbije (član 34. 
stav 9);
33) ako ne drži devize na deviznom računu kod banke 
ili ih ne proda banci (član 35. stav 2);
34) ako ne postupi u skladu sa propisanom obavezom 
izveštavanja (član 37. stav 1);
35) ako devize i efektivni strani novac kupi i proda 
izvan deviznog tržišta (član 38. stav 1);
36) ako ne postupi u skladu sa propisom Narodne banke 
Srbije (član 39. stav 6);
37) ako za potrebe knjigovodstva i statistike ne 
primeni zvanični srednji kurs dinara (član 41. stav 2);
38) ako postupi suprotno merama iz člana 42. ovog 
zakona;
39) ako postupi suprotno merama iz člana 43. ovog 
zakona;
40) ako postupi suprotno članu 49a stav 3. ovog 
zakona.
*Službeni glasnik RS, broj 119/2012
**Službeni glasnik RS, broj 30/2018
Član 62.
Novčanom kaznom od 5.000 do 150.000 dinara kazniće se 
za prekršaj rezident – fizičko lice:
1) ako izvrši prebijanje dugovanja i potraživanja po 
osnovu realizovanog spoljnotrgovinskog prometa robe i usluga (član 6. stav 1);
2) ako izvrši prebijanje dugovanja i potraživanja po 
osnovu kreditnog posla sa inostranstvom (član 6. stav 3);
3) ako postupi suprotno članu 7. stav 1. ovog zakona;
4) ako izvrši naplatu, plaćanje ili izda nalog za 
plaćanje, odnosno izvrši prenos, na osnovu ugovora u kojem nije navedena stvarna 
cena ili na osnovu neistinite isprave (član 8);
5) ako izvrši plaćanje i prenos kapitala po osnovu 
direktnih investicija u inostranstvo suprotno zakonu koji uređuje 
spoljnotrgovinsko poslovanje (član 11. stav 1);
6) ako izvrši plaćanje radi sticanja svojine na 
nepokretnostima u inostranstvu suprotno zakonu koji uređuje svojinsko pravne 
odnose (član 12. stav 1);
7) ako izvrši plaćanje radi kupovine ili naplatu radi 
prodaje stranih dužničkih dugoročnih hartija od vrednosti suprotno članu 13. st. 
2. i 3. ovog zakona;
8) ako izvrši plaćanje radi kupovine ili naplatu radi 
prodaje kratkoročnih hartija od vrednosti suprotno članu 15. stav 1. ovog 
zakona;
9) ako izvrši plaćanje, naplatu, prenos, prebijanje, kao 
i izveštavanje po poslovima sa finansijskim derivatima, suprotno uslovima i 
načinu koji propiše Narodna banka Srbije (član 16);
10) ako izvrši plaćanje ili naplatu po osnovu ulaganja u 
inostrane investicione fondove suprotno članu 17. stav 2. ovog zakona;
11) ako kreditni posao sa inostranstvom zaključi 
suprotno članu 18. stav 1. ovog zakona;
12) ako postupi suprotno članu 18. stav 10. ovog 
zakona;
13) ako postupi suprotno članu 18. stav 11. ovog 
zakona;
13a) ako postupi suprotno članu 18. stav 12. ovog 
zakona;
14) ako postupi suprotno članu 20. stav 1. ovog 
zakona;
15) ako ne izvesti Narodnu banku Srbije o kreditnom 
poslu sa inostranstvom u skladu sa propisom donetim na osnovu člana 24. ovog 
zakona (član 24);
16) ako drži devize na računu kod banke u inostranstvu 
suprotno propisu Narodne banke Srbije (član 27. stav 2);
17) ako izvrši plaćanje premije osiguranja na osnovu 
ugovora o osiguranju koji je zaključen sa nerezidentom – osiguravajućim društvom, 
a koji nije dozvoljen zakonom koji uređuje poslove osiguranja (član 30. stav 2);
18) ako ne postupi u skladu sa propisom Narodne banke 
Srbije koji uređuje bliže uslove za lične i fizičke prenose sredstava plaćanja u 
inostranstvo i iz inostranstva (član 31);
19) ako platni promet sa inostranstvom obavlja suprotno 
članu 32. st. 1, 2. i 5. ovog zakona;
20) ako obavi platni promet sa inostranstvom po 
tekućim i kapitalnim poslovima suprotno propisu Narodne banke Srbije (član 32. 
stav 8);
21) ako izvrši naplatu, odnosno plaćanje i drugom 
nerezidentu, a ne nerezidentu kome duguje, odnosno od koga potražuje, po tekućem 
ili kapitalnom poslu koji nije dozvoljen ovim zakonom (član 33. stav 1);
22) ako poslove iz člana 33. stav 1. ovog zakona ne 
vrši na osnovu ugovora ili izjave (član 33. stav 3);
23) ako ugovor, odnosno izjava ne sadrži podatke iz 
člana 33. stav 4. ovog zakona;
24) ako o promenama po kreditnim poslovima sa 
inostranstvom iz člana 33. stav 1. ovog zakona ne izvesti Narodnu banku Srbije u 
skladu sa propisom donetim na osnovu člana 24. ovog zakona (član 33. stav 6);
25) ako plaćanje, naplatu i prenos u Republici izvrši 
suprotno članu 34. ovog zakona;
26) ako plaćanje, naplatu, uplatu i isplatu u 
efektivnom stranom novcu izvrši suprotno propisu Narodne banke Srbije (član 34. 
stav 9);
27) ako ne postupi u skladu sa propisanom obavezom 
izveštavanja (član 37. stav 1);
28) ako devize i efektivni strani novac kupi i proda 
izvan deviznog tržišta (član 38. stav 1);
29) ako postupa suprotno merama iz člana 42. ovog 
zakona;
30) ako postupi suprotno članu 49a stav 3. ovog 
zakona.
*Službeni glasnik RS, broj 119/2012
**Službeni glasnik RS, broj 30/2018
Član 62a
Novčanom kaznom od 100.000 do 2.000.000 dinara kazniće 
se za prekršaj izdavalac elektronskog novca sa sedištem u Republici Srbiji, 
odnosno platna institucija i javni poštanski operator ako platni promet sa 
inostranstvom obavljaju suprotno članu 32. ovog zakona.
Za radnju iz stava 1. ovog člana kazniće se za prekršaj 
i odgovorno lice u pravnom licu iz tog stava novčanom kaznom od 5.000 do 150.000 
dinara.
*Službeni glasnik RS, broj 139/2014
Član 63.
Novčanom kaznom od 5.000 do 150.000 dinara kazniće se 
za prekršaj nerezident – fizičko lice:
1) ako posao iz člana 7. stav 1. ovog zakona ne izvrši 
na osnovu ugovora, odnosno ne dostavi obaveštenje dužniku iz osnovnog posla o 
izvršenom prenosu potraživanja ili ne pribavi saglasnost poverioca iz osnovnog 
posla za prenos dugovanja (član 7. stav 2);
2) ako ugovor ne sadrži podatke iz člana 7. stav 3. 
ovog zakona;
3) ako izvrši plaćanje i prenos kapitala po osnovu 
direktnih investicija u Republici suprotno zakonu koji uređuje strana ulaganja 
(član 11. stav 2);
4) ako izvrši plaćanje radi kupovine udela u kapitalu 
rezidenta pravnog lica koje se ne smatra direktnom investicijom suprotno zakonu 
koji uređuje privredna društva (član 11a stav 2);
5) ako izvrši plaćanje radi sticanja svojine na 
nepokretnostima u Republici suprotno zakonu koji uređuje svojinsko pravne odnose 
(član 12. stav 1);
6) ako izvrši plaćanje radi kupovine u Republici 
dugoročnih, kao i vlasničkih hartija od vrednosti suprotno zakonu koji uređuje 
tržište kapitala (član 14. stav 1);
7) ako izvrši plaćanje radi kupovine ili naplatu radi 
prodaje kratkoročnih hartija od vrednosti u Republici suprotno članu 15. stav 3. 
ovog zakona;
8) ako izvrši plaćanje radi ulaganja u investicione 
fondove i dobrovoljne penzijske fondove u Republici suprotno zakonu koji uređuje 
poslove sa investicionim i dobrovoljnim penzijskim fondovima (član 17. stav 3);
9) ako kreditni posao sa inostranstvom u devizama 
zaključi suprotno članu 18. stav 1. ovog zakona;
10) ako posao iz člana 20. stav 1. ovog zakona ne 
izvrši na osnovu ugovora, odnosno ne dostavi obaveštenje dužniku iz osnovnog 
posla o izvršenom prenosu potraživanja ili ne pribavi saglasnost poverioca iz 
osnovnog posla za prenos dugovanja (član 20. stav 2);
11) ako ugovor ne sadrži podatke iz člana 20. stav 3. 
ovog zakona;
12) ako na računu kod banke drži devize i dinare 
suprotno ovom zakonu (član 28. stav 1);
13) ako lice iz člana 29. stav 1. ovog zakona izvrši 
prenos sredstava sa nerezidentnog, odnosno rezidentnog računa u inostranstvo, 
suprotno članu 29. stav 1. ovog zakona;
14) ako ne postupi u skladu sa propisom Narodne banke 
Srbije koji uređuje bliže uslove za lične i fizičke prenose sredstava plaćanja u 
inostranstvo i iz inostranstva (član 31);
15) ako plaćanje, naplatu i prenos u Republici izvrši 
suprotno članu 34. ovog zakona;
16) ako plaćanje, naplatu, uplatu i isplatu u 
efektivnom stranom novcu izvrši suprotno propisu Narodne banke Srbije (član 34. 
stav 9);
17) ako devize i efektivni strani novac kupi i proda 
izvan deviznog tržišta (član 38. stav 1);
18) ako postupi suprotno merama iz člana 42. ovog 
zakona;
19) ako postupi suprotno članu 49a stav 3. ovog 
zakona.
*Službeni glasnik RS, broj 119/2012
**Službeni glasnik RS, broj 30/2018
Član 64.
Za prekršaj iz čl. 59. do 63. ovog zakona, pored novčane 
kazne, izreći će se i zaštitna mera oduzimanja predmeta koji su upotrebljeni ili 
su bili namenjeni za izvršenje prekršaja ili su nastali izvršenjem prekršaja. 

Izuzetno od odredbe stava 1. ovog člana, može se izvršiti 
delimično oduzimanje predmeta koji su upotrebljeni ili su bili namenjeni za 
izvršenje prekršaja ili su nastali izvršenjem prekršaja, ako pobude ili druge 
okolnosti pod kojima je prekršaj izvršen ukazuju da nije opravdano da se predmet 
oduzme u celini.
Zaštitna mera iz stava 1. ovog člana može se izreći i 
ako kazna za prekršaj nije izrečena, ako se postupak za prekršaje ne može voditi 
jer je učinilac bio nedostupan ili nepoznat organu nadležnom za vođenje postupka, 
ili ako je učinilac u vreme izvršenja prekršaja bio maloletan, ili zbog postojanja 
drugih zakonskih smetnji.
*Službeni glasnik RS, broj 31/2011
Član 65.
Postupak po prekršajima iz ovog zakona ne može se pokrenuti 
kad proteknu pet godina od dana kada je prekršaj učinjen.
*Službeni glasnik RS, broj 31/2011
Član 66.
Novčane kazne, imovinska korist i sredstva plaćanja, kao i 
dinarska protivvrednost dobijena prodajom predmeta koji su upotrebljeni ili bili 
namenjeni za izvršenje krivičnog dela i prekršaja ili su nastali izvršenjem 
krivičnog dela i prekršaja uplaćuju se u budžet Republike. 
Efektivni strani novac koji je oduzet kao predmet izvršenja 
krivičnog dela ili prekršaja može se prodati Narodnoj banci Srbije, koja 
dinarsku protivvrednost tog novca uplaćuje u budžet Republike.
XI. PRELAZNE I ZAVRŠNE ODREDBE
Član 67.
Prekršajni postupak započet do dana stupanja na snagu ovog 
zakona okončaće se po odredbama ovog zakona, ako je to povoljnije za učinioca. 

Član 68. 
Propisi za izvršavanje ovog zakona doneće se najkasnije u 
roku od šest meseci od dana stupanja na snagu ovog zakona.
Do donošenja propisa iz stava 1. ovog člana primenjivaće se 
propisi doneti na osnovu Zakona o deviznom poslovanju („Službeni list SRJ”, br. 
23/02 i 34/02), Zakona o kreditnim poslovima sa inostranstvom („Službeni list 
SRJ”, br. 42/92, 24/94, 28/96 i 21/99), kao i Odluka o vođenju evidencije o 
zaključenom spoljnotrgovinskom poslu sa inostranstvom („Službeni list SRJ”, broj 
74 /00).
Član 69.
Danom stupanja na snagu ovog zakona prestaju da važe Zakon o 
deviznom poslovanju („Službeni list SRJ”, br. 23/02 i 34/02) i Zakon o kreditnim 
poslovima sa inostranstvom („Službeni list SRJ”, br. 42/92, 24/94, 28/96 i 
21/99). 
Član 70.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.
ODREDBE КOJE NISU UNETE U "PREČIŠĆEN TEКST" ZAКONA
Zakon o izmenama i dopunama Zakona o deviznom poslovanju: 
„Službeni glasnik RS“, broj 31/2011-128
Član 35.
Od 1. januara 2012. godine Devizni inspektorat preuzeće 
poslove izdavanja i oduzimanja ovlašćenja za obavljanje menjačkih poslova i poslove 
kontrole menjačkih poslova, zaposlene u Narodnoj banci Srbije koji su na dan 31. 
decembra 2011. godine obavljali poslove u vezi sa izdavanjem i oduzimanjem 
ovlašćenja za obavljanje menjačkih poslova i poslove kontrole menjačkih poslova, kao 
i operativnu dokumentaciju, opremu i sredstva za rad koja su služila za obavljanje 
tih poslova.
Ministar nadležan za poslove finansija i guverner Narodne 
banke Srbije sporazumom će bliže urediti pitanja preuzimanja iz stava 1. ovog 
člana, kao i pitanja u vezi sa korišćenjem poslovnog prostora u kojima će se 
obavljati poslovi iz tog stava.
Postupke izdavanja i oduzimanja ovlašćenja za obavljanje 
menjačkih poslova, kao i poslove kontrole menjačkih poslova, koje je započela 
Narodna banka Srbije, a koji nisu okončani do 31. decembra 2011. godine, 
okončaće Devizni inspektorat u skladu sa ovim zakonom.  
Rezidenti – pravna lica i preduzetnici kojima je rešenje o 
izdavanju ovlašćenja za obavljanje menjačkih poslova izdato do 31. decembra 2011. 
godine nastavljaju da rade na osnovu tog rešenja u skladu sa odredbama ovog 
zakona.
Propisi za izvršavanje ovog zakona iz čl. 2, 4, 5, 6, 7, 9, 
10, 11, 13, 15, 16. i 17. ovog zakona doneće se u roku od šest meseci od dana 
stupanja na snagu ovog zakona, osim propisa iz čl. 18. i 19. ovog zakona, koji će 
se doneti do 31. decembra 2011. godine.
Do početka primene propisa iz stava 5. ovog člana 
primenjivaće se propisi doneti na osnovu Zakona o deviznom poslovanju („Službeni 
glasnik RS”, broj 62/06), ako nisu u suprotnosti sa odredbama ovog zakona.
Na kreditne poslove sa inostranstvom iz čl. 4. i 5. Zakona 
o deviznom poslovanju („Službeni glasnik RS”, broj 62/06) koji su evidentirani u 
skladu sa propisima iz člana 4. stav 4. i člana 5. stav 4. Zakona o deviznom 
poslovanju („Službeni glasnik RS”, broj 62/06), a čija realizacija nije okončana 
do dana stupanja na snagu propisa iz člana 2. stav 2. ovog zakona, primenjivaće se 
odredbe propisa iz člana 2. stav 2. ovog zakona.
Prekršajni postupak započet do dana stupanja na snagu ovog 
zakona okončaće se po odredbama ovog zakona, ako je to povoljnije za učinioca. 
 

Prava iz pojedinačnih akata stečena na osnovu Zakona o 
deviznom poslovanju („Službeni glasnik RS”, broj 62/06), ostvaruju se u rokovima 
utvrđenim tim pojedinačnim aktima.  
Član 36.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”, s tim što će se odredbe čl. 18, 19, 21, 
22, 23, 26. i 27. ovog zakona u delu koji se odnosi na menjačke poslove, člana 
28. ovog zakona u delu koji se odnosi na novopredloženi član 59. stav 1. tač. 
81) i 82) i člana 30. ovog zakona u delu koji se odnosi na novopredloženi član 
61. tač. 37) i 38) primenjivati od 1. januara 2012. godine, a odredbe člana 59. 
stav 1. tačka 70) i člana 61. tačka 36) Zakona o deviznom poslovanju („Službeni 
glasnik RS”, broj 62/06) primenjivaće se do 31. decembra 2011. godine.

Zakon o izmenama i dopunama Zakona o deviznom poslovanju: 
„Službeni glasnik RS“, broj 119/2012-13
Član 37.
Propisi iz čl. 4, 17, 18, 24. i 29. ovog zakona doneće se u 
roku od šest meseci od dana stupanja na snagu ovog zakona.
Do početka primene propisa iz stava 1. ovog člana 
primenjivaće se propisi doneti na osnovu Zakona o deviznom poslovanju („Službeni 
glasnik RS”, br. 62/06 i 31/11), ako nisu u suprotnosti sa odredbama ovog 
zakona.
Član 38.
Danom stupanja na snagu ovog zakona prestaju da važe Uredba 
o bližim uslovima i načinu prenosa potraživanja i dugovanja nastalih po 
spoljnotrgovinskim poslovima rezidenata („Službeni glasnik RS”, broj 112/06), 
Uredba o bližim uslovima i načinu naplate, odnosno plaćanja i drugom nerezidentu 
po tekućem ili kapitalnom poslu („Službeni glasnik RS”, broj 112/06) i Odluka o 
načinu na koji i rokovima u kojima banke izveštavaju Narodnu banku Srbije o 
poslovima kupovine ili prodaje, odnosno plaćanja ili naplaćivanja potraživanja i 
dugovanja po spoljnotrgovinskim poslovima rezidenata („Službeni glasnik RS”, broj 
16/07).
Član 39.
Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.
Zakon o izmenama i dopunama Zakona o deviznom 
poslovanju: „Službeni glasnik RS“, broj 30/2018-13
Član 24.
Od 1. januara 2019. godine Narodna banka 
Srbije preuzeće poslove izdavanja i oduzimanja ovlašćenja za obavljanje menjačkih 
poslova i poslove kontrole deviznog poslovanja rezidenata i nerezidenata i 
menjačkih poslova.
Radi obavljanja poslova iz stava 1. ovog člana, 
Narodna banka Srbije 1. januara 2019. godine preuzeće deo zaposlenih u 
Ministarstvu finansija – Poreskoj upravi (u daljem tekstu: Poreska uprava) koji 
na dan 31. decembra 2018. godine obavljaju poslove u vezi sa izdavanjem i 
oduzimanjem ovlašćenja za obavljanje menjačkih poslova i poslove kontrole deviznog 
poslovanja rezidenata i nerezidenata i menjačkih poslova, kao i operativnu 
dokumentaciju, predmete, opremu i sredstva za rad koja služe za obavljanje tih 
poslova. 
Ministar nadležan za poslove finansija i 
guverner Narodne banke Srbije sporazumom će bliže urediti pitanja preuzimanja iz 
st. 1. i 2. ovog člana, kao i pitanja u vezi sa korišćenjem poslovnog prostora u 
kojima će se obavljati poslovi iz stava 1. ovog člana. 
Postupke izdavanja i oduzimanja ovlašćenja za 
obavljanje menjačkih poslova, kao i poslove kontrole deviznog poslovanja rezidenata 
i nerezidenata i menjačkih poslova, koje je započela Poreska uprava, a koji nisu 
okončani do 31. decembra 2018. godine, okončaće Narodna banka Srbije u skladu sa 
ovim zakonom. 
Rezidenti – pravna lica i preduzetnici kojima 
je rešenje o izdavanju ovlašćenja za obavljanje menjačkih poslova izdato do 31. 
decembra 2018. godine nastavljaju da rade na osnovu tog rešenja u skladu sa 
odredbama ovog zakona.
Prekršajni postupak započet do dana stupanja 
na snagu ovog zakona okončaće se po odredbama ovog zakona, ako je to povoljnije 
za učinioca. 
Prava iz pojedinačnih akata stečena na osnovu 
Zakona o deviznom poslovanju („Službeni glasnik RS”, br. 62/06, 31/11, 119/12 i 
139/14), ostvaruju se u rokovima utvrđenim tim pojedinačnim aktima.
Član 25.
Propisi iz čl. 13. i 16. ovog zakona doneće 
se u roku od šest meseci od dana stupanja na snagu ovog zakona.
Do početka primene propisa iz stava 1. ovog 
člana primenjivaće se propisi doneti na osnovu Zakona o deviznom poslovanju 
(„Službeni glasnik RS”, br. 62/06, 31/11, 119/12 i 139/14), osim ako nisu u 
suprotnosti sa odredbama ovog zakona.
Član 26.
Danom stupanja na snagu ovog zakona prestaje 
da važi Odluka o uslovima pod kojima i načinu na koji banke mogu kupovati strane 
kratkoročne hartije od vrednosti na stranom i domaćem tržištu („Službeni glasnik 
RS”, broj 16/07).
Član 27.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, osim odredaba čl. 13. do 
17, člana 19. i člana 20. stav 8. ovog zakona, koje se primenjuju od 1. januara 
2019. godine.


