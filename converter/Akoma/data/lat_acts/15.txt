


	
	Zakon

	


	Redakcijski prečišćen tekst
	
	
	ZAКON
	o ministarstvima
	"Službeni glasnik RS", broj 44 od 26. aprila 2014, 14 
	od 4. februara 2015, 54 od 22. juna 2015, 96 od 26. novembra 2015 - 
	dr. 
	zakon, 62 od 26. juna 2017.
	I. UVODNA ODREDBA
	Član 1. 
	Ovim zakonom obrazuju se ministarstva i posebne 
	organizacije i utvrđuje njihov delokrug.
	Posebne organizacije mogu se obrazovati i njihov 
	delokrug može se utvrditi i posebnim zakonom.
	II. MINISTARSTVA
	Član 2.
	Ministarstva su:
	1) Ministarstvo finansija;
	2) Ministarstvo privrede;
	3) Ministarstvo poljoprivrede, šumarstva i 
	vodoprivrede;
	3a) Ministarstvo zaštite životne sredine;
	4) Ministarstvo građevinarstva, saobraćaja i 
	infrastrukture;
	5) Ministarstvo rudarstva i energetike;
	6) Ministarstvo trgovine, turizma i telekomunikacija;
	7) Ministarstvo pravde;
	8) Ministarstvo državne uprave i lokalne samouprave;
	9) Ministarstvo unutrašnjih poslova;
	10) Ministarstvo odbrane;
	11) Ministarstvo spoljnih poslova;
	11a) Ministarstvo za evropske integracije;
	12) Ministarstvo prosvete, nauke i tehnološkog razvoja; 
	
	13) Ministarstvo zdravlja;
	14) Ministarstvo za rad, zapošljavanje, boračka i 
	socijalna pitanja;
	15) Ministarstvo omladine i sporta;
	16) Ministarstvo kulture i informisanja.
	*Službeni glasnik RS, broj 62/2017
	Ministarstvo finansija
	Član 3.
	Ministarstvo finansija obavlja poslove državne uprave 
	koji se odnose na: republički budžet; utvrđivanje konsolidovanog bilansa 
	javnih prihoda i javnih rashoda; sistem i politiku poreza, taksi, naknada i 
	drugih javnih prihoda; osnove sistema doprinosa za socijalno osiguranje i 
	obezbeđivanje finansiranja obaveznog socijalnog osiguranja; uređenje izvornih 
	prihoda autonomne pokrajine i jedinica lokalne samouprave; politiku javnih 
	rashoda; upravljanje raspoloživim sredstvima javnih finansija Republike 
	Srbije; koordinaciju sistema upravljanja i sprovođenja programa finansiranih iz 
	sredstava Evropske unije; javni dug i finansijsku imovinu Republike Srbije; 
	makroekonomsku i fiskalnu analizu, kvantifikaciju mera ekonomske politike; 
	finansijske efekte sistema utvrđivanja i obračuna plata i zarada koje se 
	finansiraju iz budžeta Republike Srbije, autonomne pokrajine i jedinica 
	lokalne samouprave i fondova organizacija obaveznog socijalnog osiguranja; 
	nadzor nad radom Centralnog registra obaveznog socijalnog osiguranja; javne 
	nabavke; sprečavanje pranja novca; igre na sreću; fiskalne monopole; devizni 
	sistem i kreditne odnose sa inostranstvom; nadzor nad primenom propisa koji 
	se odnose na promet roba i usluga sa inostranstvom i obavljanje delatnosti u 
	inostranstvu sa stanovišta deviznog poslovanja i kreditnih odnosa sa 
	inostranstvom i druge poslove devizne inspekcije, u skladu sa zakonom; 
	sistem finansijskih odnosa sa inostranstvom i međunarodnim finansijskim 
	organizacijama; pripremu, zaključivanje i primenu međunarodnih ugovora o 
	izbegavanju dvostrukog oporezivanja; carinski sistem, carinsku tarifu, mere 
	vancarinske zaštite i slobodne zone; kreditno-monetarni sistem; bankarski 
	sistem; osiguranje imovine i lica; učestvovanje u upravljanju bankama, društvima 
	za osiguranje i drugim finansijskim institucijama čiji je akcionar Republika 
	Srbija, kao i organizovanje i sprovođenje postupka prodaje akcija u istim; 
	sistem plaćanja i platni promet; hartije od vrednosti i tržište kapitala; 
	sistem računovodstva i revizije računovodstvenih iskaza; knjigovodstvo; 
	privatizaciju i sanaciju banaka i drugih finansijskih organizacija; 
	prijavljivanje u stečajnim postupcima potraživanja Republike Srbije; uređivanje 
	prava javne svojine; svojinsko-pravne i druge stvarno-pravne odnose, izuzev 
	pripreme zakona kojim se uređuje pravo svojine i druga stvarna prava; 
	eksproprijaciju; zaštitu imovine Republike Srbije u inostranstvu; primenu 
	Sporazuma o pitanjima sukcesije; ostvarivanje alimentacionih potraživanja iz 
	inostranstva; pružanje pravne pomoći povodom strane nacionalizovane imovine 
	obeštećene međunarodnim ugovorima; budžetsku kontrolu svih sredstava budžeta 
	Republike Srbije, teritorijalne autonomije i lokalne samouprave i 
	organizacija obaveznog socijalnog osiguranja i javnih preduzeća; 
	harmonizaciju i koordinaciju finansijskog upravljanja i kontrole i interne 
	revizije u javnom sektoru; upravni nadzor u imovinsko-pravnim poslovima; 
	drugostepeni upravni postupak u oblastima iz delokruga ministarstva, u 
	skladu sa zakonom; obezbeđivanje sredstava solidarnosti, kao i druge poslove 
	određene zakonom.
	Poreska uprava, kao organ uprave u sastavu Ministarstva 
	finansija, obavlja stručne poslove i poslove državne uprave koji se odnose 
	na: registraciju i vođenje jedinstvenog registra poreskih obveznika; 
	utvrđivanje poreza; poresku kontrolu; redovnu i prinudnu naplatu poreza i 
	sporednih poreskih davanja; otkrivanje poreskih krivičnih dela i njihovih 
	izvršilaca; primenu međunarodnih ugovora o izbegavanju dvostrukog 
	oporezivanja; jedinstveni poreski informacioni sistem; poresko računovodstvo, 
	kao i druge poslove određene zakonom.
	Uprava carina, kao organ uprave u sastavu Ministarstva 
	finansija, obavlja poslove državne uprave i stručne poslove koji se odnose 
	na: carinjenje robe, carinski nadzor i druge poslove kontrole putnika i 
	prometa robe i usluga sa inostranstvom, kao i druge poslove određene 
	zakonom.
	*Službeni glasnik RS, broj 14/2015
	Ministarstvo privrede
	Član 4.
	Ministarstvo privrede obavlja poslove državne uprave 
	koji se odnose na: privredu i privredni razvoj; položaj i povezivanje 
	privrednih društava i drugih oblika organizovanja za obavljanje delatnosti; 
	podsticanje razvoja i strukturno prilagođavanje privrede; utvrđivanje politike 
	i strategije privrednog razvoja; predlaganje mera i praćenje sprovođenja 
	ekonomske politike za privredni rast; predlaganje mera za podsticanje 
	investicija i koordinaciju poslova koji se odnose na investicije; 
	koordinaciju rada javne agencije nadležne za promociju izvoza i podsticanje 
	investicija; mere ekonomske politike za razvoj zanatstva, malih i srednjih 
	preduzeća i preduzetništva; kreditiranje privrede i osiguranje bankarskih 
	kredita; kreditiranje i osiguranje izvoznih poslova i investicija u 
	inostranstvu; subvencionisanje kredita; koordinaciju poslova u vezi s 
	povezivanjem privrednih društava sa strateškim investitorima; predlaganje i 
	sprovođenje finansijskih i drugih mera radi podsticanja poslovanja, 
	konkurentnosti i likvidnosti privrednih subjekata u Republici Srbiji; 
	poslovno i finansijsko restrukturiranje privrednih društava i drugih oblika 
	poslovanja; privatizaciju; koordinaciju poslova u vezi s procenom vrednosti 
	kapitala; stečaj; standardizaciju; tehničke propise; akreditaciju; mere i 
	dragocene metale; određivanje strateških ciljeva, unapređenje rada i poslovanja, 
	nadzor i pripremu predloga akata o imenovanju i razrešenju organa upravljanja u 
	javnim preduzećima osim za javna preduzeća koja 
	obavljaju delatnosti proizvodnje i snabdevanja električnom energijom, odnosno 
	prirodnim gasom; određivanje strateških ciljeva, unapređenje rada i 
	poslovanja, nadzor i pripremu predloga akata o imenovanju i razrešenju organa 
	upravljanja i zastupnika kapitala u privrednim društvima i drugim oblicima 
	organizovanja za obavljanje delatnosti sa državnim kapitalom
	osim za društva koja obavljaju delatnost 
	proizvodnje i snabdevanja električnom energijom, odnosno prirodnim gasom; 
	pripremu, predlaganje i sprovođenje propisa i mera u oblasti koncesija i 
	javno-privatnog partnerstva; nadzor i upravne 
	poslove u vezi sa privrednim registrima; upotrebu naziva Republike Srbije u 
	poslovnom imenu privrednih društava.
	Ministarstvo privrede obavlja i poslove državne uprave 
	koji se odnose na: regionalni razvoj; analizu raspoloživih resursa i 
	potencijala za regionalni i nacionalni razvoj; metodologiju za merenje 
	stepena razvijenosti lokalnih samouprava i regiona; usmeravanje aktivnosti 
	koje podstiču regionalni razvoj; podsticanje ravnomernijeg regionalnog 
	razvoja i smanjenje regionalnih razlika; unapređenje privrednog ambijenta na 
	regionalnom nivou; pružanje pomoći jedinicama lokalne samouprave u 
	implementaciji projekata lokalnog ekonomskog razvoja; planiranje, 
	programiranje i predlaganje razvojnih projekata iz oblasti regionalnog razvoja 
	i projekata od interesa za Republiku Srbiju; podsticanje saradnje jedinica 
	lokalne samouprave, nevladinog sektora, privrednih subjekata i državnih 
	organa; međuprojektnu koordinaciju; merenje efekata i ocenu uspešnosti 
	projekata; uspostavljanje baze podataka neophodne za praćenje projekata, kao i 
	druge poslove određene zakonom.
	Direkcija za mere i dragocene metale, kao organ uprave 
	u sastavu Ministarstva privrede, obavlja stručne poslove i poslove državne 
	uprave koji se odnose na: kontrolu mera i dragocenih metala; zakonske merne 
	jedinice; etalone; merila, kao i druge poslove koji su određeni zakonom 
	kojim se uređuje metrologija i drugim zakonima.
	Uprava za brzi odgovor, kao organ uprave u sastavu 
	Ministarstva privrede, obavlja poslove državne uprave i stručne poslove koji 
	se odnose na: unapređivanje uslova za privlačenje stranih investicija; 
	podizanje efikasnosti u realizaciji projekata od značaja za Republiku Srbiju 
	i efikasnosti rada svih organa i organizacija koji učestvuju u postupcima 
	ostvarivanja prava na gradnju, kao i druge poslove određene zakonom.
	*Službeni glasnik RS, broj 62/2017
	Ministarstvo poljoprivrede, šumarstva i vodoprivrede
	*Službeni glasnik RS, broj 62/2017
	Član 5.
	Ministarstvo poljoprivrede, šumarstva i 
	vodoprivrede obavlja poslove državne uprave koji se odnose na: strategiju i 
	politiku razvoja poljoprivrede i prehrambene industrije; analizu proizvodnje i 
	tržišta poljoprivrednih proizvoda; bilanse poljoprivredno-prehrambenih 
	proizvoda i sistem robnih rezervi osnovnih poljoprivredno-prehrambenih 
	proizvoda; uređenje zajedničkog tržišta, mere tržišno-cenovne politike, 
	strukturne politike i zemljišne politike u poljoprivredi; mere podsticaja za 
	unapređenje poljoprivredne proizvodnje; predlaganje sistemskih rešenja i mera 
	zaštite pri uvozu poljoprivrednih i prehrambenih proizvoda; zaštitu i 
	korišćenje poljoprivrednog zemljišta; proizvodnju agrarnih inputa za 
	poljoprivrednu i prehrambenu industriju, proizvodnju i promet alkoholnih i 
	bezalkoholnih pića, etanola, duvana i proizvoda od duvana i prehrambenih 
	proizvoda; kontrolu kvaliteta poljoprivrednih proizvoda i prehrambenih 
	proizvoda, vina, alkoholnih i bezalkoholnih pića, voćnih sokova, 
	koncentrisanih voćnih sokova, voćnih nektara, voćnih sokova u prahu, 
	mineralnih voda, etanola, duvana i proizvoda od duvana u unutrašnjem i 
	spoljnom prometu; ruralni razvoj; zemljoradničko zadrugarstvo; stručne 
	poljoprivredne službe; sistem tržišnih informacija u poljoprivredi; 
	proizvodnju, certifikaciju i kontrolu kvaliteta i prometa semena i sadnog 
	materijala; priznavanje i zaštitu sorti bilja i rasa domaćih životinja; očuvanje 
	i održivo korišćenje biljnih i životinjskih genetičkih resursa za hranu i 
	poljoprivredu; stvaranje uslova za pristup i realizaciju projekata iz 
	delokruga tog ministarstva koji se finansiraju iz sredstava pretpristupnih 
	fondova Evropske unije, donacija i drugih oblika razvojne pomoći; 
	inspekcijski nadzor u oblasti poljoprivrede, kao i druge poslove određene 
	zakonom.
	Ministarstvo poljoprivrede, šumarstva i 
	vodoprivrede obavlja i poslove državne uprave koji se odnose na: upravljanje 
	poljoprivrednim zemljištem u državnoj svojini; uspostavljanje i vođenje 
	informacionog sistema o poljoprivrednom zemljištu u Republici Srbiji; 
	dodeljivanje sredstava za izvođenje radova i praćenje realizacije godišnjeg 
	programa zaštite, uređenja i korišćenja poljoprivrednog zemljišta u Republici 
	Srbiji; praćenje izrade Poljoprivredne osnove Republike Srbije i njeno 
	ostvarivanje; vođenje registra poljoprivrednih osnova jedinica lokalne 
	samouprave, kao i druge poslove određene zakonom. 
	Uprava za veterinu, kao organ uprave u sastavu 
	Ministarstva poljoprivrede, šumarstva i vodoprivrede obavlja poslove državne 
	uprave i stručne poslove koji se odnose na: zdravstvenu zaštitu životinja; 
	veterinarsko-sanitarnu kontrolu u proizvodnji i u unutrašnjem i spoljnom 
	prometu životinja, sporednih proizvoda životinjskog porekla, reproduktivnog 
	materijala i drugih organizama i predmeta kojima se može preneti zarazna 
	bolest, hrane za životinje i komponenti za proizvodnju hrane za životinje; 
	registraciju, odnosno odobravanje i kontrolu rada objekata za proizvodnju 
	namirnica životinjskog porekla (klanice, mlekare i dr.); registraciju, 
	odnosno odobravanje i kontrolu objekata za proizvodnju hrane za životinje i 
	neškodljivo uklanjanje leševa i sporednih proizvoda životinjskog porekla, kao i 
	objekata za njihovu preradu; kontrolu proizvodnje i unutrašnji i spoljni promet 
	lekova i bioloških sredstava za upotrebu u veterini, kao i druge poslove 
	određene zakonom. 
	Uprava za zaštitu bilja, kao organ uprave u sastavu 
	Ministarstva poljoprivrede, šumarstva i vodoprivrede obavlja poslove državne 
	uprave i stručne poslove koji se odnose na: zaštitu bilja od zaraznih bolesti 
	i štetočina; kontrolu sredstava za zaštitu bilja i đubriva u proizvodnji, 
	unutrašnjem i spoljnom prometu; kontrolu primene sredstava za zaštitu bilja; 
	proizvodnju i registraciju sredstava za zaštitu bilja i ishranu bilja; 
	utvrđivanje ispunjenosti uslova, procenu rizika i sprovođenje mera kontrole 
	vezanih za biološku sigurnost kod ograničene upotrebe, uvođenja u proizvodnju, 
	stavljanje u promet i uvoz genetički modifikovanih organizama; fitosanitarni 
	nadzor i inspekciju u unutrašnjem i spoljnom prometu bilja, semena i sadnog 
	materijala, kao i druge poslove određene zakonom. 
	Republička direkcija za vode, kao organ uprave u 
	sastavu Ministarstva poljoprivrede, šumarstva i vodoprivrede obavlja poslove 
	državne uprave i stručne poslove koji se odnose na: politiku vodoprivrede; 
	višenamensko korišćenje voda; vodosnabdevanje, izuzev distribucije vode; 
	zaštitu od voda; sprovođenje mera zaštite voda i plansku racionalizaciju 
	potrošnje vode; uređenje vodnih režima; praćenje i održavanje režima voda koji 
	čine i presecaju granicu Republike Srbije; inspekcijski nadzor u oblasti 
	vodoprivrede, kao i druge poslove određene zakonom.
	Uprava za šume, kao organ uprave u sastavu 
	Ministarstva poljoprivrede, šumarstva i vodoprivrede obavlja poslove državne 
	uprave i stručne poslove koji se odnose na: politiku šumarstva; očuvanje 
	šuma; unapređenje i korišćenje šuma i divljači; sprovođenje mera zaštite šuma i 
	divljači; kontrolu semena i sadnog materijala u šumarstvu; inspekcijski 
	nadzor u oblasti šumarstva i lovstva, kao i druge poslove određene zakonom.
	*Službeni glasnik RS, broj 62/2017
	Ministarstvo zaštite životne sredine
	*Službeni glasnik RS, broj 62/2017
	Član 5a
	Ministarstvo zaštite životne sredine obavlja 
	poslove državne uprave koji se odnose na: osnove zaštite životne sredine; 
	sistem zaštite i unapređenja životne sredine; nacionalne parkove, 
	inspekcijski nadzor u oblasti zaštite životne sredine; primenu rezultata 
	naučnih i tehnoloških istraživanja i istraživanja razvoja u oblasti životne 
	sredine; sprovođenje Кonvencije o učešću javnosti, dostupnosti informacija i 
	pravu na pravnu zaštitu u oblasti životne sredine; zaštitu prirode; zaštitu 
	vazduha; zaštitu ozonskog omotača; klimatske promene; prekogranično zagađenje 
	vazduha i vode; zaštitu voda od zagađivanja radi sprečavanja pogoršanja 
	kvaliteta površinskih i podzemnih voda; utvrđivanje uslova zaštite životne 
	sredine u planiranju prostora i izgradnji objekata; zaštitu od velikog 
	hemijskog udesa i učešće u reagovanju u slučaju hemijskih udesa; zaštitu od 
	buke i vibracija; zaštitu od jonizujućeg i nejonizujućeg zračenja; upravljanje 
	hemikalijama i biocidnim proizvodima; sprovođenje Кonvencije o hemijskom 
	oružju u skladu sa zakonom; upravljanje otpadom, izuzev radioaktivnim otpadom; 
	stvaranje uslova za pristup i realizaciju projekata iz delokruga tog 
	ministarstva koji se finansiraju iz sredstava pretpristupnih fondova 
	Evropske unije, donacija i drugih oblika razvojne pomoći; odobravanje 
	prekograničnog prometa otpada i zaštićenih biljnih i životinjskih vrsta, kao i 
	druge poslove određene zakonom.
	Agencija za zaštitu životne sredine, kao organ 
	uprave u sastavu Ministarstva zaštite životne sredine, sa svojstvom pravnog 
	lica, obavlja poslove državne uprave koji se odnose na: razvoj, usklađivanje i 
	vođenje nacionalnog informacionog sistema zaštite životne sredine (praćenje 
	stanja činilaca životne sredine kroz indikatore životne sredine; registar 
	zagađujućih materija i dr.); sprovođenje državnog monitoringa kvaliteta 
	vazduha i voda, uključujući sprovođenje propisanih i usaglašenih programa za 
	kontrolu kvaliteta vazduha, površinskih voda i podzemnih voda prve izdani i 
	padavina; upravljanje Nacionalnom laboratorijom; prikupljanje i objedinjavanje 
	podataka o životnoj sredini, njihovu obradu i izradu izveštaja o stanju 
	životne sredine i sprovođenju politike zaštite životne sredine; razvoj 
	postupaka za obradu podataka o životnoj sredini i njihovu procenu; vođenje 
	podataka o najboljim dostupnim tehnikama i praksama i njihovoj primeni u 
	oblasti zaštite životne sredine; saradnju sa Evropskom agencijom za zaštitu 
	životne sredine (EEA) i Evropskom mrežom za informacije i posmatranje 
	(EIONET), kao i druge poslove određene zakonom.
	*Službeni glasnik RS, broj 62/2017
	Ministarstvo građevinarstva, saobraćaja i 
	infrastrukture
	Član 6.
	Ministarstvo građevinarstva, saobraćaja i 
	infrastrukture obavlja poslove državne uprave koji se odnose na: 
	građevinarstvo; građevinsko zemljište; urbanizam; prostorno planiranje, 
	odnosno organizaciju, uređenje i korišćenje prostora Republike Srbije; 
	utvrđivanje uslova za izgradnju objekata; uređivanje stambenih odnosa i 
	stambenog poslovanja; komunalnu infrastrukturu i komunalne delatnosti, izuzev 
	proizvodnje, distribucije i snabdevanja toplotnom energijom; poslove 
	inženjerske geodezije; inspekcijski nadzor u oblasti urbanizma, građevina i 
	inspekcijski nadzor nad objektima komunalne infrastrukture i obavljanjem 
	komunalnih delatnosti, izuzev proizvodnje, distribucije i snabdevanja 
	toplotnom energijom, kao i druge poslove određene zakonom.
	Ministarstvo građevinarstva, saobraćaja i 
	infrastrukture obavlja poslove državne uprave u oblasti železničkog, 
	drumskog, vodnog i vazdušnog saobraćaja, koji se odnose na: uređenje i 
	obezbeđenje saobraćajnog sistema; realizaciju projekata izgradnje saobraćajne 
	infrastrukture; infrastrukturne projekte od posebnog značaja u oblasti 
	niskogradnje; unutrašnji i međunarodni prevoz i intermodalni transport; 
	uređenje i bezbednost tehničko-tehnološkog sistema saobraćaja; obligacione i 
	svojinskopravne odnose; inspekcijski nadzor; strategiju razvoja saobraćaja, 
	planove razvoja i planove vezane za organizaciju saobraćajnog sistema i 
	organizaciju prevoza; izdavanje upotrebne dozvole za saobraćajni objekat i 
	infrastrukturu; homologaciju vozila, opreme i delova vozila; organizovanje 
	finansijske i tehničke kontrole; međunarodne poslove u oblasti saobraćaja; 
	stvaranje uslova za pristup i realizaciju projekata iz delokruga tog 
	ministarstva koji se finansiraju iz sredstava pretpristupnih fondova 
	Evropske unije, donacija i drugih oblika razvojne pomoći; mere za podsticanje 
	istraživanja i razvoja u oblasti saobraćaja, kao i druge poslove određene 
	zakonom.
	Ministarstvo rudarstva i energetike 
	Član 7.
	Ministarstvo rudarstva i energetike obavlja poslove 
	državne uprave koji se odnose na: rudarstvo; strategiju i politiku razvoja 
	rudarstva; izradu bilansa mineralnih sirovina; geološka istraživanja koja se 
	odnose na eksploataciju mineralnih sirovina; izradu programa istražnih 
	radova u oblasti osnovnih geoloških istraživanja koja se odnose na održivo 
	korišćenje resursa; izradu godišnjih i srednjoročnih programa detaljnih 
	istražnih radova u oblasti geoloških istraživanja koja se odnose na 
	eksploataciju mineralnih sirovina i obezbeđivanje materijalnih i drugih 
	uslova za realizaciju tih programa; eksploataciju svih vrsta mineralnih 
	sirovina i geoloških resursa; inspekcijski nadzor u oblasti rudarstva, kao i 
	druge poslove određene zakonom.
	Ministarstvo rudarstva i energetike obavlja poslove 
	državne uprave koji se odnose na: energetiku; energetsku politiku i 
	planiranje razvoja energetike u oblasti električne energije, prirodnog gasa, 
	nafte i derivata nafte; energetski bilans Republike Srbije; naftnu i gasnu 
	privredu; pripremu predloga akata o imenovanju i 
	razrešenju organa upravljanja, kao i drugih akata koja se odnose na rad i 
	poslovanje javnih preduzeća i društava koja obavljaju delatnost proizvodnje i 
	snabdevanja električnom energijom, odnosno prirodnim gasom; strategiju i politiku energetske bezbednosti, izradu godišnjih i 
	srednjoročnih programa energetske bezbednosti i obezbeđivanja materijalnih i 
	drugih uslova za realizaciju tih programa; obavezne i druge rezerve 
	energenata; bezbedan cevovodni transport gasovitih i tečnih ugljovodonika; 
	proizvodnju, distribuciju i snabdevanje toplotnom energijom; nuklearna 
	energetska postrojenja čija je namena proizvodnja električne, odnosno toplotne 
	energije, proizvodnja, korišćenje i odlaganje radioaktivnih materijala u tim 
	objektima; racionalnu upotrebu energije i energetsku efikasnost; obnovljive 
	izvore energije; zaštitu životne sredine i klimatske promene u oblasti 
	energetike; koordinaciju poslova u vezi sa investicijama u energetiku; 
	inspekcijski nadzor u oblasti energetike, kao i druge poslove određene 
	zakonom.
	Ministarstvo rudarstva i energetike obavlja poslove 
	državne uprave koji se odnose na: strategiju i politiku razvoja prirodnih 
	resursa; istraživanja koja se odnose na eksploataciju prirodnih resursa; 
	izradu programa istražnih radova u oblasti prirodnih resursa i obezbeđivanje 
	materijalnih i drugih uslova za realizaciju tih programa; izradu bilansa 
	rezervi podzemnih voda, normativa i standarda za izradu geoloških karata, 
	kao i druge poslove određene zakonom.
	*Službeni glasnik RS, broj 62/2017
	Ministarstvo trgovine, turizma i telekomunikacija
	Član 8.
	Ministarstvo trgovine, turizma i telekomunikacija 
	obavlja poslove državne uprave koji se odnose na: funkcionisanje tržišta; 
	strategiju i politiku razvoja trgovine; unutrašnju trgovinu; promet robe i 
	usluga; praćenje ukupnih trgovinskih tokova i predlaganje odgovarajućih mera; 
	predlaganje sistemskih rešenja i propisa u oblasti posebnih dažbina pri uvozu 
	poljoprivrednih i prehrambenih proizvoda; iniciranje mera prilagođavanja 
	propisa i mera ekonomske politike iz oblasti carinskog i vancarinskog 
	poslovanja; kontrolu kvaliteta industrijsko-neprehrambenih proizvoda u 
	proizvodnji i prometu i kontrolu usluga; kontrolu upotrebe robnih i uslužnih 
	žigova, znaka kvaliteta i oznake porekla proizvoda; snabdevenost tržišta i 
	cene; sprečavanje monopolskog delovanja i nelojalne konkurencije; zaštitu 
	potrošača; osnivanje i rad robnih berzi i berzanskih posrednika; inspekcijski 
	nadzor u oblasti trgovine, kao i druge poslove određene zakonom.
	Ministarstvo trgovine, turizma i telekomunikacija 
	obavlja poslove državne uprave koji se odnose na: unapređenje ekonomskih 
	odnosa sa inostranstvom; predlaganje i sprovođenje mera u oblasti ekonomskih 
	odnosa sa inostranstvom; praćenje međunarodnih ekonomskih odnosa i 
	multilateralne, regionalne i bilateralne saradnje sa drugim državama i 
	organizacijama i njihov razvoj; predlaganje osnivanja, usklađivanje i rukovođenje 
	radom mešovitih komisija i komiteta za bilateralnu ekonomsku saradnju, 
	slobodnu trgovinu i koordinaciju rada organa državne uprave u vezi s njihovim 
	radom; kreiranje, sprovođenje, predlaganje i unapređenje režima spoljnotrgovinske 
	politike uključujući mere zaštite u spoljnoj trgovini; harmonizaciju 
	spoljnotrgovinskih propisa sa propisima Evropske unije i Svetske trgovinske 
	organizacije i drugih multilateralnih institucija i organizacija i njihovu 
	implementaciju; promet roba, usluga i prava industrijske svojine; posebne 
	oblike spoljnotrgovinskog poslovanja; spoljnu trgovinu i unapređenje sistema 
	izvozno-uvozne kontrole naoružanja, vojne opreme i robe dvostruke namene 
	(kontrolisane robe), uz saglasnost Ministarstva odbrane; zaključivanje i 
	praćenje primene međunarodnih trgovinskih ugovora i sporazuma; 
	propise u oblasti stranih ulaganja; 
	pregovaranje radi zaključivanja bilateralnih sporazuma o podsticanju i zaštiti 
	ulaganja i pripremu zakona o njihovom potvrđivanju; unapređivanje i praćenje 
	ekonomske bilateralne i regionalne saradnje; praćenje saradnje organa Republike 
	Srbije s međunarodnim ekonomskim organizacijama i agencijama Organizacije 
	ujedinjenih nacija, kao i druge poslove određene zakonom.
	Ministarstvo trgovine, turizma i telekomunikacija 
	obavlja poslove državne uprave koji se odnose na: strategiju i politiku 
	razvoja turizma; integralno planiranje razvoja turizma i komplementarnih 
	delatnosti; razvoj, proglašenje i održivo korišćenje turističkog prostora i 
	turističkih destinacija od značaja za turizam; poslove od posebnog značaja 
	za razvoj turizma; kategorizaciju turističkih mesta; sprovođenje podsticajnih 
	mera i obezbeđivanje materijalnih i drugih uslova za podsticanje razvoja 
	turizma; promociju turizma u zemlji i inostranstvu; takse, naknade i penale u 
	turizmu; imovinsko-pravne poslove u turizmu; unapređenje sistema vrednosti i 
	konkurentnosti turističkih proizvoda; istraživanje turističkog tržišta i 
	razvoj turističkog informacionog sistema; uslove i način obavljanja delatnosti 
	turističkih agencija; ugostiteljsku delatnost; nautičku delatnost; 
	lovno-turističku delatnost, kao i pružanje usluga u turizmu; uređenje, 
	održavanje i opremanje javnog skijališta i pružanje usluga na skijalištu; 
	uređenje, održavanje, opremanje i pružanje usluga u banjama, tematskim parkovima 
	i javnim kupalištima; inspekcijski nadzor u oblasti turizma.
	Ministarstvo trgovine, turizma i telekomunikacija 
	obavlja poslove državne uprave koji se odnose na: oblast telekomunikacija, 
	odnosno elektronskih komunikacija i poštanskog saobraćaja; uređenje i 
	bezbednost u oblasti elektronskih komunikacija i poštanskog saobraćaja; 
	inspekcijski nadzor; utvrđivanje strategije i politike razvoja elektronskih 
	komunikacija i poštanskog saobraćaja; organizovanje finansijske i tehničke 
	kontrole; međunarodne poslove u oblasti elektronskih komunikacija i 
	poštanskog saobraćaja; mere za podsticanje istraživanja i razvoja u oblasti 
	elektronskih komunikacija i poštanskog saobraćaja; utvrđivanje predloga plana 
	namene radio-frekvencijskih opsega i donošenje plana raspodele radio 
	frekvencija; odlučivanje o uslovima za izdavanje pojedinačnih dozvola za 
	korišćenje radio-frekvencija; utvrđivanje spiska osnovnih usluga elektronskih 
	komunikacija (univerzalni servis) koje treba da pruže operatori, kao i druge 
	poslove određene zakonom.
	Ministarstvo trgovine, turizma i telekomunikacija 
	obavlja poslove državne uprave u oblasti informacionog društva koji se odnose 
	na: predlaganje politike i strategije razvoja informacionog društva; pripremu 
	zakona, drugih propisa, standarda i mera u oblasti elektronskog poslovanja; 
	mere za podsticanje istraživanja i razvoja u oblasti informacionog društva; 
	pripremu zakona, drugih propisa, standarda i mera u oblasti informacionog 
	društva i informaciono-komunikacionih tehnologija; primenu 
	informaciono-komunikacionih tehnologija; pružanje informacionih usluga; 
	razvoj i funkcionisanje informaciono-komunikacione infrastrukture; razvoj i 
	unapređenje akademske, odnosno obrazovne i naučnoistraživačke računarske 
	mreže; zaštitu podataka i informacionu bezbednost; međunarodne poslove u 
	oblasti informacionog društva; stvaranje uslova za pristup i realizaciju 
	projekata iz delokruga tog ministarstva koji se finansiraju iz sredstava 
	pretpristupnih fondova Evropske unije, donacija i drugih oblika razvojne 
	pomoći, kao i druge poslove određene zakonom.
	*Službeni glasnik RS, broj 62/2017
	Ministarstvo pravde 
	Član 9.
	Ministarstvo pravde obavlja poslove državne uprave koji 
	se odnose na: krivično zakonodavstvo i zakonodavstvo o privrednim prestupima 
	i prekršajima; pripremu zakona kojim se uređuje pravo svojine i druga 
	stvarna prava; obligacione odnose; nasleđivanje; postupak pred sudovima; 
	upravni spor; organizaciju i rad pravosudnih organa; pravosudni ispit; 
	stručno usavršavanje nosilaca pravosudnih funkcija i 
	pravosudnih profesija; sudske 
	veštake, prevodioce i tumače; izvršenje krivičnih sankcija; rehabilitaciju, 
	amnestiju i pomilovanje; izručenje; prikupljanje podataka o izvršenim krivičnim 
	delima protiv čovečnosti i drugih dobara zaštićenih međunarodnim pravom; 
	donošenje rešenja o predaji okrivljenih lica Međunarodnom krivičnom sudu, a na 
	osnovu pravnosnažnih i izvršnih sudskih odluka; sprovođenje programa zaštite 
	učesnika u krivičnom postupku; advokaturu i druge pravosudne profesije; 
	besplatnu pravnu pomoć; sudsku stražu; statistiku i analitiku rada 
	pravosudnih organa i pravosudnih profesija; 
	održavanje, razvoj i koordinisanje pravosudnog informacionog sistema; međunarodnu pravnu pomoć; upravljanje oduzetom imovinom 
	proisteklom iz krivičnog dela; zastupanje Republike Srbije pred Evropskim 
	sudom za ljudska prava i staranje o objavljivanju presuda tog suda koje se 
	odnose na Republiku Srbiju i praćenje njihovog izvršenja; pripremu propisa o 
	postupku pred Ustavnim sudom i pravnom dejstvu odluka Ustavnog suda; 
	pripremu propisa u oblasti borbe protiv korupcije; usklađuje međunarodnu 
	saradnju u oblasti borbe protiv korupcije; pripremu propisa o crkvama i 
	verskim zajednicama; registar crkava i verskih zajednica; pripremu propisa o 
	zaštiti podataka o ličnosti i tajnosti podataka; nadzor nad primenom propisa 
	koji uređuju tajnost podataka; programiranje, 
	sprovođenje i praćenje sprovođenja projekata koji se finansiraju iz sredstava 
	pretpristupnih fondova Evropske unije, donacija i drugih oblika razvojne 
	pomoći iz delokruga tog ministarstva; koordinaciju aktivnosti ostalih 
	institucija u okviru svog delokruga u procesu programiranja, sprovođenja i 
	praćenja sprovođenja projekata koji se finansiraju iz sredstava razvojne 
	pomoći, kao i druge poslove određene zakonom.
	Ministarstvo pravde – Uprava za saradnju s crkvama i 
	verskim zajednicama obavlja poslove državne uprave i stručne poslove koji se 
	odnose na: afirmaciju i razvoj slobode veroispovedanja; saradnju države s 
	crkvama i verskim zajednicama i unapređenje njihovog položaja u društvu; 
	afirmisanje verskih osnova i sadržaja srpskog nacionalnog identiteta; pomoć u 
	zaštiti verskih komponenata u kulturnom i etičkom identitetu nacionalnih 
	manjina; poklonička putovanja, hodočašće i druge oblike verskog turizma; 
	saradnju države sa eparhijama Srpske pravoslavne crkve u inostranstvu; razvoj 
	i afirmisanje vrednosti religijske kulture; podršku razvoju verskog 
	obrazovanja i pomoć pri uključivanju u sistem obrazovanja; pružanje podrške i 
	pomoći u sakralnom graditeljstvu i u zaštiti crkvenog kulturnog nasleđa; 
	pružanje pomoći u zaštiti pravnog i društvenog položaja crkava i verskih 
	zajednica, ostvarivanju njihovih zakonom utvrđenih prava, uređivanju i 
	poboljšanju socijalno-materijalnog položaja nosilaca vere (sveštenomonaštvo, 
	verski službenici, đaci i studenti verskih škola), kao i druge poslove 
	određene zakonom.
	*Službeni glasnik RS, broj 62/2017
	Ministarstvo državne uprave i lokalne samouprave
	Član 10.
	Ministarstvo državne uprave i lokalne samouprave obavlja 
	poslove državne uprave koji se odnose na: sistem državne uprave i 
	organizaciju i rad ministarstava, posebnih organizacija, javnih agencija i 
	javnih službi; Zaštitnika građana; upravnu inspekciju; upravni postupak; 
	razvoj elektronske uprave; pripremu zakona, drugih propisa, standarda i mera 
	u oblasti elektronske uprave; izbore za republičke organe; radne odnose i 
	plate u državnim organima; radne odnose i plate u javnim agencijama i javnim 
	službama; državni stručni ispit; izgradnju kapaciteta i stručno usavršavanje 
	zaposlenih u državnim organima; matične knjige; registar građana; pečate, 
	političko i drugo organizovanje, izuzev sindikalnog organizovanja; registar 
	političkih stranaka; neposredno izjašnjavanje građana; jedinstveni birački 
	spisak, kao i druge poslove određene zakonom.
	Ministarstvo državne uprave i lokalne samouprave obavlja 
	poslove državne uprave koji se odnose na: pripremu propisa o ljudskim i 
	manjinskim pravima; vođenje registra nacionalnih saveta nacionalnih manjina; 
	izbor nacionalnih saveta nacionalnih manjina; vođenje posebnog biračkog spiska 
	nacionalne manjine, kao i druge poslove određene zakonom.
	Ministarstvo državne uprave i lokalne samouprave obavlja 
	poslove državne uprave koji se odnose na: sistem lokalne samouprave i 
	teritorijalne autonomije; usmeravanje i podršku jedinicama lokalne samouprave 
	u obezbeđivanju zakonitosti i efikasnosti rada; izgradnju kapaciteta i stručno 
	usavršavanje zaposlenih u organima jedinica lokalne samouprave; radne odnose 
	i plate u jedinicama lokalne samouprave i autonomnim pokrajinama; 
	teritorijalnu organizaciju Republike Srbije, kao i druge poslove određene 
	zakonom.
	Ministarstvo državne uprave i lokalne samouprave obavlja 
	poslove državne uprave koji se odnose na: stvaranje uslova za pristup i 
	realizaciju projekata iz delokruga tog ministarstva koji se finansiraju iz 
	sredstava pretpristupnih fondova Evropske unije, donacija i drugih oblika 
	razvojne pomoći, kao i druge poslove određene zakonom.
	Brisan je raniji stav 5. (vidi član 8. Zakona - 
	62/2017-3)
	Ministarstvo unutrašnjih poslova
	Član 11.
	Ministarstvo unutrašnjih poslova obavlja poslove državne 
	uprave koji se odnose na: zaštitu života, lične i imovinske bezbednosti 
	građana; sprečavanje i otkrivanje krivičnih dela i pronalaženje i hvatanje 
	učinilaca krivičnih dela i njihovo privođenje nadležnim organima; održavanje 
	javnog reda i mira; pružanje pomoći u slučaju opasnosti; skloništa; 
	obezbeđivanje zborova i drugih okupljanja građana; obezbeđivanje određenih 
	ličnosti i objekata, uključujući i strana diplomatska i konzularna 
	predstavništva na teritoriji Republike Srbije; bezbednost, regulisanje i 
	kontrolu saobraćaja na putevima; bezbednost državne granice i kontrolu 
	prelaska granice i kretanja i boravka u graničnom pojasu; boravak stranaca; 
	promet i prevoz oružja, municije, eksplozivnih i određenih drugih opasnih 
	materija; ispitivanje ručnog vatrenog oružja, naprava i municije; stvaranje 
	uslova za pristup i realizaciju projekata iz delokruga tog ministarstva koji 
	se finansiraju iz sredstava pretpristupnih fondova Evropske unije, donacija 
	i drugih oblika razvojne pomoći; zaštitu od požara;
	državljanstvo; 
	jedinstveni matični broj građana; elektronsko vođenje podataka o ličnosti; 
	prebivalište i boravište građana; lične karte; putne isprave; međunarodnu 
	pomoć i druge oblike međunarodne saradnje u oblasti unutrašnjih poslova, 
	uključujući i readmisiju; ilegalne migracije; azil; obučavanje kadrova; 
	upravno rešavanje u drugostepenom postupku po osnovu propisa o izbeglicama, 
	kao i druge poslove određene zakonom.
	*Službeni glasnik RS, broj 54/2015
	Ministarstvo odbrane
	Član 12.
	Ministarstvo odbrane obavlja poslove državne uprave koji 
	se odnose na: politiku odbrane i strategijsko planiranje (strategijski 
	pregled odbrane, strategija odbrane, planovi i programi razvoja sistema 
	odbrane i vojna doktrina); međunarodnu saradnju u oblasti odbrane i vojne 
	saradnje; planiranje i pripremanje mobilizacije građana, državnih organa, 
	privrednih društava, drugih pravnih lica, preduzetnika i Vojske Srbije za 
	izvršavanje zadataka u vanrednom stanju i ratnom stanju; planiranje, pripremanje 
	i učešće u multinacionalnim operacijama; učešće u civilnoj zaštiti i 
	obučavanje za odbranu zemlje; izradu akata i planskih dokumenata kojima se 
	planiraju mere i radnje za rad građana, državnih organa, privrednih društava 
	i drugih pravnih lica i za upotrebu Vojske Srbije i drugih snaga odbrane u 
	vanrednom stanju i ratnom stanju; vojnu obavezu, radnu obavezu i materijalnu 
	obavezu; organizovanje veza i kripto zaštite za potrebe državnih organa i 
	Vojske Srbije; usklađivanje organizacije veza i informatičkih i 
	telekomunikacionih sistema u Republici Srbiji za potrebe odbrane; uređivanje 
	i pripremanje teritorije Republike Srbije za potrebe odbrane; vođenje 
	jedinstvene evidencije o vojnim nepokretnostima i zbirne evidencije 
	pokretnih stvari; istraživanje, razvoj, proizvodnju i promet naoružanja i vojne 
	opreme; opremanje i naoružavanje Vojske Srbije i drugih snaga odbrane; 
	bezbednost značajnu za odbranu; vojno školstvo; zdravstvenu zaštitu i 
	zdravstveno osiguranje vojnih osiguranika; naučnoistraživački rad i izdavačku 
	delatnost od značaja za odbranu; statusna i druga pitanja profesionalnih 
	pripadnika Vojske Srbije, kao i druge poslove koji su određeni zakonom kojim 
	se uređuje odbrana i drugim zakonima.
	Inspektorat odbrane, kao organ uprave u sastavu 
	Ministarstva odbrane, obavlja inspekcijske poslove koji se odnose na: 
	usklađivanje priprema za odbranu; sprovođenje odluka i akata predsednika 
	Republike i Vlade; stanje operativnih i funkcionalnih sposobnosti komandi, 
	jedinica i ustanova Vojske Srbije; ostvarivanje i usklađivanje organizacije 
	veza, kao i druge poslove određene zakonom.
	Vojnobezbednosna agencija i Vojnoobaveštajna agencija, 
	kao organi uprave u sastavu Ministarstva odbrane, obavljaju poslove 
	bezbednosti značajne za odbranu koji su određeni zakonom kojim se uređuju 
	vojne službe bezbednosti i drugim zakonima.
	Ministarstvo spoljnih poslova
	Član 13.
	Ministarstvo spoljnih poslova obavlja poslove državne 
	uprave koji se odnose na: spoljnu politiku i održavanje odnosa Republike 
	Srbije s drugim državama, međunarodnim organizacijama i institucijama; 
	praćenje međunarodnih odnosa i bilateralne saradnje s drugim državama i njihov 
	razvoj; zaključivanje, potvrđivanje i primenu međunarodnih ugovora; zaštitu 
	prava i interesa Republike Srbije i njenih državljana i pravnih lica u 
	inostranstvu; oblast odnosa Republike Srbije s dijasporom i Srbima u 
	regionu; obaveštavanje strane javnosti o politici Republike Srbije; praćenje 
	delatnosti stranih sredstava javnog informisanja koje se odnose na Republiku 
	Srbiju; prikupljanje, analizu, procenu i dostavljanje podataka koji se odnose na 
	strane države, međunarodne organizacije, grupe i pojedince, od značaja za 
	proces utvrđivanja i vođenja spoljne politike; pripremu učešća predstavnika 
	Republike Srbije na međunarodnim konferencijama ili pregovorima za 
	zaključivanje međunarodnih ugovora; poslove u 
	vezi sa učešćem predstavnika Republike Srbije u multinacionalnim operacijama 
	– misijama i organizaciju i obezbeđivanje učešća civila u tim operacijama – 
	misijama, u saradnji sa drugim nadležnim državnim organima, saglasno posebnom 
	zakonu; razvojnu saradnju namenjenu inostranstvu i koordiniranje upućivanja 
	humanitarne pomoći, u saradnji sa drugim nadležnim organima, saglasno 
	posebnom zakonu; poslove vezane za akreditovane zvanične 
	predstavnike država i međunarodnih organizacija; prikupljanje, čuvanje i 
	objavljivanje dokumentacije o spoljnoj politici Republike Srbije, kao i druge 
	poslove koji su određeni zakonom kojim se uređuju spoljni poslovi i drugim 
	zakonima.
	Uprava za saradnju s dijasporom i Srbima u regionu, kao 
	organ uprave u sastavu Ministarstva spoljnih poslova, obavlja poslove državne 
	uprave i stručne poslove koji se odnose na: praćenje položaja državljana 
	Republike Srbije koji žive izvan Republike Srbije; podršku procesu poboljšanja 
	uslova za ostvarivanje biračkog prava državljana Republike Srbije koji žive u 
	inostranstvu; pomoć u očuvanju i razvoju duhovne, nacionalne i kulturne 
	samobitnosti srpskog naroda izvan Republike Srbije; poboljšanje veza 
	iseljenika, državljana Republike Srbije koji žive u inostranstvu i njihovih 
	organizacija s Republikom Srbijom; informisanje iseljenika, državljana 
	Republike Srbije u inostranstvu, o politici Republike Srbije; pomoć u 
	procesu uključivanja iseljenika, lica srpskog porekla, lica poreklom iz Srbije 
	i državljana Republike Srbije koji žive u inostranstvu u politički, ekonomski 
	i kulturni život Republike Srbije i njihov povratak u Republiku Srbiju, kao i 
	druge poslove određene zakonom.
	*Službeni glasnik RS, broj 62/2017
	Ministarstvo za evropske integracije
	*Službeni glasnik RS, broj 62/2017
	Član 13a
	Ministarstvo za evropske integracije obavlja 
	poslove državne uprave i sa njima povezane stručne poslove koji se odnose na: 
	koordinaciju, praćenje i izveštavanje u vezi sa procesom pridruživanja i 
	pristupanja Evropskoj uniji; koordinaciju pristupnih pregovora sa Evropskom 
	unijom i rada tela osnovanih za potrebe pregovora; usmeravanje rada 
	Pregovaračkog tima za vođenje pregovora o pristupanju Republike Srbije 
	Evropskoj uniji i davanje obaveznih instrukcija i uputstava, shodno politici 
	Vlade; analitičku podršku radu Pregovaračkog tima; koordinaciju sprovođenja 
	Sporazuma o stabilizaciji i pridruživanju i rada zajedničkih tela osnovanih 
	tim sporazumom; koordinaciju pripreme strateških dokumenata u vezi sa 
	procesom pristupanja Evropskoj uniji; koordinaciju pripreme i sprovođenja 
	Nacionalnog programa za usvajanje pravnih tekovina Evropske unije; 
	koordinaciju saradnje organa državne uprave sa Evropskom komisijom i drugim 
	stručnim telima Evropske unije, kao i saradnju u procesu pridruživanja i 
	pristupanja sa institucijama Evropske unije, državama članicama, kandidatima 
	i potencijalnim kandidatima; praćenje i podsticanje usklađivanja propisa 
	Republike Srbije sa propisima i standardima Evropske unije i obaveštavanje 
	Evropske unije i javnosti o tome; pomoć ministarstvima i posebnim 
	organizacijama u usklađivanju propisa sa propisima Evropske unije; 
	uspostavljanje i razvoj sistema za korišćenje strukturnih i kohezionih fondova 
	Evropske unije; pripremu dokumenata kojim se definišu razvojni ciljevi i 
	prioriteti za finansiranje iz strukturnih i kohezionih fondova Evropske 
	unije; praćenje sprovođenja, vrednovanje i izveštavanje o sprovođenju programskih 
	dokumenata finansiranih iz strukturnih i kohezionih fondova Evropske unije; 
	koordinaciju procesa selekcije i prioritizacije infrastrukturnih projekata 
	za finansiranje iz sredstava Evropske unije i ostalih izvora; koordinaciju 
	programiranja IPA sredstava, kao i identifikaciju sredstava i utvrđivanje 
	prioriteta za finansiranje iz IPA sredstava i sredstava međunarodne pomoći; 
	praćenje i izveštavanje o realizaciji IPA sredstava i sredstava međunarodne 
	pomoći u svrhu ispunjavanja strateških razvojnih prioriteta; organizaciju 
	procesa vrednovanja sprovođenja IPA programa; koordinaciju međunarodne 
	bilateralne i multilateralne donatorske pomoći Republici Srbiji; rukovođenje 
	operativnom strukturom i nacionalnim telom za programe prekogranične i 
	transnacionalne saradnje; učestvovanje u zajedničkim odborima za praćenje i 
	usmeravanje rada zajedničkih odbora za praćenje programa, kao i rada 
	zajedničkih tehničkih sekretarijata za programe prekogranične saradnje na 
	teritoriji Republike Srbije; koordiniranje instrumentima za sprovođenje 
	makro-regionalnih strategija; praćenje izvršavanja obaveza koje ministarstva i 
	posebne organizacije imaju u pridruživanju i pristupanju Evropskoj uniji; 
	koordinaciju prevođenja i pripreme nacionalne verzije propisa Evropske unije 
	i prevoda zakonodavstva Republike Srbije na jedan od zvaničnih jezika 
	Evropske unije; informisanje javnosti i promociju aktivnosti u procesu 
	pridruživanja i pristupanja Evropskoj uniji i korišćenju međunarodne razvojne 
	pomoći, uključujući IPA sredstva; koordinaciju i sprovođenje obuke iz oblasti 
	Evropske unije.
	Ministarstvo za evropske integracije ostvaruje 
	saradnju sa Misijom Republike Srbije pri Evropskoj uniji u procesu 
	pridruživanja i pristupanja Evropskoj uniji, kao i saradnju sa Ministarstvom 
	spoljnih poslova i drugim nadležnim organima državne uprave u razmatranju 
	pitanja koja se odnose na definisanje potreba i popunjavanje stručnog dela 
	diplomatskog kadra Misije Republike Srbije pri Evropskoj uniji u svim fazama 
	evropskih integracija, kao i druge poslove iz oblasti pridruživanja i 
	pristupanja Evropskoj uniji.
	*Službeni glasnik RS, broj 62/2017
	Ministarstvo prosvete, nauke i tehnološkog razvoja 
	
	Član 14.
	Ministarstvo prosvete, nauke i tehnološkog razvoja 
	obavlja poslove državne uprave koji se odnose na: istraživanje, planiranje i 
	razvoj predškolskog, osnovnog, srednjeg i visokog obrazovanja i učeničkog i 
	studentskog standarda; dopunsko obrazovanje dece domaćih državljana u 
	inostranstvu; upravni nadzor u predškolskom, osnovnom, srednjem i visokom 
	obrazovanju i učeničkom i studentskom standardu; učešće u izgradnji, opremanju 
	i održavanju objekata predškolskog, osnovnog, srednjeg i visokog obrazovanja i 
	učeničkog i studentskog standarda od interesa za Republiku Srbiju; 
	stručno-pedagoški nadzor u predškolskom, osnovnom i srednjem obrazovanju i 
	učeničkom standardu; organizaciju, vrednovanje rada i nadzor nad stručnim 
	usavršavanjem zaposlenih u prosveti; nostrifikaciju i ekvivalenciju javnih 
	isprava stečenih u inostranstvu; unapređenje društvene brige o obdarenim 
	učenicima i studentima; unapređenje društvene brige o učenicima i studentima 
	sa posebnim potrebama, stvaranje uslova za pristup i realizaciju projekata iz 
	delokruga tog ministarstva koji se finansiraju iz sredstava pretpristupnih 
	fondova Evropske unije, donacija i drugih oblika razvojne pomoći, kao i 
	druge poslove određene zakonom.
	Ministarstvo prosvete, nauke i tehnološkog razvoja 
	obavlja poslove državne uprave koji se odnose na: sistem, razvoj i unapređenje 
	naučnoistraživačke delatnosti u funkciji naučnog, tehnološkog i privrednog 
	razvoja; predlaganje i realizaciju politike i strategije naučnog i 
	tehnološkog razvoja; utvrđivanje i realizaciju programa naučnih, tehnoloških 
	i razvojnih istraživanja; usavršavanje kadrova za naučnoistraživački rad; 
	predlaganje i realizaciju inovacione politike; podsticanje 
	tehnopreduzetništva, transfera znanja i tehnologija u privredi; razvoj i 
	unapređenje inovacionog sistema u Republici Srbiji; propise u oblasti zaštite 
	i prometa prava intelektualne svojine; razvoj funkcionisanja sistema 
	naučno-tehnoloških informacija i programa razvoja naučno-tehnološke 
	infrastrukture; istraživanje u oblasti nuklearne energije; sigurnost 
	nuklearnih objekata; proizvodnju i privremeno skladištenje radioaktivnih 
	materijala, izuzev u nuklearnim energetskim postrojenjima, kao i druge 
	poslove određene zakonom.
	Ministarstvo zdravlja
	Član 15.
	Ministarstvo zdravlja obavlja poslove državne uprave koji 
	se odnose na: sistem zdravstvene zaštite; sistem obaveznog zdravstvenog 
	osiguranja, drugih oblika zdravstvenog osiguranja i doprinosa za zdravstveno 
	osiguranje; bliže uređivanje prava iz zdravstvenog osiguranja; učestvovanje u 
	pripremi i sprovođenju međunarodnih sporazuma o obaveznom socijalnom 
	osiguranju; stvaranje uslova za pristup i realizaciju projekata iz delokruga 
	tog ministarstva koji se finansiraju iz sredstava pretpristupnih fondova 
	Evropske unije, donacija i drugih oblika razvojne pomoći; sadržaj 
	zdravstvene zaštite, očuvanje i unapređenje zdravlja građana i praćenje 
	zdravstvenog stanja i zdravstvenih potreba stanovništva; organizaciju 
	zdravstvene zaštite; stručno usavršavanje i specijalizaciju zdravstvenih 
	radnika; zdravstvenu inspekciju; organizaciju nadzora nad stručnim radom 
	zdravstvene službe; obezbeđivanje zdravstvene zaštite iz javnih prihoda; 
	zdravstvenu zaštitu stranaca; evidencije u oblasti zdravstva; uslove za 
	uzimanje i presađivanje delova ljudskog tela; proizvodnju i promet lekova, 
	medicinskih sredstava i pomoćnih lekovitih sredstava i inspekcijske poslove 
	u tim oblastima; proizvodnju i promet opojnih droga i prekursora nedozvoljenih 
	droga; iskopavanje i prenošenje umrlih lica u zemlji, prenošenje umrlih lica iz 
	inostranstva u zemlju i iz zemlje u inostranstvo; sanitarnu inspekciju; 
	zdravstveni i sanitarni nadzor u oblasti zaštite stanovništva od zaraznih i 
	nezaraznih bolesti, zdravstvene ispravnosti životnih namirnica i predmeta 
	opšte upotrebe u proizvodnji i prometu, javnog snabdevanja stanovništva 
	higijenski ispravnom vodom za piće i drugim oblastima određenim zakonom; 
	kontrolu sanitarno-higijenskog stanja objekata pod sanitarnim nadzorom i 
	sredstava javnog saobraćaja; sanitarni nadzor nad licima koja su zakonom 
	stavljena pod zdravstveni nadzor, kao i nadzor nad postrojenjima, uređajima i 
	opremom koja se koristi radi obavljanja delatnosti pod sanitarnim nadzorom; 
	utvrđivanje sanitarno-higijenskih i zdravstvenih uslova objekata pod 
	sanitarnim nadzorom u postupcima izgradnje ili rekonstrukcije i redovnu 
	kontrolu nad tim objektima; sanitarni nadzor na državnoj granici, kao i 
	druge poslove određene zakonom.
	Ministarstvo za rad, zapošljavanje, boračka i socijalna 
	pitanja
	Član 16.
	Ministarstvo za rad, zapošljavanje, boračka i socijalna 
	pitanja obavlja poslove državne uprave koji se odnose na: sistem u oblasti 
	radnih odnosa i prava iz rada u svim oblicima rada izuzev u državnim 
	organima i organima jedinica lokalne samouprave i autonomne pokrajine, 
	javnim agencijama i javnim službama; bezbednost i zdravlje na radu; 
	inspekcijski nadzor u oblasti radnih odnosa i bezbednosti i zdravlja na radu; 
	sindikalno organizovanje; štrajk; ostvarivanje i zaštitu prava iz radnog 
	odnosa radnika privremeno zaposlenih u inostranstvu; zaključivanje sporazuma o 
	upućivanju zaposlenih na rad u inostranstvo i upućivanje zaposlenih na 
	privremeni rad u inostranstvo; evidencije u oblasti rada; saradnju s 
	međunarodnim organizacijama u oblasti rada i zapošljavanja; međunarodne 
	konvencije u oblasti rada, bezbednosti i zdravlja na radu; 
	antidiskriminacionu politiku; sistem socijalne zaštite; sistem 
	porodičnopravne zaštite; brak; ravnopravnost polova; populacionu politiku; 
	planiranje porodice, porodicu i decu; ostvarivanje prava i integraciju 
	izbeglih i raseljenih lica, povratnika po osnovu sporazuma o readmisiji, 
	romskog stanovništva i drugih socijalno ugroženih grupa; sistem penzijskog i 
	invalidskog osiguranja; socijalno osiguranje i zaštitu vojnih osiguranika; 
	učestvovanje u pripremi, zaključivanju i primeni međunarodnih ugovora o 
	socijalnom osiguranju; boračko-invalidsku zaštitu, zaštitu civilnih invalida 
	rata i članova porodica lica na vojnoj službi; negovanje tradicija 
	oslobodilačkih ratova Srbije; zaštitu spomenika i spomen-obeležja 
	oslobodilačkih ratova Srbije, vojnih grobova i grobalja boraca, u zemlji i 
	inostranstvu; boračko-invalidske i invalidske organizacije i udruženja, kao i 
	druge poslove određene zakonom.
	Ministarstvo za rad, zapošljavanje, boračka i socijalna 
	pitanja obavlja poslove državne uprave koji se odnose na: zapošljavanje u zemlji 
	i inostranstvu; upućivanje nezaposlenih građana na rad u inostranstvo; 
	praćenje stanja i kretanja na tržištu rada u zemlji i inostranstvu; evidencije u 
	oblasti zapošljavanja; unapređenje i podsticanje zapošljavanja; strategiju, 
	program i mere aktivne i pasivne politike zapošljavanja; zapošljavanje osoba sa 
	invaliditetom i drugih lica koja se teže zapošljavaju; razvoj i obezbeđivanje 
	socijalnog zapošljavanja i socijalnog preduzetništva; višak zaposlenih; 
	ostvarivanje prava po osnovu osiguranja za slučaj nezaposlenosti, drugih prava 
	nezaposlenih lica i viška zaposlenih; pripremu nacionalnog standarda 
	kvalifikacija i predlaganje mera za unapređenje sistema obrazovanja odraslih; 
	predlaganje i praćenje sprovođenja strategija u oblasti migracija na tržištu 
	rada; učestvovanje u zaključivanju ugovora o zapošljavanju sa inostranim 
	poslodavcima i drugih ugovora u vezi zapošljavanja, kao i druge poslove 
	određene zakonom.
	Inspektorat za rad, kao organ uprave u sastavu 
	Ministarstva za rad, zapošljavanje, boračka i socijalna pitanja, obavlja 
	inspekcijske poslove i s njima povezane stručne poslove u oblasti radnih 
	odnosa i bezbednosti i zdravlja na radu koji se odnose na: redovni i 
	kontrolni nadzor; uviđaj smrtnih, teških i kolektivnih povreda na radu; 
	utvrđivanje ispunjenosti propisanih uslova u oblasti bezbednosti i zdravlja na 
	radu, pre početka obavljanja delatnosti poslodavca, kao i druge poslove 
	određene zakonom.
	Ministarstvo omladine i sporta
	Član 17.
	Ministarstvo omladine i sporta obavlja poslove državne 
	uprave koji se odnose na: sistem, razvoj i unapređenje omladinske politike i 
	sprovođenje nacionalne politike i nacionalne strategije za mlade i na akcione 
	planove i programe; podsticanje mladih da se organizuju i udružuju i da 
	učestvuju u društvenim tokovima; zaštitu interesa mladih i pomoć mladima da 
	ostvare te interese; davanje saveta mladima i podučavanje mladih vezano za 
	zapošljavanje i volonterski rad; podsticanje neformalnog obrazovanja mladih; 
	saradnju sa omladinskim organizacijama i udruženjima pri organizovanju 
	međunarodnih omladinskih manifestacija i skupova u Republici Srbiji; pomoć i 
	saradnju sa omladinskim organizacijama i udruženjima u njihovom radu i 
	promovisanje omladinske politike i omladinskih organizacija i udruženja; 
	omogućavanje omladinskim organizacijama i udruženjima iz Republike Srbije da 
	učestvuju na skupovima i manifestacijama za mlade u inostranstvu; praćenje i 
	procenu mesta i uloge mladih u Republici Srbiji, stvaranje uslova za osnivanje 
	i rad nacionalne i regionalnih kancelarija za mlade; podsticanje razvoja 
	omladinske politike i rada kancelarija za mlade na lokalnom nivou, kao i 
	druge poslove određene zakonom.
	Ministarstvo omladine i sporta obavlja poslove državne 
	uprave koji se odnose i na: sistem, razvoj i unapređenje sporta i fizičke 
	kulture u Republici Srbiji; sprovođenje nacionalne politike u oblasti sporta 
	i nacionalne strategije razvoja sporta; upravni i stručni nadzor u oblasti 
	sporta; realizaciju i praćenje sprovođenja akcionih planova i programa koji 
	doprinose razvoju sporta u Republici Srbiji; učešće u izgradnji, opremanju i 
	održavanju sportskih objekata i sportske infrastrukture od interesa za 
	Republiku Srbiju; stvaranje uslova za pristup i realizaciju projekata iz 
	delokruga tog ministarstva koji se finansiraju iz sredstava pretpristupnih 
	fondova Evropske unije, donacija i drugih oblika razvojne pomoći; stvaranje 
	uslova za veću dostupnost sporta svim građanima, kao i na druge poslove 
	određene zakonom.
	Ministarstvo kulture i informisanja
	Član 18.
	Ministarstvo kulture i informisanja obavlja poslove 
	državne uprave koji se odnose na: razvoj i unapređenje kulture i umetničkog 
	stvaralaštva; praćenje i istraživanje u oblasti kulture; obezbeđivanje 
	materijalne osnove za delatnosti kulture; razvoj i unapređenje književnog, 
	prevodilačkog, muzičkog i scenskog stvaralaštva, likovnih i primenjenih 
	umetnosti i dizajna, filmskog i stvaralaštva u oblasti drugih 
	audio-vizuelnih medija; zaštitu nepokretnog, pokretnog i nematerijalnog 
	kulturnog nasleđa; bibliotečku, izdavačku, kinematografsku i muzičko-scensku 
	delatnost; uspostavljanje digitalne istraživačke infrastrukture u oblasti 
	kulture i umetnosti; zadužbine i fondacije; sistem javnog informisanja; 
	praćenje sprovođenja zakona u oblasti javnog informisanja; praćenje delatnosti 
	stranih informativnih ustanova, stranih sredstava javnog informisanja, 
	dopisništava i dopisnika u Republici Srbiji; informisanje nacionalnih manjina; 
	registraciju stranih informativnih ustanova i pružanje pomoći u radu stranim 
	novinarima i dopisnicima; saradnju u oblasti zaštite kulturne baštine, 
	kulturnog stvaralaštva i informisanja na jeziku i pismu pripadnika srpskog 
	naroda u regionu; stvaranje uslova za pristup i realizaciju projekata koji se 
	finansiraju iz sredstava pretpristupnih fondova Evropske unije, donacija i 
	drugih oblika razvojne pomoći iz nadležnosti tog ministarstva, učešća u 
	regionalnim projektima, kao i druge poslove određene zakonom.
	III. POSLOVI ZAJEDNIČКI ZA SVA MINISTARSTVA
	Međunarodna saradnja
	Član 19.
	Ministarstva u okviru svog delokruga ostvaruju 
	međunarodnu saradnju i staraju se o njenom unapređenju i obezbeđuju usklađivanje 
	propisa sa pravom Evropske unije i učestvuju u pregovaračkoj strukturi, 
	pripremi pregovaračke pozicije i vođenju pregovora o pristupanju Evropskoj 
	uniji.
	Zaključivanje i primena međunarodnih ugovora
	Član 20.
	Ministarstva u okviru svog delokruga obavljaju sledeće 
	poslove državne uprave koji se odnose na zaključivanje i primenu međunarodnih 
	ugovora: predlažu pokretanje postupka za vođenje pregovora i zaključivanje 
	međunarodnih ugovora s drugim državama i međunarodnim organizacijama, 
	predlažu teme i platforme za pregovore i predlažu sastav delegacije u 
	pregovorima; pripremaju nacrte međunarodnih ugovora i obavljaju poslove za 
	delegacije koje vode pregovore za njihovo zaključivanje; podnose Vladi izveštaj 
	o toku pregovora; pripremaju nacrte zakona o potvrđivanju međunarodnih 
	ugovora; zaključuju administrativne ugovore za primenu međunarodnih ugovora, 
	na osnovu ovlašćenja sadržanih u njima; primenjuju potvrđene međunarodne 
	ugovore i zaključene administrativne ugovore.
	Priprema, usvajanje, odnosno predlaganje tehničkih 
	propisa
	Član 21.
	Ministarstva u okviru svog delokruga obavljaju poslove 
	državne uprave koji se odnose na pripremu, usvajanje, odnosno predlaganje 
	tehničkih propisa.
	Staranje o naučnoistraživačkim organizacijama
	Član 22.
	Ministarstva u okviru svog delokruga daju prethodnu 
	saglasnost na raspodelu finansijskih sredstva iz budžeta Republike Srbije 
	naučnoistraživačkim organizacijama osnovanim u oblastima iz njihovog 
	delokruga za ostvarivanje programa od opšteg interesa za Republiku Srbiju 
	utvrđenih zakonom kojim se uređuje naučnoistraživačka delatnost i učestvuju 
	u kontroli njihovog namenskog korišćenja.
	IV. POSEBNE ORGANIZACIJE
	Posebne organizacije
	Član 23.
	Posebne organizacije su:
	1) Republički sekretarijat za zakonodavstvo;
	2) Republička direkcija za robne rezerve;
	3) Republički zavod za statistiku;
	4) Republički hidrometeorološki zavod;
	5) Republički geodetski zavod;
	6) Republička direkcija za imovinu Republike Srbije;
	7) Centar za razminiranje;
	8) Zavod za intelektualnu svojinu;
	9) Zavod za socijalno osiguranje;
	10) Republički sekretarijat za javne politike.
	Republički sekretarijat za zakonodavstvo
	Član 24.
	Republički sekretarijat za zakonodavstvo obavlja stručne 
	poslove koji se odnose na: izgrađivanje, praćenje i unapređenje pravnog 
	sistema; obezbeđivanje usaglašenosti propisa i opštih akata u pravnom sistemu 
	u postupku njihovog donošenja i staranje o njihovoj normativno-tehničkoj i 
	jezičkoj valjanosti; nadzor nad objavljivanjem i staranje o objavljivanju propisa 
	i drugih akata Vlade, ministarstava i drugih organa i organizacija za koje 
	je to zakonom određeno, kao i druge poslove određene zakonom.
	Republički sekretarijat za zakonodavstvo priprema 
	propise koji se odnose na državne simbole; službenu upotrebu jezika i 
	pisama; organizaciju i način rada Vlade i druge propise koji ne spadaju u 
	delokrug ministarstava.
	Republička direkcija za robne rezerve
	Član 25.
	Republička direkcija za robne rezerve obavlja stručne 
	poslove i poslove državne uprave koji se odnose na: organizaciju sistema 
	robnih rezervi; obrazovanje, smeštaj, čuvanje i obnavljanje robnih rezervi; 
	utvrđivanje obima, strukture i kvaliteta bilansa robnih rezervi; upravljanje 
	tokovima količina s ciljem održavanja rezervi na nivou neophodnog minimuma; 
	izgradnja skladišnih kapaciteta za potrebe republičkih robnih rezervi; 
	materijalno-finansijsko i evidenciono poslovanje robnim rezervama, kao i 
	druge poslove određene zakonom. 
	Nadzor nad radom Republičke direkcije za robne 
	rezerve vrši Ministarstvo trgovine, turizma i telekomunikacija, a 
	Ministarstvo poljoprivrede, šumarstva i vodoprivrede – u delu poslovanja 
	Direkcije sa osnovnim poljoprivredno-prehrambenim proizvodima.
	*Službeni glasnik RS, broj 62/2017
	Republički zavod za statistiku
	Član 26.
	Republički zavod za statistiku obavlja stručne poslove 
	koji se odnose na: donošenje programa, organizaciju i sprovođenje statističkih 
	istraživanja, odnosno izradu metodologije, prikupljanje, obradu, statističku 
	analizu i objavljivanje statističkih podataka; pripremu i donošenje 
	jedinstvenih statističkih standarda; razvoj, održavanje i korišćenje 
	republičkih administrativnih i statističkih registara; formiranje i održavanje 
	sistema nacionalnih računa; saradnju i stručnu koordinaciju sa organima i 
	organizacijama ovlašćenim za vršenje statističkih istraživanja; saradnju sa 
	međunarodnim organizacijama radi standardizacije i obezbeđivanja uporedivosti 
	podataka; obradu podataka radi utvrđivanja rezultata izbora i referenduma na 
	republičkom nivou, kao i druge poslove određene zakonom.
	Republički hidrometeorološki zavod
	Član 27.
	Republički hidrometeorološki zavod obavlja stručne 
	poslove i poslove državne uprave koji se odnose na: meteorološki, 
	meteorološko-radarski, agrometeorološki i hidrološki osmatrački i 
	analitičko-prognostički sistem; sistematska meteorološka, klimatološka, 
	agrometeorološka i hidrološka merenja i osmatranja; banku osmotrenih i 
	izmerenih hidroloških i meteoroloških podataka; praćenje, analiziranje i 
	prognoziranje stanja i promena vremena, klime i voda, razvoj metoda, 
	operativno osmatranje i najavu pojava nepogoda u atmosferi i hidrosferi; 
	vazduhoplovnu meteorologiju; istraživanje procesa u atmosferi i hidrosferi i 
	razvoj metoda i modela za prognozu vremena, klime i voda i modifikacije 
	vremena; protivgradnu zaštitu; izradu predloga za korišćenje energetskog 
	potencijala Sunca i vetra; hidrometeorološku podršku rečnoj plovidbi; 
	ostvarivanje i čuvanje etalona i baždarenje meteoroloških i hidroloških 
	instrumenata; saradnju u oblasti međunarodnih hidroloških i meteoroloških 
	informacionih sistema; izvršavanje međunarodnih obaveza u domenu 
	meteorologije i hidrologije, kao i druge poslove određene zakonom. 
	
	Nadzor nad radom Republičkog hidrometeorološkog 
	zavoda vrši Ministarstvo poljoprivrede, šumarstva i vodoprivrede.
	*Službeni glasnik RS, broj 54/2015
	**Službeni glasnik RS, broj 62/2017
	Republički geodetski zavod
	Član 28.
	Republički geodetski zavod obavlja stručne poslove i 
	poslove državne uprave koji se odnose na: državni premer i katastar i upis 
	prava na nepokretnostima i njihovu obnovu i održavanje; izradu osnovne državne 
	karte; održavanje registra prostornih jedinica; utvrđivanje kućnih brojeva, 
	označavanje zgrada brojevima ; vođenje registra kućnih brojeva, ulica i 
	trgova; bonitiranje zemljišta; utvrđivanje katastarskog prihoda; uređenje 
	zemljišta putem komasacije; povezivanje geodetskih mreža i razmenu geodetskih 
	i kartografskih podataka sa susednim državama; izradu i razvoj geodetskog 
	informacionog sistema; vođenje arhiva tehničke dokumentacije državnog 
	premera, planova i karata, kao i druge poslove određene zakonom.
	Republički geodetski zavod obavlja stručne poslove iz 
	oblasti geomagnetizma i aeronomije koji se odnose na: proučavanje prostornih 
	i vremenskih karakteristika električnog, magnetskog i elektromagnetskog polja 
	zemlje, praćenje vremenske varijacije tih polja i proučavanje njihovih uzroka; 
	praćenje i proučavanje stanja i procesa u magnetosferi i jonosferi i izrađivanje 
	jonosferske prognoze; proučavanje prostiranja elektromagnetskih talasa, 
	utvrđivanje električnih parametara zemlje i izrađivanje odgovarajućih karata; 
	proučavanje permanentnog magnetskog polja zemlje, utvrđivanje njegove regionalne 
	konfiguracije i izrađivanje i izdavanje odgovarajućih geomagnetskih karata; 
	proučavanje zakonomernosti razvoja magnetskog polja zemlje i geomagnetskih 
	pojava koje prethode zemljotresu; proučavanje uticaja geomagnetskih polja na 
	žive organizme; uspostavljanje, održavanje i merenje na osnovnoj mreži 
	geomagnetskih tačaka i sekularnim stanicama; detaljna merenja, kao i merenja na 
	aerodromima i drugim lokacijama i izrađivanje odgovarajućih tematskih karata; 
	vršenje kalibracije instrumenata i uređaja, kao i druge poslove određene 
	zakonom.
	Nadzor nad radom Republičkog geodetskog zavoda vrši 
	Ministarstvo građevinarstva, saobraćaja i infrastrukture.
	*Službeni glasnik RS, broj 96/2015
	Republička direkcija za imovinu Republike Srbije
	Član 29.
	Republička direkcija za imovinu Republike Srbije vodi 
	jedinstvenu evidenciju nepokretnosti u javnoj svojini i evidenciju određenih 
	pokretnih stvari u svojini Republike Srbije u skladu sa zakonom i drugim 
	propisom i obavlja, u skladu sa zakonom, stručne poslove i poslove državne 
	uprave koji se odnose na: pribavljanje stvari u svojinu Republike Srbije; 
	raspolaganje stvarima u svojini Republike Srbije (davanje stvari na korišćenje, 
	davanje stvari u zakup, prenos prava javne svojine na drugog nosioca javne 
	svojine sa naknadom ili bez naknade, razmena, otuđenje stvari, zasnivanje 
	hipoteke na nepokretnostima, ulaganje u kapital, zalaganje pokretnih stvari); 
	upravljanje stvarima u svojini Republike Srbije koje koristi i stvarima u 
	svojini Republike Srbije za koje nije određen korisnik ili nosilac prava 
	korišćenja, uključujući i osiguranje tih stvari; sprovođenje mera zaštite 
	svojine Republike Srbije putem nadzora; raspolaganje imovinom Republike 
	Srbije u inostranstvu, utvrđivanje postojanja i važenja pravnog osnova za 
	korišćenje stvari u svojini Republike Srbije, raspodelu na korišćenje 
	službenih zgrada, odnosno poslovnih prostorija, pribavljanje, upravljanje i 
	raspolaganje stambenim zgradama, stanovima i garažama u svojini Republike 
	Srbije; evidenciju poklona u državnoj svojini; upis prava svojine i prava 
	korišćenja na nepokretnostima u svojini Republike Srbije u javnu evidenciju o 
	nepokretnostima i pravima na njima, staranje o finansijskoj realizaciji 
	ugovora o raspolaganju stvarima u svojini Republike Srbije, kao i druge 
	poslove određene zakonom.
	Nadzor nad radom Republičke direkcija za imovinu 
	Republike Srbije vrši Ministarstvo finansija.
	Centar za razminiranje
	Član 30.
	Centar za razminiranje obavlja stručne poslove u oblasti 
	humanitarnog razminiranja koji se odnose na: usklađivanje razminiranja u 
	Republici Srbiji; pripremu propisa iz oblasti razminiranja; prikupljanje, 
	obrađivanje i čuvanje podataka i vođenje evidencija o površinama koje su 
	zagađene minama i drugim neeksplodiranim ubojitim sredstvima, o razminiranim 
	površinama, o nastradalima od mina i drugih neeksplodiranih ubojitih 
	sredstava; opšte i tehničko izviđanje površina za koje se sumnja da su 
	zagađene minama ili drugim neeksplodiranim ubojitim sredstvima; izradu 
	planova i projekata za razminiranje i praćenje njihovog ostvarivanja; izradu 
	projektnih zadataka za razminiranje; izdavanje odobrenja preduzećima i drugim 
	organizacijama za obavljanje poslova razminiranja; izdavanje pirotehničke 
	knjižice licima koja su osposobljena za obavljanje poslova razminiranja; 
	odobravanje planova izvođača radova za obavljanje razminiranja na određenoj 
	površini i izdavanje uverenja da je određena površina razminirana, odnosno 
	očišćena od mina i drugih neeksplodiranih ubojitih sredstava; kontrolu 
	kvaliteta razminiranja; upoznavanje stanovništva sa opasnostima od mina i 
	drugih neeksplodiranih ubojitih sredstava; učešće u obuci lica za obavljanje 
	poslova opšteg i tehničkog izviđanja i razminiranja; praćenje primene 
	međunarodnih ugovora i standarda u oblasti razminiranja; ostvarivanje 
	međunarodne saradnje, kao i druge poslove određene zakonom.
	Centar za razminiranje ima svojstvo pravnog lica.
	Nadzor nad radom Centra za razminiranje vrši 
	Ministarstvo unutrašnjih poslova.
	Zavod za intelektualnu svojinu
	Član 31.
	Zavod za intelektualnu svojinu obavlja stručne poslove i 
	poslove državne uprave koji se odnose na: patent i mali patent, žig, dizajn, 
	oznaku geografskog porekla, topografiju integrisanog kola, autorsko pravo i 
	srodna prava; primenu međunarodnih ugovora iz oblasti zaštite intelektualne 
	svojine i predstavljanje i zastupanje interesa Republike Srbije u 
	specijalizovanim međunarodnim organizacijama za zaštitu intelektualne 
	svojine; nadzor nad radom organizacija za kolektivno ostvarivanje autorskog 
	prava i srodnih prava; razvoj u oblasti zaštite intelektualne svojine; 
	informaciono-obrazovne poslove u oblasti zaštite intelektualne svojine, kao 
	i druge poslove određene zakonom.
	Nadzor nad radom Zavoda za intelektualnu svojinu vrši 
	Ministarstvo prosvete, nauke i tehnološkog razvoja.
	Zavod za socijalno osiguranje
	Član 32.
	Zavod za socijalno osiguranje obavlja stručne poslove i 
	poslove državne uprave koji se odnose na: primenu međunarodnih ugovora o 
	socijalnom osiguranju; izradu administrativnih ugovora za primenu 
	međunarodnih ugovora o socijalnom osiguranju i izradu sporazuma o naknadi 
	troškova zdravstvene zaštite; izradu dvojezičnih obrazaca za primenu 
	međunarodnih ugovora o socijalnom osiguranju; učešće u obračunu troškova 
	zdravstvene zaštite, kao i druge poslove određene zakonom.
	Nadzor nad radom Zavoda za socijalno osiguranje vrši 
	Ministarstvo za rad, zapošljavanje, boračka i socijalna pitanja.
	Republički sekretarijat za javne politike
	Član 33.
	Republički sekretarijat za javne politike obavlja 
	stručne poslove koji se odnose na: analizu, identifikovanje potreba i 
	dostavljanje inicijativa za izradu strateških dokumenata kojima se utvrđuju 
	javne politike; obezbeđivanje usklađenosti predloga strateških dokumenata 
	kojima se utvrđuju javne politike i nacrta zakona sa usvojenim strateškim 
	dokumentima kojima se utvrđuju javne politike, u postupku njihovog donošenja; 
	davanje inicijativa za unapređenje procedura za izradu strateških dokumenata 
	kojima se utvrđuju javne politike; pripremanje predloga strateških dokumenata 
	kojima se utvrđuju javne politike iz delokruga svih organa državne uprave, 
	kao i druge poslove određene zakonom.
	Republički sekretarijat za javne politike obavlja i 
	stručne poslove koji se odnose na sprovođenje regulatorne reforme i analizu 
	efekata propisa koje pripremaju ministarstva i posebne organizacije, što 
	uključuje: davanje prethodnog mišljenja o potrebi sprovođenja analize efekata i o 
	potpunosti sadržaja priložene analize efekata; pomoć predlagačima propisa 
	pri uspostavljanju mehanizma za praćenje i analizu efekata propisa tokom njihove 
	primene; prikupljanje i obradu inicijativa privrednih subjekata, drugih 
	pravnih lica i građana za izmenu neefikasnih propisa na republičkom nivou; 
	podnošenje inicijative nadležnim predlagačima propisa za izmenu neefikasnih 
	propisa; učešće u organizovanju obuke državnih službenika koji rade na 
	poslovima koji su povezani sa analizom efekata propisa; obavljanje poslova 
	vezanih za praćenje i analizu institucionalnih i kadrovskih kapaciteta za 
	sprovođenje regulatorne reforme, kao i druge poslove određene zakonom.
	V. PRELAZNE I ZAVRŠNE ODREDBE
	Član 34.
	Danom stupanja na snagu ovog zakona nastavljaju rad, u 
	skladu sa delokrugom utvrđenim ovim zakonom:
	1) Ministarstvo spoljnih poslova;
	2) Ministarstvo odbrane;
	3) Ministarstvo unutrašnjih poslova;
	4) Ministarstvo omladine i sporta;
	5) Ministarstvo zdravlja;
	6) Ministarstvo finansija;
	7) Ministarstvo privrede;
	8) Ministarstvo kulture i informisanja;
	9) Ministarstvo, prosvete, nauke i tehnološkog razvoja;
	10) Republički sekretarijat za zakonodavstvo;
	11) Republička direkcija za robne rezerve;
	12) Republički zavod za statistiku;
	13) Republički hidrometeorološki zavod;
	14) Republički geodetski zavod;
	15) Republička direkcija za imovinu Republike Srbije;
	16) Centar za razminiranje;
	17) Zavod za intelektualnu svojinu;
	18) Zavod za socijalno osiguranje.
	Ministarstvo rada, zapošljavanja i socijalne politike 
	nastavlja rad danom stupanja na snagu ovog zakona, u skladu sa delokrugom 
	utvrđenim ovim zakonom, kao Ministarstvo za rad, zapošljavanje, boračka i 
	socijalna pitanja.
	Član 35.
	Danom stupanja na snagu ovog zakona počinju da rade prema 
	položaju i delokrugu koji je utvrđen ovim zakonom:
	1) Ministarstvo pravde; 
	2) Ministarstvo državne uprave i lokalne samouprave;
	3) Ministarstvo građevinarstva, saobraćaja i 
	infrastrukture;
	4) Ministarstvo rudarstva i energetike;
	5) Ministarstvo trgovine, turizma i telekomunikacija;
	6) Ministarstvo poljoprivrede i zaštite životne sredine;
	7) Republički sekretarijat za javne politike.
	Član 36.
	Danom stupanja na snagu ovog zakona prestaju da rade:
	1) Ministarstvo pravde i državne uprave;
	2) Ministarstvo regionalnog razvoja i lokalne 
	samouprave;
	3) Ministarstvo građevinarstva i urbanizma;
	4) Ministarstvo saobraćaja;
	5) Ministarstvo prirodnih resursa, rudarstva i 
	prostornog planiranja;
	6) Ministarstvo energetike, razvoja i zaštite životne 
	sredine;
	7) Ministarstvo spoljne i unutrašnje trgovine i 
	telekomunikacija;
	8) Ministarstvo poljoprivrede, šumarstva i vodoprivrede;
	9) Uprava za rodnu ravnopravnost;
	10) Uprava za Digitalnu agendu.
	Član 37.
	Ministarstvo privrede preuzima od Ministarstva 
	regionalnog razvoja i lokalne samouprave zaposlene i postavljena lica, kao i 
	prava, obaveze, predmete, opremu, sredstva za rad i arhivu za vršenje 
	nadležnosti u oblasti regionalnog razvoja.
	Ministarstvo privrede preuzima od Кancelarije za 
	održivi razvoj nedovoljno razvijenih područja zaposlene i postavljena lica, 
	kao i prava, obaveze, predmete, opremu, sredstva za rad i arhivu za obavljanje 
	poslova utvrđenih ovim zakonom.
	Ministarstvo privrede – Uprava za brzi odgovor preuzima 
	od Кancelarije za brzi odgovor zaposlene i postavljena lica, kao i prava, 
	obaveze, predmete, opremu, sredstva za rad i arhivu za obavljanje poslova 
	utvrđenih ovim zakonom.
	Ministarstvo poljoprivrede i zaštite životne sredine 
	preuzima od Ministarstva poljoprivrede, šumarstva i vodoprivrede zaposlene i 
	postavljena lica, kao i prava, obaveze, predmete, opremu, sredstva za rad i 
	arhivu za vršenje nadležnosti u oblasti poljoprivrede, šumarstva i 
	vodoprivrede.
	Ministarstvo poljoprivrede i zaštite životne sredine 
	preuzima od Ministarstva energetike, razvoja i zaštite životne sredine 
	zaposlene i postavljena lica, kao i prava, obaveze, predmete, opremu, 
	sredstva za rad i arhivu za vršenje nadležnosti u oblasti zaštite životne 
	sredine.
	Ministarstvo poljoprivrede i zaštite životne sredine – 
	Agencija za zaštitu životne sredine preuzima od Ministarstva energetike, 
	razvoja i zaštite životne sredine – Agencije za zaštitu životne sredine 
	zaposlene i postavljena lica, kao i prava, obaveze, predmete, opremu, 
	sredstva za rad i arhivu za obavljanje poslova utvrđenih ovim zakonom.
	Ministarstvo poljoprivrede i zaštite životne sredine, 
	preuzima od Ministarstva prirodnih resursa, rudarstva i prostornog planiranja 
	zaposlene i postavljena lica, kao i prava, obaveze, predmete, opremu, 
	sredstva za rad i arhivu, koji su potrebni za vršenje nadležnosti u oblasti 
	zaštite prirode (nacionalni parkovi, biodiverzitet, zaštićena područja).
	Ministarstvo građevinarstva, saobraćaja i 
	infrastrukture preuzima od Ministarstva građevinarstva i urbanizma zaposlene 
	i postavljena lica, kao i prava, obaveze, predmete, opremu, sredstva za rad i 
	arhivu za vršenje nadležnosti u oblasti građevinarstva i urbanizma.
	Ministarstvo građevinarstva, saobraćaja i 
	infrastrukture preuzima od Ministarstva saobraćaja zaposlene i postavljena 
	lica, kao i prava, obaveze, predmete, opremu, sredstva za rad i arhivu za 
	vršenje nadležnosti u oblasti saobraćaja.
	Ministarstvo građevinarstva, saobraćaja i 
	infrastrukture preuzima od Ministarstva prirodnih resursa, rudarstva i 
	prostornog planiranja zaposlene i postavljena lica, kao i prava, obaveze, 
	predmete, opremu, sredstva za rad i arhivu za vršenje nadležnosti u oblasti 
	prostornog planiranja.
	Ministarstvo rudarstva i energetike preuzima od 
	Ministarstva energetike, razvoja i zaštite životne sredine zaposlene i 
	postavljena lica, kao i prava, obaveze, predmete, opremu, sredstva za rad i 
	arhivu za vršenje nadležnosti u oblasti energetike.
	Ministarstvo rudarstva i energetike preuzima od 
	Ministarstva prirodnih resursa, rudarstva i prostornog planiranja zaposlene i 
	postavljena lica, kao i prava, obaveze, predmete, opremu, sredstva za rad i 
	arhivu za vršenje nadležnosti u oblasti rudarstva i prirodnih resursa.
	Ministarstvo trgovine, turizma i telekomunikacija 
	preuzima od Ministarstva spoljne i unutrašnje trgovine i telekomunikacija 
	zaposlene i postavljena lica, kao i prava, obaveze, predmete, opremu, 
	sredstva za rad i arhivu za vršenje nadležnosti u oblasti spoljne i unutrašnje 
	trgovine, telekomunikacija i informacionog društva.
	Ministarstvo trgovine, turizma i telekomunikacija 
	preuzima od Ministarstva privrede zaposlene i postavljena lica, kao i prava, 
	obaveze, predmete, opremu, sredstva za rad i arhivu za vršenje nadležnosti u 
	oblasti turizma.
	Ministarstvo pravde preuzima od Ministarstva pravde i 
	državne uprave zaposlene i postavljena lica, kao i prava, obaveze, predmete, 
	opremu, sredstva za rad i arhivu za vršenje nadležnosti u oblasti pravosuđa.
	Ministarstvo pravde preuzima od Кancelarije Nacionalnog 
	saveta za saradnju sa Međunarodnim tribunalom za krivično gonjenje lica 
	odgovornih za teška kršenja međunarodnog humanitarnog prava počinjena na 
	teritoriji bivše Jugoslavije od 1991. godine zaposlene i postavljena lica, 
	kao i prava, obaveze, predmete, opremu, sredstva za rad i arhivu za obavljanje 
	stručnih, administrativnih i drugih poslova za potrebe Nacionalnog saveta za 
	saradnju sa Međunarodnim tribunalom za krivično gonjenje lica odgovornih za 
	teška kršenja međunarodnog humanitarnog prava počinjena na teritoriji bivše 
	Jugoslavije od 1991. godine.
	Ministarstvo pravde – Uprava za saradnju s crkvama i 
	verskim zajednicama preuzima od Кancelarije za saradnju s crkvama i verskim 
	zajednicama zaposlene i postavljena lica, kao i prava, obaveze, predmete, 
	opremu, sredstva za rad i arhivu za obavljanje poslova utvrđenih ovim zakonom.
	Ministarstvo državne uprave i lokalne samouprave 
	preuzima od Ministarstva pravde i državne uprave zaposlene i postavljena 
	lica, kao i prava, obaveze, predmete, opremu, sredstva za rad i arhivu za 
	vršenje nadležnosti u oblasti državne uprave.
	Ministarstvo državne uprave i lokalne samouprave 
	preuzima od Ministarstva regionalnog razvoja i lokalne samouprave zaposlene 
	i postavljena lica, kao i prava, obaveze, predmete, opremu, sredstva za rad i 
	arhivu za vršenje nadležnosti u oblasti lokalne samouprave.
	Ministarstvo državne uprave i lokalne samouprave – 
	Direkcija za elektronsku upravu preuzima od Ministarstva spoljne i unutrašnje 
	trgovine i telekomunikacija – Uprave za Digitalnu agendu zaposlene i 
	postavljena lica, kao i prava, obaveze, predmete, opremu, sredstva za rad i 
	arhivu, koji su potrebni za obavljanje poslova u oblasti elektronske uprave.
	Ministarstvo spoljnih poslova – Uprava za saradnju s 
	dijasporom i Srbima u regionu preuzima od Кancelarije za saradnju s 
	dijasporom i Srbima u regionu zaposlene i postavljena lica, kao i prava, 
	obaveze, predmete, opremu, sredstva za rad i arhivu za obavljanje poslova 
	utvrđenih ovim zakonom.
	Republički sekretarijat za javne politike preuzima od 
	Кancelarije za regulatornu reformu i analizu efekata propisa zaposlene i 
	postavljena lica, kao i prava, obaveze, predmete, opremu, sredstva za rad i 
	arhivu za obavljanje poslova utvrđenih ovim zakonom.
	Republički sekretarijat za javne politike preuzima od 
	Ministarstva regionalnog razvoja i lokalne samouprave zaposlene i postavljena 
	lica, kao i prava, obaveze, predmete, opremu, sredstva za rad i arhivu za 
	vršenje nadležnosti u oblasti strateške analize i istraživanja.
	Član 38.
	Danom stupanja na snagu ovog zakona prestaju da važe:
	1) Uredba o Кancelariji za regulatornu reformu i 
	analizu efekata propisa („Službeni glasnik RS”, broj 89/10);
	2) Uredba o osnivanju Кancelarije Nacionalnog saveta za 
	saradnju sa Međunarodnim tribunalom za krivično gonjenje lica odgovornih za 
	teška kršenja međunarodnog humanitarnog prava počinjena na teritoriji bivše 
	Jugoslavije od 1991. godine („Službeni glasnik RS”, broj 50/07);
	3) Uredba o Кancelariji za održivi razvoj nedovoljno 
	razvijenih područja („Službeni glasnik RS”, br. 71/08, 46/09 i 4/11);
	4) Uredba o osnivanju Кancelarije za brzi odgovor 
	(„Službeni glasnik RS”, broj 46/13);
	5) Uredba o Кancelariji za saradnju s dijasporom i 
	Srbima u regionu („Službeni glasnik RS”, broj 75/12);
	6) Uredba o Кancelariji za saradnju s crkvama i verskim 
	zajednicama („Službeni glasnik RS”, broj 75/12).
	Član 39.
	Danom stupanja na snagu ovog zakona prestaje da važi 
	Zakon o ministarstvima („Službeni glasnik RS”, br. 72/12, 76/13 i 34/14 – US 
	).
	Danom stupanja na snagu ovog zakona prestaju da važe 
	sledeće odredbe Zakona o javnim preduzećima („Službeni glasnik RS”, br. 
	119/12 i 116/13 – autentično tumačenje): član 37. stav 1. u delu koji glasi: 
	„nadležno za oblast iz koje je delatnost za čije obavljanje se osniva javno 
	preduzeće”; član 50. stav 6. u delu koji glasi: „obrazovanom za oblast u 
	kojoj je delatnost za koje je obrazovano javno preduzeće (u daljem tekstu: 
	resorno ministarstvo), ministarstvu nadležnom za poslove trgovine, 
	ministarstvu nadležnom za poslove rada, ministarstvu nadležnom za poslove 
	finansija i ministarstvu nadležnom za poslove lokalne samouprave”; član 52. 
	stav 1. u delu koji glasi: „nadležnom za poslove finansija, ministarstvu 
	nadležnom za poslove trgovine, ministarstvu nadležnom za poslove rada i 
	resornom ministarstvu” i član 52. stav 2. u delu koji glasi: „resorno”. 
	
	Danom stupanja na snagu ovog zakona prestaje da važi 
	član 30. Zakona o Centralnom registru obaveznog socijalnog osiguranja 
	(„Službeni glasnik RS”, broj 30/10).
	Član 40.
	Ministarstva kojima je ovim zakonom promenjen delokrug 
	uskladiće pravilnike o unutrašnjem uređenju i sistematizaciji radnih mesta sa 
	odredbama ovog zakona u roku od 30 dana od dana njegovog stupanja na snagu.
	Organi državne uprave koji počinju da rade danom stupanja 
	na snagu ovog zakona doneće pravilnike o unutrašnjem uređenju i 
	sistematizaciji radnih mesta u roku od 30 dana od dana stupanja na snagu ovog 
	zakona.
	Član 41.
	Ovaj zakon stupa na snagu danom objavljivanja u 
	„Službenom glasniku Republike Srbije”.
	ODREDBE КOJE NISU UNETE U "PREČIŠĆEN TEКST" ZAКONA
	Zakon o dopuni Zakona o ministarstvima: "Službeni 
	glasnik RS", broj 14/2015-3
	Član 2.
	Ovaj zakon stupa na snagu osmog dana od dana 
	objavljivanja u „Službenom glasniku Republike Srbije”, a počeće da se 
	primenjuje od 1. aprila 2015. godine.
	Zakon o izmenama i dopunama Zakona o ministarstvima: 
	"Službeni glasnik RS", broj 54/2015-13
	Član 3.
	Republički hidrometeorološki zavod preuzima od 
	Ministarstva unutrašnjih poslova – Sektora za vanredne situacije zaposlene i 
	postavljena lica, kao i prava, obaveze, predmete, opremu, sredstva za rad i 
	arhivu za vršenje nadležnosti u oblasti protivgradne zaštite.
	Član 4.
	Ovaj zakon stupa na snagu osmog dana od dana 
	objavljivanja u „Službenom glasniku Republike Srbije”.
	Zakon o izmenama i dopunama Zakona o 
	ministarstvima: "Službeni glasnik RS", broj 62/2017-3
	Član 13.
	Danom stupanja na snagu ovog zakona Ministarstvo poljoprivrede i 
	zaštite životne sredine nastavlja sa radom kao Ministarstvo poljoprivrede, 
	šumarstva i vodoprivrede u skladu sa delokrugom utvrđenim ovim zakonom.
	
	Danom stupanja na snagu ovog zakona počinju da rade prema položaju 
	i delokrugu koji je utvrđen ovim zakonom:
	1) Ministarstvo zaštite životne sredine;
	2) Ministarstvo za evropske integracije.
	Danom stupanja na snagu ovog zakona prestaju da rade Direkcija za 
	elektronsku upravu i Кancelarija za evropske integracije.
	Organi uprave u sastavu Ministarstva poljoprivrede i zaštite 
	životne sredine nastavljaju da rade od dana stupanja na snagu ovog zakona u 
	sastavu Ministarstva poljoprivrede, šumarstva i vodoprivrede, odnosno 
	Ministarstva zaštite životne sredine, u skladu sa ovim zakonom.
	Ministarstvo privrede preuzima od Ministarstva trgovine, turizma 
	i telekomunikacija prava, obaveze, predmete, opremu, sredstva za rad i 
	arhivu za vršenje nadležnosti u oblasti koncesija i javno-privatnog 
	partnerstva.
	Ministarstvo zaštite životne sredine preuzima od Ministarstva 
	poljoprivrede i zaštite životne sredine zaposlene i postavljena lica, kao i 
	prava, obaveze, predmete, opremu, sredstva za rad i arhivu za vršenje 
	nadležnosti u oblasti zaštite životne sredine.
	Ministarstvo za evropske integracije preuzima od Кancelarije za 
	evropske integracije zaposlene i postavljena lica, kao i prava, obaveze, 
	predmete, opremu, sredstva za rad i arhivu za obavljanje poslova utvrđenih 
	ovim zakonom. Ministarstvo za evropske integracije preuzima lica angažovana 
	u Кabinetu ministra bez portfelja zaduženog za evropske integracije, lica 
	angažovana u Generalnom sekretarijatu Vlade za potrebe rada Pregovaračkog 
	tima, kao i prava, obaveze, predmete, opremu, sredstva za rad i arhivu za 
	obavljanje poslova utvrđenih ovim zakonom. 
	Ministarstva kojima je ovim zakonom promenjen delokrug uskladiće 
	pravilnike o unutrašnjem uređenju i sistematizaciji radnih mesta sa odredbama 
	ovog zakona u roku od 30 dana od dana njegovog stupanja na snagu.
	Ministarstva koja počinju da rade danom stupanja na snagu ovog 
	zakona doneće pravilnike o unutrašnjem uređenju i sistematizaciji radnih mesta 
	u roku od 30 dana od dana stupanja na snagu ovog zakona.
	Danom stupanja na snagu ovog zakona prestaje da važi Uredba o 
	osnivanju Кancelarije za evropske integracije („Službeni glasnik RS”, br. 
	126/07, 117/08, 42/10, 48/10 i 106/12).
	Član 14.
	Ovaj zakon stupa na snagu danom objavljivanja u „Službenom glasniku 
	Republike Srbije”.
	
	

