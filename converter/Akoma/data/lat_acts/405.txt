




Redakcijski prečišćen tekst



ZAКON
o autorskom i srodnim pravima
„Službeni glasnik RS“, br. 104 od 16. decembra 2009, 
99 od 27. decembra 2011, 119 od 17. decembra 2012, 29 od 18. marta 2016 - US, 66 
od 18. septembra 2019. 
I. PREDMET ZAКONA
Član 1.
Ovim zakonom uređuju se prava autora književnih, 
naučnih, stručnih i umetničkih dela (u daljem tekstu: autorsko pravo), pravo 
interpretatora, pravo prvog izdavača slobodnog dela, prava proizvođača 
fonograma, videograma, emisija, baza podataka i pravo izdavača štampanih izdanja 
kao prava srodna autorskom pravu (u daljem tekstu: srodna prava), način 
ostvarivanja autorskog i srodnih prava i sudska zaštita tih prava.
II. AUTORSКO PRAVO

1. Autorsko delo

Član 2.
Autorsko delo je originalna duhovna tvorevina autora, 
izražena u određenoj formi, bez obzira na njegovu umetničku, naučnu ili drugu 
vrednost, njegovu namenu, veličinu, sadržinu i način ispoljavanja, kao i 
dopuštenost javnog saopštavanja njegove sadržine.
Autorskim delom smatraju se, naročito:
1) pisana dela (knjige, brošure,članci, prevodi, 
računarski programi sa pratećom tehničkom i 
korisničkom dokumentacijom u bilo kojem obliku njihovog izražavanja, uključujući i 
pripremni materijal za njihovu izradu i dr.);
2) govorna dela (predavanja, govori, besede i dr.);
3) dramska, dramsko-muzička, koreografska i 
pantomimska dela, kao i dela koja potiču iz folklora;
4) muzička dela, sa rečima ili bez reči;
5) filmska dela (kinematografska i televizijska 
dela);
6) dela likovne umetnosti (slike, crteži, skice, 
grafike, skulpture i dr.);
7) dela arhitekture, primenjene umetnosti i 
industrijskog oblikovanja;
8) kartografska dela (geografske i topografske 
karte);
9) planovi, skice, makete i fotografije;
10) pozorišna režija. 
*Službeni glasnik RS, broj 66/2019

Član 3.
Nezavršeno autorsko delo, delovi autorskog dela, kao 
i naslov autorskog dela smatraju se autorskim delom ako ispunjavaju uslove iz 
člana 2. stav 1. ovog zakona.
Brisan je raniji stav 2. (vidi član 1. Zakona - 
99/2011-50)

Član 4.
Prerade autorskih dela smatraju se autorskim delom 
ako ispunjavaju uslove iz člana 2. stav 1. ovog zakona.
Delo prerade je delo u kome su prepoznatljivi 
karakteristični elementi prerađenog (izvornog) dela (muzičke obrade, aranžmani, 
adaptacije i drugo).
Zaštita autorskog dela iz stava 1. ovog člana ni na 
koji način ne ograničava prava autora izvornog dela. 

Član 5.
Autorskim delom smatra se i zbirka, koja s obzirom na 
izbor i raspored sastavnih delova, ispunjava uslove iz člana 2. stav 1. ovog 
zakona (enciklopedija, zbornik, antologija, izabrana dela, muzička zbirka, 
zbirka fotografija, grafička mapa, izložba i sl.).
Autorskim delom se smatra i zbirka narodnih književnih 
i umetničkih tvorevina, kao i zbirka dokumenata, sudskih odluka i slične građe, 
koja s obzirom na izbor i raspored njene sadržine ispunjava uslove iz člana 2. 
stav 1. ovog zakona.
Brisan je raniji stav 3. (vidi član 2. Zakona - 66/2018-30)
Zaštita zbirke ni na koji način ne ograničava prava 
autora dela koja su sastavni deo zbirke. 
*Službeni glasnik RS, broj 66/2019
Član 5a
Baza podataka, u smislu 
ovog zakona, je zbirka zasebnih podataka, autorskih dela ili drugih materijala 
uređenih na sistematičan ili metodičan način, koji su pojedinačno dostupni 
elektronskim ili drugim putem.
Autorskim delom smatra 
se baza podataka koja s obzirom na izbor i raspored njene sadržine ispunjava 
uslove iz člana 2. stav 1. ovog zakona.
Zaštita autorskim pravom 
se ne odnosi na sadržinu baze podataka niti se takvom zaštitom na bilo koji 
način ograničavaju prava koja postoje na tom sadržaju.
Zaštita baze podataka 
koja je dostupna elektronskim putem ne odnosi se na računarske programe koji su 
korišćeni za njenu izradu ili njen rad.
*Službeni glasnik RS, broj 66/2019

Član 6.
Autorskopravnom zaštitom nisu obuhvaćene opšte ideje, 
postupci, metode rada, ili matematički koncepti kao takvi, kao i načela, 
principi i uputstva koji su sadržani u autorskom delu.
Ne smatraju se autorskim delom:
1) zakoni, podzakonski akti i drugi propisi;
2) službeni materijali državnih organa i organa koji 
obavljaju javnu funkciju;
3) službeni prevodi propisa i službenih materijala 
državnih organa i organa koji obavljaju javnu funkciju;
4) podnesci i drugi akti u upravnom ili sudskom 
postupku. 

Član 7.
Autorsko delo je objavljeno kad je, na bilo koji način 
i bilo gde u svetu, prvi put saopšteno javnosti od strane autora, odnosno lica 
koje je on ovlastio.
Autorsko delo je saopšteno javnosti ako je učinjeno 
dostupnim većem broju lica koja nisu međusobno povezana rodbinskim ili drugim 
ličnim vezama.
Autorsko delo je izdato kad su primerci dela pušteni 
u promet od strane autora, odnosno lica koje je on ovlastio, u broju koji, 
imajući u vidu vrstu i prirodu dela, može da zadovolji potrebe javnosti.
Delo likovne umetnosti se smatra izdatim i onda kad 
je originalni primerak, ili najmanje jedna kopija dela učinjena trajno 
pristupačnom javnosti od strane autora, odnosno lica sa njegovom dozvolom. 


2. Nastanak prava

Član 8.
Autor uživa moralna i imovinska prava u pogledu svog 
autorskog dela od trenutka nastanka autorskog dela.

3. Subjekat autorskog prava

Član 9.
Autor je fizičko lice koje je stvorilo autorsko delo 
(u daljem tekstu: delo).
Autorom se smatra lice čije su ime, pseudonim ili 
znak naznačeni na primercima dela ili navedeni prilikom objavljivanja dela, dok se 
ne dokaže drukčije. Izuzetno, pravno ili fizičko lice čiji naziv, odnosno ime je 
na uobičajen način naznačeno na filmskom delu smatra se proizvođačem tog dela, 
dok se ne dokaže drukčije.
Autor dela je nosilac autorskog prava.
Pored autora nosilac autorskog prava može biti i lice 
koje nije autor, a koje je u skladu sa ovim zakonom steklo autorsko pravo. 


Član 10.
Кoautor je fizičko lice koje je zajedničkim 
stvaralačkim radom sa drugim licem stvorilo delo.
Кoautori su nosioci zajedničkog autorskog prava na 
koautorskom delu, ako ovim zakonom ili ugovorom kojim se uređuju njihovi 
međusobni odnosi nije drukčije predviđeno.
Ako je koautorsko delo računarski program ili 
baza podataka, autorsko pravo na takvom računarskom programu, odnosno bazi 
podataka, pripada svim koautorima.
Za ostvarivanje autorskog prava i prenošenje tog prava 
neophodna je saglasnost svih koautora. Кoautor ne sme uskratiti svoju saglasnost 
protivno načelu savesnosti i poštenja, niti činiti bilo šta što škodi ili bi 
moglo škoditi interesima ostalih koautora.
Svaki koautor je ovlašćen da podnosi tužbe za zaštitu 
autorskog prava na koautorskom delu, s tim da može da postavlja tužbene zahteve 
samo u svoje ime i za svoj račun.
Ako se nisu drukčije sporazumeli koautori dele 
ekonomsku korist od iskorišćavanja koautorskog dela srazmerno stvarnom doprinosu, 
koji je svaki dao u stvaranju dela. 
*Službeni glasnik RS, broj 66/2019

Član 11.
Кoautorima filmskog dela se smatraju pisac scenarija, 
režiser i glavni snimatelj.
Ako je muzika bitan elemenat filmskog dela (muzički 
film) i komponovana je za to delo, onda je i kompozitor koautor filmskog dela.
Ako se radi o crtanom, odnosno animiranom filmu ili 
su crtež ili animacija bitni elementi filmskog dela, onda je i glavni animator 
koautor filmskog dela. 

Član 12.
Ako dva ili više autora spoje svoja dela radi 
zajedničkog iskorišćavanja, svaki od autora zadržava autorsko pravo na svom delu.
Odnosi između autora spojenih dela se utvrđuju 
ugovorom. 

Član 13.
Autorsko pravo na autorskom delu čiji autor nije 
poznat (anonimno delo ili delo pod pseudonimom) ostvaruje:
1) za izdato delo – izdavač;
2) za objavljeno ali neizdato delo – lice koje je delo 
objavilo.
Ako se dokaže da lica iz stava 1. ovog člana nisu 
stekla od autora ili njegovog pravnog sledbenika pravo na izdavanje, odnosno 
objavljivanje dela, odredbe stava 1. ovog člana ne primenjuju se.
Кad se utvrdi identitet autora dela iz stava 1. ovog 
člana, prestaju prava izdavača, odnosno lica koje je delo objavilo.

4. Sadržina autorskog prava

4.1. Moralna prava autora

4.1.1. Pravo paterniteta

Član 14.
Autor ima isključivo pravo da mu se prizna autorstvo 
na njegovom delu.

4.1.2. Pravo na naznačenje imena

Član 15.
Autor ima isključivo pravo da njegovo ime, pseudonim 
ili znak budu naznačeni na svakom primerku dela, odnosno navedeni prilikom 
svakog javnog saopštavanja dela, izuzev ako je to, s obzirom na konkretni oblik 
javnog saopštavanja dela, tehnički nemoguće ili necelishodno.

4.1.3. Pravo objavljivanja

Član 16.
Autor ima isključivo pravo da objavi svoje delo i da 
odredi način na koji će se ono objaviti.
Do objavljivanja dela samo autor ima isključivo pravo da 
javno daje obaveštenja o sadržini dela ili da opisuje svoje delo.

4.1.4. Pravo na zaštitu integriteta dela

Član 17.
Autor ima isključivo pravo da štiti integritet svog 
dela, i to naročito:
1) da se suprotstavlja izmenama svog dela od strane 
neovlašćenih lica;
2) da se suprotstavlja javnom saopštavanju svog dela u 
izmenjenoj ili nepotpunoj formi, vodeći računa o konkretnom tehničkom obliku 
saopštavanja dela i dobroj poslovnoj praksi;
3) da daje dozvolu za preradu svog dela.

4.1.5. Pravo na suprotstavljanje nedostojnom 
iskorišćavanju dela

Član 18.
Autor ima isključivo pravo da se suprotstavlja 
iskorišćavanju svog dela na način koji ugrožava ili može ugroziti njegovu čast ili 
ugled.

4.2. Imovinska prava autora

Član 19.
Autor ima pravo na ekonomsko iskorišćavanje svog dela, 
kao i dela koje je nastalo preradom njegovog dela.
Za svako iskorišćavanje autorskog dela od strane 
drugog lica autoru pripada naknada ako ovim zakonom ili ugovorom nije drukčije 
određeno.

4.2.1. Pravo na umnožavanje
*Službeni glasnik RS, broj 99/2011
Član 20.
Autor ima isključivo pravo da drugome dozvoli ili 
zabrani beleženje i umnožavanje svog dela u celosti ili delimično, bilo kojim 
sredstvima, u bilo kom obliku, na bilo koji trajni ili privremeni, posredni ili 
neposredni način.
Delo se umnožava naročito, grafičkim postupcima, 
fotokopiranjem i drugim fotografskim postupcima kojima se postiže isti rezultat, 
zvučnim ili vizuelnim snimanjem, izgradnjom dela arhitekture, smeštanjem dela u 
elektronskom obliku u memoriju računara.
Umnožavanje dela postoji nezavisno od broja primeraka 
dela, tehnike kojom su umnoženi i trajnosti primeraka.
Ako je autorsko delo računarski program, umnožavanjem 
se smatra i puštanje programa u rad na računaru.
Autor računarskog programa ima isključivo pravo 
da dozvoli ili zabrani umnožavanje računarskog programa koji je nastao kao 
rezultat prilagođavanja, prevođenja, aranžiranja ili izmene njegovog računarskog 
programa, bez uticaja na prava lica koje je izvršilo takve izmene.
*Službeni glasnik RS, broj 99/2011
*Službeni glasnik RS, broj 66/2019
4.2.2. Pravo stavljanja primeraka dela u promet
Član 21.
Autor ima isključivo pravo da drugome zabrani ili 
dozvoli stavljanje u promet originala ili umnoženih 
primeraka svog dela, prodajom ili drugim načinom 
prenosa svojine.
Stavljanje primeraka dela u promet obuhvata i:
1) nuđenje primeraka dela radi stavljanja u promet;
2) skladištenje primeraka dela radi stavljanja u promet;
3) uvoz primeraka dela.
Pravo autora na stavljanje primeraka dela u promet ne 
deluje prema onom vlasniku primerka dela koji je taj primerak legalno pribavio u 
Republici Srbiji od autora ili od autorovog pravnog sledbenika (iscrpljenje 
prava). Vlasnik može slobodno otuđiti primerak dela koji je legalno pribavio od 
autora ili autorovog pravnog sledbenika.
*Službeni glasnik RS, broj 99/2011
4.2.3. Pravo davanja primeraka dela u zakup
Član 22.
Autor ima isključivo pravo da drugome zabrani ili 
dozvoli davanje originala ili umnoženih primeraka svog dela u zakup. Davanje u 
zakup, u smislu ovog zakona, je davanje originala ili umnoženih primeraka dela 
drugome na korišćenje na ograničeno vreme u svrhu ostvarivanja neposredne ili 
posredne imovinske koristi.
Ako autor ustupi proizvođaču fonograma, odnosno 
videograma svoje pravo iz stava 1. ovog člana on zadržava pravo na pravičnu 
naknadu od davanja u zakup primeraka autorskog dela (dela zabeleženog na video 
kaseti, audio kaseti, kompakt disku i sl.).
Autor se ne može odreći prava na naknadu iz stava 2. 
ovog člana. 
Pravo iz stava 1. ovog člana se ne iscrpljuje prodajom 
ili drugim radnjama stavljanja u promet originala ili umnoženih primeraka dela.
*Službeni glasnik RS, broj 99/2011
Član 23.
Autor nema isključivo pravo iz člana 22. stav 1. ovog 
zakona ako je reč o:
1) građevinski realizovanom delu arhitekture;
2) delu primenjene umetnosti, realizovanom u vidu 
industrijskog ili zanatskog proizvoda;
3) delu koje je nastalo ili je umnoženo radi davanja u 
zakup kao isključivog oblika iskorišćavanja dela, ugovorenog između autora i 
vlasnika primerka dela.
Brisan je naziv iznad člana 24. (vidi član 5. Zakona 
- 99/2011-50)
Član 24.
Brisan je (vidi član 5. Zakona - 99/2011-50)
4.2.5. Pravo izvođenja
Član 25.
Autor ima isključivo pravo da drugome zabrani ili 
dozvoli izvođenje svoga dela.
Izvođenjem, u smislu stava 1. ovog člana, smatra se 
javno saopštavanje nescenskih dela (govor, muzika) uživo pred publikom.
4.2.6. Pravo predstavljanja
Član 26.
Autor ima isključivo pravo da drugome zabrani ili 
dozvoli predstavljanje svoga dela.
Predstavljanjem, u smislu stava 1. ovog člana, smatra 
se javno saopštavanje scenskih dela (dramsko, dramsko-muzičko, koreografsko, 
pantomimsko delo) uživo pred publikom.
4.2.7. Pravo prenošenja izvođenja ili predstavljanja
Član 27.
Autor ima isključivo pravo da drugome zabrani ili 
dozvoli prenošenje izvođenja ili predstavljanja svog dela.
Prenošenjem izvođenja ili predstavljanja, u smislu stava 
1. ovog člana, smatra se istovremeno javno saopštavanje dela, koje se izvodi ili 
predstavlja publici koja se nalazi izvan prostora u kome se delo izvodi ili 
predstavlja uživo, uz pomoć tehničkih uređaja kao što su zvučnik, odnosno ekran i 
zvučnik.
4.2.8. Pravo emitovanja
Član 28.
Autor, odnosno nosilac 
autorskog prava ima isključivo pravo da dozvoli ili zabrani emitovanje svog 
autorskog dela.
U smislu ovog zakona 
emitovanjem se smatra saopštavanje autorskog dela javnosti prenosom radijskih ili 
televizijskih programskih signala od subjekta koji vrši emitovanje (u daljem 
tekstu: radiodifuzna organizacija), do prijemnih uređaja putem mreže predajnika 
(zemaljsko emitovanje), kablovskih distributivnih sistema (kablovsko emitovanje) 
ili satelitskih stanica (satelitsko emitovanje).
*Službeni glasnik RS, broj 
66/2019
4.2.8.a Satelitsko emitovanje u 
Republici Srbiji
*Službeni glasnik RS, broj 
66/2019
Član 28a
U smislu ovog zakona, 
pod satelitom se podrazumeva svaki satelitkojiradi u radio-frekvencijskom 
opsegukoji je, shodno propisima koji uređuju oblast elektronskih 
komunikacija,namenjen emitovanju signala za prijem od strane javnosti ili 
jenamenjenzatvorenoj komunikaciji od tačke do tačke.
Satelitsko emitovanje u 
Republici Srbiji postoji, u smislu člana 28. ovog zakona, ako su pod kontrolom i 
odgovornošću radiodifuzne organizacije, radijski ili televizijski programski 
signali, radi prijema od strane javnosti, uvedeni u Republici Srbiji u 
neprekinuti komunikacioni lanac koji vodi prema satelitu i od satelita prema 
Zemlji.
Satelitsko emitovanje u 
Republici Srbiji postoji i onda kada se uvođenje radijskih ili televizijskih 
programskih signala iz stava 1. ovog člana odigrava u državi koja ne obezbeđuje 
sličan ili viši nivo zaštite od onog koji je predviđen odredbama ovog zakona, 
pod uslovom:
1) da se transmiter sa 
kog su poslati programski signali do satelita nalazi na teritoriji Republike 
Srbije, ili
2) da je radiodifuzna 
organizacija koja je osnovana i koja ima sedište na teritoriji Republike Srbije 
naručila uvođenje radijskih ili televizijskih programskih signala iz stava 2. 
ovog člana, ukoliko se transmiter sa kog su poslati programski signali do 
satelita ne nalazi na teritoriji Republike Srbije. 
Prava koja za autore i 
nosioce autorskog prava proizlaze iz odredaba ovog zakona shodno se ostvaruju 
prema licu koje koristi transmiter iz stava 3. tačka 1) ovog člana, odnosno 
prema organizaciji za radio difuziju iz stava 3. tačka 2) ovog člana.
Ako su programski signali iz stava 2. ovog člana 
kodirani, satelitsko emitovanje će postojati pod uslovom da je radiodifuzna 
organizacija omogućila javnosti da nabavi sredstva za dekodiranje ili je to 
učinilo treće lice, na osnovu njenog ovlašćenja.
*Službeni glasnik RS, broj 
66/2019
4.2.9. Pravo reemitovanja i kablovskog reemitovanja
*Službeni glasnik RS, broj 
66/2019
Član 29.
Autor, odnosno nosilac autorskog prava ima isključivo 
pravo da dozvoli ili zabrani reemitovanje i kablovsko reemitovanje svog autorskog 
dela.
U smislu ovog zakona, 
reemitovanjem se smatra istovremeno saopštavanje autorskog dela javnosti u 
neizmenjenom i celovitom obliku od strane lica različitog od radiodifuzne 
organizacije koja autorsko delo izvorno emituje. 
Кablovsko reemitovanje se 
odvija putem kablovskog ili mikrotalasnog sistema i podrazumeva istovremeno, 
neizmenjeno i neprekinuto reemitovanje inicijalne žične, bežične ili satelitske 
emisije televizijskog ili radio programa koji je namenjen za prijem od strane 
javnosti. 
U slučaju kablovskog 
reemitovanja autor, odnosno nosilac autorskog prava, ostvaruje svoje pravo samo 
preko organizacije za kolektivno ostvarivanje autorskog prava. 
Odredba stava 3. ovog 
člana ne primenjuje se u slučaju kablovskog reemitovanja prenosa televizijskog ili 
radio programa koji je vlasništvo radiodifuzne organizacije ili na kojem je 
radiodifuzna organizacija stekla prava od trećih lica.
U slučaju da 
radiodifuzna organizacija i kablovski operator ne postignu sporazum o uslovima 
kablovskog reemitovanja emisije radiodifuzne organizacije, svaka od 
zainteresovanih strana može da se obrati za pomoć jednom ili većem broju 
medijatora.
Ukoliko medijator 
dostavi zainteresovanim stranama predlog za rešavanje spora, smatraće se da su 
zainteresovane strane prihvatile predlog medijatora ukoliko u roku od tri meseca 
od dana prijema predloga, ne odbiju taj predlog u pisanoj formi. 
Na postupak medijacije 
iz ovog člana shodno se primenjuju odredbe zakona kojim se uređuje medijacija, 
ukoliko ovim zakonom nije drugačije propisano.
*Službeni glasnik RS, broj 
66/2019
4.2.10. Pravo na javno saopštavanje, uključujući 
interaktivno činjenje dela dostupnim javnosti
Član 30.
Autor ima isključivo pravo da drugome zabrani ili 
dozvoli javno saopštavanje dela, uključujući činjenje dela dostupnim javnosti žičnim 
ili bežičnim putem na način koji omogućuje pojedincu individualni pristup delu 
sa mesta i u vreme koje on odabere.
Pravo iz stava 1. ovog člana se ne iscrpljuje 
bilo kojom radnjom javnog saopštavanja dela, uključujući činjenje dela dostupnim 
javnosti žičnim ili bežičnim putem na način propisan stavom 1. ovog člana.
*Službeni glasnik RS, broj 66/2019
4.2.11. Pravo na prilagođavanje, aranžiranje i drugu 
izmenu dela
Član 31.
Autor ima isključivo pravo da drugome dozvoli ili 
zabrani prilagođavanje, prevođenje, aranžiranje i druge izmene dela.
*Službeni glasnik RS, broj 99/2011
4.2.12. Pravo javnog saopštavanja dela koje se emituje
Član 32.
Autor ima isključivo pravo da drugome zabrani ili 
dozvoli da njegovo delo koje se emituje, odnosno reemituje istovremeno javno 
saopštava publici na javnim mestima kao što su vozila javnog saobraćaja, 
restorani, čekaonice i sl. putem tehničkih uređaja kao što su radio aparat ili 
televizor. 
4.2.13. Pravo javnog saopštavanja dela sa nosača zvuka 
ili slike
Član 33.
Autor ima isključivo pravo da drugome zabrani ili 
dozvoli da njegovo delo koje je zabeleženo na nosaču zvuka, odnosno nosaču slike 
(kompakt disk, audio kaseta, video kaseta, filmska traka, optički disk, 
dijapozitiv) javno saopštava uz pomoć tehničkih uređaja za reprodukovanje zvuka, 
odnosno slike.
4.3. Prava autora prema vlasniku primerka autorskog 
dela
4.3.1. Pravo na pristup primerku dela
Član 34.
Autor ima pravo da od vlasnika primerka njegovog dela 
traži da mu omogući pristup tom primerku, ako je to neophodno radi umnožavanja 
dela, i ako se time bitno ne ugrožavaju opravdani interesi vlasnika, odnosno 
lica koje drži taj primerak dela.
Vlasnik dela, odnosno lice koje drži primerak dela iz 
stava 1. ovog člana nije dužno da autoru preda primerak dela.
4.3.2. Pravo sleđenja
Član 35.
Ako je original dela likovne umetnosti posle prve 
prodaje od strane autora ponovo prodat, autor ima pravo da bude obavešten o 
prodaji i novom vlasniku, kao i da potražuje naknadu u obimu koji je propisan 
ovim članom.
Кao originali dela 
likovne umetnosti iz stava 1. ovog člana smatraju se dela grafičke ili plastične 
umetnosti kao što su slike, crteži, kolaži, umetničke slike, gravure, grafike, 
litografije, skulpture, tapiserije, umetnička dela izrađena u keramici ili 
staklu, fotografije, pod uslovom da ih je stvorio autor svojeručno ili se radi o 
primercima koji se smatraju izvornim umetničkim delima shodno odredbi stava 3. 
ovog člana. 
Originalom dela likovne umetnosti iz stava 1. ovog 
člana smatraju se i umnoženi primerci tog dela (reprodukcije), ako ih je u 
ograničenom broju izradio sam autor ili lice koje je on ovlastio. Takvi primerci 
moraju da budu na uobičajeni način numerisani i potpisani ili na drugi način 
obeleženi od strane autora.
Odredba stava 1. ovog člana primenjuje se na sve radnje 
preprodaje u koje su uključeni kao prodavci, kupci ili posrednici lica koja se 
profesionalno bave trgovinom umetničkim delima kao što su prodajni saloni, 
umetničke galerije, aukcijske kuće i sl.
Za obaveze iz stava 1. ovog člana solidarno odgovaraju 
prodavac, kupac i posrednik.
Naknada na osnovu prava sleđenja plaća se u procentu od 
prodajne cene originala bez poreza.
Naknada iz stava 6. ovog člana iznosi:
1) 4% od prodajne cene ostvarene u iznosu od 100.000 – 
5.000.000 dinara;
2) 3% od prodajne cene ostvarene u iznosu od 5.000.001 
– 20.000.000 dinara;
3) 1% od prodajne cene ostvarene u iznosu od 
20.000.001 – 35.000.000 dinara;
4) 0,5% od prodajne cene ostvarene u iznosu od 
35.000.001 – 50.000.000 dinara;
5) 0,25% od prodajne cene ostvarene u iznosu koji 
prelazi 50.000.001 dinara.
Nezavisno od prodajne cene originala, naknada na 
osnovu prava sleđenja ne sme da iznosi više od 1.300.000 dinara.
Lica navedena u stavu 5. ovog člana dužna su da u roku 
od 30 dana od dana kada je prodaja izvršena, obaveste autora o iznosu prodajne 
cene, imenu, odnosno nazivu i adresi prodavca, kupca i posrednika. Obaveza 
plaćanja naknade iz ovog člana dospeva u roku od 30 dana od dana kada je prodaja 
izvršena.
*Službeni glasnik RS, broj 99/2011
*Službeni glasnik RS, broj 66/2019
Član 36.
Autor se ne može odreći prava sleđenja niti može njime 
raspolagati. Posle smrti autora pravo sleđenja prelazi na njegove naslednike.
Pravo sleđenja ne može biti predmet prinudnog izvršenja.
Autor ima pravo da, u roku od tri godine od preprodaje originala dela likovne 
umetnosti, zahteva od lica navedenih u članu 35. stav 5. ovog zakona, bilo koju 
informaciju koja mu je potrebna za obezbeđenje naplate naknade koja mu pripada od 
te preprodaje.
*Službeni glasnik RS, broj 99/2011
4.3.3. Pravo zabrane izlaganja originalnog primerka 
dela likovne umetnosti
Član 37.
Vlasnik originalnog primerka dela slikarstva, 
skulpture i fotografije ima pravo da taj primerak izlaže, bez obzira na to da li 
je delo objavljeno, osim ako je autor, prilikom otuđenja tog originalnog primerka, 
to izričito i u pisanoj formi zabranio.
Autor ne može zabraniti izlaganje originalnog primerka 
dela koji pripada muzeju, galeriji ili drugoj sličnoj javnoj instituciji.
4.3.4. Preče pravo autora na preradu primerka dela 
arhitekture
Član 38.
Ako vlasnik građevine kao materijalizovanog primerka 
dela arhitekture ima nameru da vrši određene izmene na građevini obavezan je da 
preradu dela prvo ponudi autoru ako je dostupan. Autor je dužan da se o ponudi 
vlasnika građevine izjasni u roku od 30 dana od dana prijema ponude.
Autor arhitektonskog dela ne može da se protivi 
izmenama svog dela ako je potreba za izmenama dela proizašla iz okolnosti, kao 
što su sigurnosni ili tehnički razlozi.
Ako se izmene na građevini vrše prema delu prerade 
koje nije sačinio autor, moraju se poštovati moralna prava autora.
4.4. Pravo autora na posebnu naknadu
Član 39.
Кada se autorsko delo umnožava bez dozvole autora, 
shodno odredbama člana 46. st. 1. i 2. ovog zakona, autori dela za koja se, s 
obzirom na njihovu prirodu, može očekivati da će biti umnožavana fotokopiranjem 
ili snimanjem na nosače zvuka, slike ili teksta za lične nekomercijalne potrebe 
fizičkih lica (književna, muzička, filmska dela i dr.) imaju pravo na posebnu 
naknadu od uvoza, odnosno prodaje tehničkih uređaja i praznih nosača zvuka, 
slike i teksta za koje se opravdano može pretpostaviti da će biti korišćeni za 
takvo umnožavanje.
Naknadu iz stava 1. ovog člana plaćaju proizvođači 
uređaja za tonsko i vizuelno snimanje, proizvođači uređaja za fotokopiranje ili 
drugih uređaja sa sličnom tehnikom umnožavanja, proizvođači praznih nosača zvuka, 
slike i teksta, i solidarno sa njima uvoznici uređaja za tonsko i vizuelno 
snimanje, uređaja za fotokopiranje ili drugih uređaja sa sličnom tehnikom 
umnožavanja i praznih nosača zvuka, slike i teksta, osim ako se radi o uvozu 
malih količina namenjenih za privatno i nekomercijalno korišćenje, kao deo ličnog 
prtljaga.
Ako se uređaji i predmeti iz stava 1. ovog člana ne 
proizvode u Republici Srbiji, naknadu plaća uvoznik.
Obaveza plaćanja naknade iz stava 1. ovog člana 
nastaje:
1) pri prvoj prodaji u Republici Srbiji ili uvozu u 
Republiku Srbiju, novih uređaja za tonsko i vizuelno snimanje;
2) pri prvoj prodaji u Republici Srbiji ili uvozu u 
Republiku Srbiju, praznih nosača zvuka, slike i teksta;
3) pri prvoj prodaji u Republici Srbiji ili uvozu u 
Republiku Srbiju, novih uređaja za fotokopiranje ili drugih uređaja sa sličnom 
tehnikom umnožavanja.
U slučaju umnožavanja autorskih dela fotokopiranjem ili 
sličnom tehnikom, pored prava na naknadu iz stava 1. ovog člana autor ima pravo 
i na naknadu od pravnog ili fizičkog lica koje pruža usluge fotokopiranja uz 
naknadu.
Lica iz stava 2. ovog člana ne plaćaju naknadu za:
1) tehničke uređaje i prazne nosače zvuka, slike i 
teksta ako su oni namenjeni izvozu;
2) tehničke uređaje koji se uobičajeno ne koriste za 
umnožavanje autorskih dela za lične, nekomercijalne potrebe (na primer, studijska 
oprema i uređaji, diktafoni i sl.);
3) prazne nosače zvuka, slike i teksta primenljive isključivo uz tehničke 
uređaje iz stava 6. tačka 2. ovog člana;
4) brisana je (vidi član 11. Zakona - 66/2019-30)
5) računare, računarsku opremu, komponente i 
računarske memorije, izuzev ako neki od tih uređaja nije izričito naveden u 
listi iz stava 12. ovog člana.
Obveznik plaćanja posebne naknade koji je platio 
posebnu naknadu za uređaje i predmete sa liste iz stava 12. ovog člana, koji su 
kasnije otpremljeni sa teritorije Republike Srbije, ima pravo na vraćanje plaćene 
posebne naknade.
Lica iz st. 2. i 5. ovog člana dužna su, na zahtev 
organizacije za kolektivno ostvarivanje autorskog i srodnih prava, da dostave 
informacije o tipu i broju prodatih, odnosno uvezenih uređaja ili nosača zvuka, 
slike i teksta, kao i informacije o broju učinjenih fotokopija, kao osnov za 
izračunavanje naknade. Informacije dobijene na ovaj način, organizacija može 
koristiti samo za obračunavanje naknade i ne sme ih koristiti u druge svrhe.
Naknade iz st. 1. i 5. ovog člana su pravične naknade 
pri čijem određivanju se uzima u obzir verovatna šteta koja autoru nastaje kada 
se njegovo delo bez njegovog odobrenja umnožava za lične nekomercijalne potrebe, 
primena tehničkih mera zaštite kao i druge okolnosti koje mogu uticati na 
pravilno odmeravanje iznosa posebne naknade.
Autori mogu ostvariti svoje pravo na naknadu iz st. 
1. i 5. ovog člana samo preko organizacije za kolektivno ostvarivanje autorskog i 
srodnih prava.
Autor se ne može odreći prava na posebnu naknadu iz 
st. 1. i 5. ovog člana. Pravo na posebnu naknadu ne može biti predmet odricanja, 
raspolaganja za života i prinudnog izvršenja.
Listu tehničkih uređaja i 
predmeta za koje postoji obaveza plaćanja posebne naknade prema uslovima iz st. 
1–9. ovog člana utvrđuje Vlada (u daljem tekstu: uređaji i predmeti sa liste 
Vlade).
U slučaju sumnje da li se za neki uređaj ili predmet sa 
liste Vlade koji ima više funkcija plaća posebna naknada, postojanje obaveze 
plaćanja posebne naknade utvrđuje se na osnovu prevashodne namene uređaja ili 
predmeta.
*Službeni glasnik RS, broj 99/2011
**Službeni glasnik RS, broj 119/2012
***Službeni glasnik RS, broj 66/2019
4.5. Pravo autora na naknadu za davanje na poslugu
Član 40.
U slučaju davanja na poslugu originala ili umnoženih 
primeraka autorskih dela, od strane javnih biblioteka, odnosno drugih 
institucija namenjenih javnosti 
kojima je to delatnost, autor ima pravo na
pravičnu naknadu.
Davanje na poslugu, u smislu ovog zakona, je davanje 
originala ili umnoženih primeraka dela na korišćenje,
od strane institucija namenjenih javnosti
u vremenski ograničenom 
periodu, bez ostvarivanja neposredne ili posredne imovinske koristi.
Odredbe st. 1. i 2. ovog člana ne primenjuju se 
prilikom davanja na poslugu:
1) originala ili umnoženih primeraka bibliotečkog 
materijala u nacionalnim bibliotekama, bibliotekama javnih obrazovnih 
institucija i javnim specijalizovanim bibliotekama;
2) originala ili umnoženih primeraka dela primenjenih 
umetnosti, odnosno industrijskog dizajna;
3) građevina;
4) originala ili umnoženih primeraka dela koja 
međusobno pozajmljuju institucije iz stava 1. ovog člana.
Pravo iz stava 1. ovog člana može se ostvariti samo 
preko organizacije za kolektivno ostvarivanje autorskog i srodnih prava.
*Službeni glasnik RS, broj 99/2011
**Službeni glasnik RS, broj 66/2019
5. Ograničenja autorskog prava
5.1. Zajednička odredba
Član 41.
U slučajevima iskorišćavanja autorskog dela na osnovu 
odredaba ovog zakona o ograničenju autorskog prava, moraju se navesti ime autora 
dela i izvor iz koga je delo preuzeto (izdavač dela, godina i mesto izdanja, 
časopis, novina, televizijska ili radio stanica gde je delo, odnosno odlomak 
dela izvorno objavljen ili neposredno preuzet i sl.).
U svakom konkretnom slučaju, obim ograničenja isključivih prava ne sme biti u 
suprotnosti sa normalnim iskorišćavanjem dela niti sme nerazumno vređati 
legitimne interese autora, odnosno nosioca prava.
*Službeni glasnik RS, broj 66/2019
5.2. Suspenzija isključivih prava i prava na naknadu
Član 42.
Bez dozvole autora i bez plaćanja autorske naknade 
objavljeno autorsko delo može se umnožavati i javno saopštavati radi sprovođenja 
postupka pred sudskim ili drugim državnim organima ili u svrhu obezbeđenja javne 
sigurnosti. 
*Službeni glasnik RS, broj 99/2011
Član 43.
Dozvoljeno je, u okviru izveštavanja javnosti putem 
štampe, radija, televizije i drugih medija o tekućim događajima, u obimu koji 
odgovara svrsi i načinu izveštavanja o tekućem događaju, bez dozvole autora i bez 
plaćanja autorske naknade:
1) umnožavanje primeraka objavljenih dela koja se 
pojavljuju kao sastavni deo tekućeg događaja o kome se javnost izveštava;
2) pripremanje i umnožavanje kratkih izvoda ili sažetaka 
iz novinskih i drugih sličnih članaka u pregledima štampe;
3) umnožavanje političkih, verskih i drugih govora 
održanih na javnim skupovima, u državnim organima, verskim ustanovama ili 
prilikom državnih ili verskih svečanosti;
4) slobodno korišćenje dnevnih informacija i vesti koje 
imaju prirodu novinskog izveštaja.
Odredba stava 1. ovog člana shodno se primenjuje na sve 
oblike javnog saopštavanja pomenutih dela.
*Službeni glasnik RS, broj 99/2011
Član 44.
Dozvoljeno je bez dozvole autora i bez plaćanja autorske 
naknade za nekomercijalne svrhe nastave:
1) javno izvođenje ili predstavljanje objavljenih dela u 
obliku neposrednog poučavanja na nastavi;
2) javno izvođenje ili predstavljanje objavljenih dela na 
školskim priredbama, pod uslovom da interpretatori ne prime naknadu za svoje 
izvođenje i da se ne naplaćuju ulaznice;
3) javno saopštavanje emitovanih školskih emisija putem 
tehničkih uređaja unutar obrazovne ustanove.
*Službeni glasnik RS, broj 99/2011
Član 45.
Dozvoljeno je bez dozvole autora i bez plaćanja autorske 
naknade umnožavanje dela od strane javnih biblioteka, obrazovnih ustanova, muzeja 
i arhiva, samo za sopstvene arhivske potrebe, ako se delo umnožava iz sopstvenog 
primerka i ako takvim umnožavanjem ove institucije nemaju nameru da ostvare 
neposrednu ili posrednu imovinsku korist.
*Službeni glasnik RS, broj 99/2011
Član 46.
Dozvoljeno je fizičkom licu da bez dozvole autora i 
bez plaćanja autorske naknade umnožava primerke objavljenog dela za lične 
nekomercijalne potrebe, čime nije isključena primena člana 208. stav 1. tač. 4. i 
5. ovog zakona.
Umnoženi primerci dela iz stava 1. ovog člana ne 
smeju se stavljati u promet niti koristiti za bilo koji drugi oblik javnog 
saopštavanja dela.
Odredba stava 1. ovog člana ne odnosi se na:
1) snimanje izvođenja, predstavljanja i prikazivanja dela;
2) trodimenzionalnu realizaciju planova za dela 
likovne umetnosti;
3) građevinsku realizaciju dela arhitekture;
4) pravljenje nove građevine po uzoru na postojeću 
građevinu koja je autorsko delo;
5) računarske programe i elektronske baze podataka;
6) umnožavanje pisanih dela u obimu cele knjige, osim 
ako su primerci te knjige rasprodati najmanje dve godine;
7) umnožavanje notnih zapisa muzike, osim ručnim 
prepisivanjem.
Obeštećenje zbog korišćenja dela na način predviđen st. 
1. i 2. ovog člana, autori imaju na osnovu odredaba člana 39. ovog zakona. 

*Službeni glasnik RS, broj 99/2011
Član 47.
Ako je autorsko delo 
računarski program i ako ugovorom nije nešto drugo predviđeno, dozvoljeno je licu 
koje je na zakonit način pribavilo primerak računarskog programa da bez dozvole 
autora i bez plaćanja autorske naknade:
1) trajno ili privremeno umnoži računarski program ili 
pojedine njegove delove, bilo kojim sredstvima i u bilo kom obliku, onda kada je 
to neophodno za korišćenje računarskog programa u skladu sa njegovom namenom; 
2) otklanja greške u računarskom programu imajući u 
vidu njegovu namenu;
3) učitava, prikazuje, 
pokreće, prenosi ili smešta računarski program u memoriju računara ako je to 
neophodno za umnožavanje računarskog programa iz tačke 1) ovog stava;
4) prevodi, prilagođava, 
aranžira i vrši druge izmene računarskog programa kao i umnoženih rezultata tih 
radnji. 
Ugovorom se ne može 
zabraniti pravljenje rezervne kopije računarskog programa na trajnom telesnom 
nosaču ukoliko je to neophodno za njegovo korišćenje. 
Lice koje ima pravo da 
koristi primerak računarskog programa ovlašćeno je da, bez dozvole nosioca 
prava, posmatra, ispituje ili testira rad računarskog programa sa ciljem da 
utvrdi ideje i principe na kojima počiva bilo koji od elemenata računarskog 
programa, pod uslovom da to čini dok preduzima radnje učitavanja, prikazivanja, 
pokretanja, prenosa ili smeštanje programa za koje je ovlašćen da ih čini.
*Službeni glasnik RS, broj 
66/2019
Član 47a
Dozvoljeno je bez dozvole 
nosioca prava umnožavanje izvornog koda i prevod njegove forme ako je to neophodno 
radi pribavljanja podataka neophodnih za postizanje interoperabilnosti nezavisno 
stvorenog računarskog programa sa drugim programima, pod sledećim uslovima:

1) da radnje iz stava 1. 
ovog člana preduzima nosilac licence ili druga osoba koja ima pravo da koristi 
primerak programa ili lice koje je od strane tih lica ovlašćeno da preduzima te 
radnje; 
2) da podaci koji su 
neophodni za postizanje interoperabilnosti nisu na drugi način bili dostupni 
licima iz tačke 1) ovog stava;
3) da su radnje iz stava 
1. ovog člana ograničene na delove originalnog programa koji su neophodni za 
postizanje interoperabilnosti. 
Podaci dobijeni primenom 
odredbe stava 1. ovog člana mogu da se koriste isključivo radi postizanja 
interoperabilnosti nezavisno stvorenog računarskog programa. 
Podaci dobijeni radnjama 
iz stava 1. ovog člana ne smeju se: 
1) saopštavati drugima, 
osim ako je to neophodno za postizanje interoperabilnosti nezavisno stvorenog 
računarskog programa;
2) koristiti za razvoj, 
proizvodnju ili reklamiranje računarskog programa koji je suštinski sličan u 
izrazu računarskom programu čija se dekompilacija vrši ili za bilo koju drugu 
radnju kojom se povređuje autorsko pravo na tom programu. 
Odredbe ugovora koje su 
u suprotnosti sa odredbama ovog člana su ništave.
*Službeni glasnik RS, broj 
66/2019
Član 48.
Dozvoljeno je bez dozvole autora i bez plaćanja 
autorske naknade privremeno umnožavanje autorskog dela, pod sledećim uslovima:
1) umnožavanje je prolazno ili slučajno;
2) umnožavanje čini sastavni i bitni deo tehnološkog 
procesa;
3) svrha umnožavanja je da omogući prenos podataka u 
računarskoj mreži između dva ili više lica preko posrednika, ili da omogući 
zakonito korišćenje autorskog dela i
4) umnožavanje nema zaseban ekonomski značaj. 

Član 49.
Dozvoljeno je bez dozvole autora i bez plaćanja 
autorske naknade umnožavanje, kao i drugi oblici javnog saopštavanja kratkih 
odlomaka autorskog dela (pravo citiranja), odnosno pojedinačnih kratkih autorskih 
dela, pod sledećim uslovima:
1) da je delo objavljeno;
2) da se pomenuti delovi, odnosno kratka dela, bez 
izmena, integrišu u drugo delo ako je to neophodno radi ilustracije, potvrde ili 
reference, uz jasnu naznaku da je reč o citatu i u skladu sa dobrim običajima;
3) da se na pogodnom mestu navede ko je autor 
citiranog dela, koji je naslov citiranog dela, kada je i gde je citirano delo 
objavljeno, odnosno izdato, ukoliko su ti podaci poznati. 
*Službeni glasnik RS, broj 99/2011
Član 50.
Organizaciji za radiodifuziju koja ima dozvolu za 
emitovanje dela, dozvoljeno je bez dozvole autora i bez plaćanja autorske naknade 
da snimi sopstvenim sredstvima to delo na nosač zvuka ili nosač slike, odnosno 
nosač zvuka i slike radi emitovanja u sopstvenoj emisiji.
Snimak dela iz stava 1. ovog člana mora biti izbrisan 
najdocnije u roku od 90 dana po emitovanju dela.
Snimak dela iz stava 1. ovog člana može biti sačuvan 
u zvaničnoj javnoj arhivi ako ima dokumentarnu vrednost.
Delo snimljeno u skladu sa odredbom stava 1. ovog 
člana ne sme se ponovo emitovati bez dozvole autora. 
Član 51.
Dozvoljeno je bez dozvole autora i bez plaćanja 
autorske naknade dvodimenzionalno umnožavanje, stavljanje u promet tako umnoženih 
primeraka, kao i drugi oblici javnog saopštavanja dela koja se trajno nalaze 
izložena na ulicama, trgovima i drugim otvorenim javnim mestima. 

Član 52.
Za potrebe izrade kataloga javnih izložbi ili javnih 
prodaja dozvoljeno je bez dozvole autora i bez plaćanja autorske naknade 
odgovarajuće umnožavanje izloženih dela i stavljanje u promet tako umnoženih 
primeraka. 
Član 53.
U prodavnicama, na sajmovima i drugim mestima gde se 
demonstrira rad uređaja za snimanje, reprodukovanje i prenos zvuka i slike, 
dozvoljeno je bez dozvole autora i bez plaćanja autorske naknade umnožavanje dela 
na nosač zvuka i slike, javno saopštavanje dela sa tog nosača, kao i javno 
saopštavanje dela koje se emituje, ali samo u meri u kojoj je to neophodno za 
demonstriranje rada uređaja.
Snimci koji se načine na osnovu odredbe stava 1. ovog 
člana moraju se bez odlaganja brisati. 
Član 54.
Za potrebe osoba sa invaliditetom, dozvoljeno je bez 
dozvole autora i bez plaćanja autorske naknade, umnožavanje i stavljanje u promet 
autorskog dela, ako to delo ne postoji u traženom obliku, ako je njegova upotreba 
u direktnoj vezi sa invaliditetom tih osoba i u obimu koji zahteva određena 
vrsta invaliditeta i ako to umnožavanje i stavljanje u promet nije učinjeno radi 
ostvarivanja posredne ili neposredne imovinske koristi.
Član 54a
Dozvoljena je slobodna prerada objavljenog autorskog 
dela ako se radi o:
1) parodiji ili karikaturi, ako to ne stvara zabunu 
ili ne može dovesti do stvaranja zabune u pogledu izvora dela;
2) preradi dela za lične potrebe koja nije namenjena i 
nije dostupna javnosti;
3) preradi u vezi sa dozvoljenim korišćenjem dela, koja 
je prouzrokovana samom prirodom ili načinom tog korišćenja.
*Službeni glasnik RS, broj 99/2011
Član 54b
Ako je to neophodno radi 
pristupa sadržini baze podataka koja je autorsko delo i normalnog korišćenja 
sadržine takve baze podataka, zakoniti korisnik baze podataka ili njenog 
umnoženog primerka ima pravo da:
1) privremeno ili trajno 
umnožava bazu podataka ili njen umnoženi primerak, bilo kojim sredstvima i u bilo 
kojoj formi, u celini ili delimično;
2) vrši prevođenje, 
adaptaciju, uređivanje ili bilo koju drugu izmenu baze podataka ili njenog 
umnoženog primerka;
3) stavlja u promet bazu 
podataka ili njen umnoženi primerak;
4) javno saopštava, 
prikazuje ili koristi bazu podataka ili njen umnoženi primerak; 
5) umnožava, stavlja u promet, javno saopštava, 
prikazuje ili koristi u javnosti rezultate postupaka koji se navode pod tačkom 
2) ovog člana. 
Ako je korisnik ovlašćen 
samo za korišćenje dela baze podataka, dozvoljeno mu je preduzimanje postupaka iz 
stava 1. ovog člana samo u pogledu tog dela baze podataka.
Odredbe ugovora koje su 
u suprotnosti sa odredbama ovog člana su ništave.
*Službeni glasnik RS, broj 66/2019
Član 54v
Objavljena dela koja predstavljaju nebitan sastojak u 
odnosu na glavno delo u koje su uključena ili u odnosu na stvar sa kojom se 
zajedno koriste, u slobodnoj su upotrebi pri iskorišćavanju takvog glavnog dela 
ili takve stvari.
*Službeni glasnik RS, broj 99/2011
5.3. Zakonska licenca
Član 55.
Bez dozvole autora, a uz obavezu plaćanja autorske 
naknade, dozvoljeno je, u obliku zbirke namenjene nastavi, ispitu ili naučnom 
istraživanju, umnožavanje na papiru ili sličnom nosaču, putem fotokopiranja ili 
bilo kojeg oblika fotografske ili slične tehnike koja daje slične rezultate, 
odlomaka objavljenih autorskih dela, pojedinačnih kratkih objavljenih autorskih 
dela u oblasti nauke, književnosti i muzike ili pojedinačnih objavljenih autorskih 
dela fotografije, likovne umetnosti, arhitekture, primenjene umetnosti, 
industrijskog i grafičkog dizajna i kartografije ako se radi o objavljenim delima 
više različitih autora, osim ako to autor izričito ne zabrani.
Odredba stava 1. ovog člana ne odnosi se na notni 
zapis muzike. 
*Službeni glasnik RS, broj 99/2011
Član 56.
Bez dozvole autora, a uz obavezu plaćanja autorske 
naknade, dozvoljeno je u sredstvima javnog obaveštavanja umnožavanje, stavljanje u 
promet primeraka, kao i drugi oblici javnog saopštavanja članaka koji su 
objavljeni u drugim sredstvima javnog obaveštavanja, pod uslovom da se ti članci 
odnose na tekuća ekonomska, politička ili verska pitanja, a da autor to nije 
izričito zabranio.
Brisan je raniji stav 2. (vidi član 19. Zakona - 
99/2011-50)
Član 57.
Bez dozvole autora, a uz obavezu plaćanja autorske 
naknade, dozvoljeno je trodimenzionalno umnožavanje dela koja su trajno izložena 
na ulicama, trgovima i drugim otvorenim javnim mestima, kao i stavljanje u promet 
tih primeraka, osim ako se:
1) primerak dela skulpture dobija otiskom iz 
originalnog kalupa iz kojeg je dobijen i primerak koji je trajno izložen na 
otvorenom javnom mestu ili iz kalupa koji je načinjen otiskivanjem sa primerka 
dela skulpture;
2) pravi nova građevina po uzoru na postojeću 
građevinu;
3) proizvod oblikuje prema delu primenjene umetnosti. 

6. Prenos autorskog prava
6.1. Prenos nasleđivanjem
Član 58.
Naslednici autora mogu vršiti ovlašćenja koja se tiču 
moralnih prava autora, osim prava na objavljivanje neobjavljenog dela ako je autor 
to zabranio i prava na izmenu dela.
Zaštitu moralnih prava autora koja se tiču 
paterniteta, integriteta dela i zabrane nedostojnog iskorišćavanja dela mogu, 
osim naslednika, vršiti i udruženja autora, kao i institucije iz oblasti kulture, 
nauke i umetnosti. 
Član 59.
Imovinska prava autora se nasleđuju.
6.2. Prenos na osnovu ugovora
6.2.1. Moralna prava autora
Član 60.
Moralna prava autora ne mogu se prenositi ugovorom.
6.2.2. Imovinska prava autora
Član 61.
Autor, odnosno njegov pravni sledbenik može ustupiti 
pojedina ili sva imovinska prava na svome delu drugom licu. 

Član 62.
Ustupanje imovinskih prava može biti isključivo ili 
neisključivo.
U slučaju isključivog ustupanja imovinskih prava, 
jedino je sticalac prava ovlašćen da na način propisan ugovorom iskorišćava 
autorsko delo, kao i da uz posebnu dozvolu autora, odnosno njegovog pravnog 
sledbenika ustupa drugima to pravo. Pravo koje sticalac prava ustupa drugima je 
neisključivo pravo, ako ugovorom nije drukčije određeno.
U slučaju neisključivog ustupanja imovinskih prava, 
sticalac prava nije ovlašćen da zabrani drugome da iskorišćava autorsko delo, 
niti je ovlašćen da ustupa drugome svoje pravo.
Ako u ugovoru nije naznačeno da se radi o isključivom 
ili neisključivom ustupanju smatra se da se radi o neisključivom ustupanju 
imovinskih prava. 
Član 63.
Ustupanje imovinskih prava može biti predmetno, 
prostorno i vremenski ograničeno.
U slučaju predmetnog ograničenja sticalac prava je 
ovlašćen da vrši jednu ili više određenih radnji iskorišćavanja autorskog dela.
U slučaju prostornog ograničenja sticalac prava je 
ovlašćen da iskorišćava autorsko delo na određenoj teritoriji koja je uža od one 
na kojoj autorsko pravo postoji.
U slučaju vremenskog ograničenja sticalac prava je 
ovlašćen da iskorišćava autorsko delo u određenom vremenu koje je kraće od 
trajanja autorskog prava za to delo. 
Član 64.
Lice koje je ustupanjem steklo imovinsko pravo od 
autora ili njegovog naslednika može to svoje pravo u celini preneti na drugog uz 
dozvolu autora, odnosno autorovog naslednika.
Dozvola autora, odnosno autorovog naslednika nije 
potrebna u slučaju prenosa privrednog društva koje je nosilac imovinskog prava. 

Član 65.
Prenos svojine na originalnom primerku autorskog dela 
ne podrazumeva sticanje autorskih prava na delu. 
Član 66.
Ustupanje imovinskih prava za delo koje još nije 
stvoreno dozvoljeno je pod uslovom da se odrede vrsta budućeg dela i radnje 
iskorišćavanja dela.
Ustupanje imovinskih prava za sva buduća dela jednog 
autora, kao i za još nepoznate oblike iskorišćavanja dela je ništavo.
6.2.3. Autorski ugovor
Član 67.
Autorskim ugovorom se autorska prava ustupaju ili u 
celini prenose.
Na autorski ugovor primenjuju se odredbe zakona kojima 
se uređuju obligacioni odnosi, ako odredbama ovog zakona nije drukčije određeno.
Autorski ugovori se zaključuju u pisanoj formi, ako 
ovim zakonom nije drukčije određeno. 
Član 68.
U sumnji o sadržini i obimu prava koje se ustupa, 
odnosno prenosi autorskim ugovorom smatra se da je ustupljeno, odnosno preneseno 
manje prava.
Dozvola za objavljivanje dela, za beleženje dela na 
nosač zvuka ili slike i dozvola za emitovanje dela moraju biti izričito 
ugovorene, ako odredbama ovog zakona nije drukčije određeno.
Ustupanje, odnosno prenos određenog prava na 
iskorišćavanje dela ne podrazumeva i ustupanje, odnosno prenos prava na autorsku 
naknadu u slučajevima iskorišćavanja autorskog dela po osnovu zakonske licence.
Ustupanje, odnosno prenos određenog prava na 
iskorišćavanje dela podrazumeva i davanje dozvole za one izmene na delu koje su 
tehnički neminovne ili uobičajene za taj način iskorišćavanja dela. 

Član 69.
Autorski ugovor sadrži: imena ugovornih strana, 
naslov, odnosno identifikaciju autorskog dela, prava koja su predmet ustupanja, 
odnosno prenosa, visinu, način i rokove plaćanja autorske naknade ako je 
ugovorena, kao i sadržinska, prostorna i vremenska ograničenja ako postoje. 

Član 70.
Ako se korišćenjem autorskog dela ostvari dobit koja 
je u očiglednoj nesrazmeri sa ugovorenom autorskom naknadom, autor, odnosno 
njegov naslednik ima pravo da traži izmenu autorskog ugovora radi otklanjanja te 
nesrazmere.
Ako autorska naknada nije ugovorena, a prihod 
ostvaren korišćenjem autorskog dela premašuje troškove njegovog korišćenja u meri 
koja omogućuje plaćanje autorske naknade, autor, odnosno njegov naslednik, ima 
pravo da traži izmenu autorskog ugovora radi ugovaranja naknade.
Pravo iz st. 1. i 2. ovog člana zastareva u roku od 
dve godine od dana saznanja za postojanje nesrazmere, odnosno za prihod ostvaren 
korišćenjem autorskog dela, a najduže u roku od šest godina od kraja godine u 
kojoj je nesrazmera nastupila, odnosno u kojoj je prihod ostvaren.
Autor, odnosno njegov naslednik ne može se unapred 
odreći svog prava iz st. 1. i 2. ovog člana.
Radi ostvarivanja prava iz st. 1. i 2. ovog člana, 
korisnik autorskog dela je dužan da autoru, odnosno njegovom nasledniku pruži 
verodostojne podatke o ekonomskim efektima korišćenja autorskog dela u roku od 
mesec dana od dana upućivanja zahteva. 
Član 71.
Autor, odnosno njegov naslednik može uskratiti dozvolu 
koju je dao, odnosno povući ustupljeno imovinsko pravo ako sticalac dozvole, 
odnosno prava ne ostvaruje pravo koje je pribavio, ili ga ostvaruje u obimu 
manjem od ugovorenog, čime ugrožava interese autora, odnosno njegovog naslednika.
Autor, odnosno njegov naslednik ne može uskratiti 
dozvolu koju je dao, odnosno povući ustupljeno imovinsko pravo ako je 
neostvarivanje ili nedovoljno ostvarivanje prava od strane sticaoca nastalo zbog 
razloga za koje je odgovoran autor, odnosno njegov naslednik.
Autor, odnosno njegov naslednik ne može ostvarivati 
pravo iz stava 1. ovog člana pre isteka roka od dve godine od zaključenja 
autorskog ugovora, ili predaje primerka dela sticaocu prava ako je ta predaja 
usledila posle zaključenja ugovora.
Ako se radi o prilogu (članak, ilustracija i sl.) 
koji je namenjen za objavljivanje, odnosno izdavanje u novinama ili časopisu rok iz 
stava 3. ovog člana iznosi šest meseci.
Autor, odnosno njegov naslednik dužan je da pre nego 
što uskrati dozvolu, odnosno povuče pravo, obavesti o tome sticaoca dozvole, 
odnosno prava, i ostavi mu primeren rok da otpočne sa ostvarivanjem prava koje je 
pribavio, odnosno da vrši pravo u obimu koji je pribavio.
Autor, odnosno njegov naslednik ne može se unapred 
odreći svog prava iz stava 1. ovog člana. 
Član 72.
Autor može uskratiti dozvolu koju je dao, odnosno 
povući ustupljeno imovinsko pravo ako smatra da bi iskorišćavanje njegovog dela 
moglo da nanese štetu njegovom stvaralačkom ili ličnom ugledu, i to iz razloga 
koji su nastali posle zaključenja autorskog ugovora, a za koje ne odgovara 
sticalac prava.
Autor ima obavezu da sticaocu prava naknadi nastalu 
stvarnu štetu.
Izjava o uskraćenju dozvole, odnosno prava iz stava 1. 
ovog člana proizvodi dejstvo od dana kad autor položi obezbeđenje za naknadu 
štete iz stava 2. ovog člana.
Sticalac prava dužan je da na zahtev autora, u roku 
od 90 dana od prijema izjave o uskraćenju dozvole, odnosno prava iz stava 1. ovog 
člana, saopšti autoru iznos troškova koje je imao u vezi sa pripremom za 
iskorišćavanje autorskog dela do dana prijema obaveštenja o uskraćenju dozvole, 
odnosno prava. Ako sticalac prava ne izvrši svoju obavezu iz ovog stava, izjava 
o uskraćenju dozvole, odnosno prava proizvodi dejstvo istekom roka iz ovog stava.
Autor se ne može unapred odreći svog prava iz stava 
1. ovog člana.
6.2.3.1. Izdavački ugovor
Član 73.
Izdavačkim ugovorom autor, odnosno drugi nosilac 
autorskog prava ustupa, odnosno prenosi na izdavača pravo na umnožavanje 
autorskog dela štampanjem, i na stavljanje u promet tako umnoženih primeraka dela, 
a izdavač se obavezuje da delo umnoži i stavi primerke u promet, kao i da za to 
plati naknadu, ako je ugovorena, autoru, odnosno drugom nosiocu autorskog prava.
Ako autorsko delo iz stava 1. ovog člana nije 
objavljeno, autorskim ugovorom izdavaču se daje dozvola za objavljivanje dela.
Izdavačkim ugovorom autor, odnosno drugi nosilac 
autorskog prava može izdavaču ustupiti, odnosno preneti pravo na prevođenje svog 
dela, kao i ovlašćenje na umnožavanje i stavljanje u promet prevedenog dela. 

Član 74.
Izdavački ugovor čiji je predmet izdavanje članaka, 
crteža i drugih autorskih priloga u novinama i periodičnoj štampi ne mora biti 
zaključen u pisanoj formi. 
Član 75.
Ustupanje prava na osnovu izdavačkog ugovora je 
isključivo, ako nije drukčije ugovoreno.
Odredba stava 1. ovog člana ne odnosi se na izdavanje 
članaka, crteža i drugih autorskih priloga u novinama i periodičnoj štampi. 

Član 76.
Izdavački ugovor, pored elemenata iz člana 73. ovog 
zakona, sadrži i sledeće:
1) rok u kome je autor, odnosno drugi nosilac 
autorskog prava dužan da izdavaču preda uredan rukopis ili drugi originalni 
primerak dela, kako bi izdavaču omogućio umnožavanje dela. Ako nije drukčije 
ugovoreno, taj rok iznosi godinu dana od dana zaključenja ugovora;
2) rok u kome je izdavač dužan da otpočne sa puštanjem 
primeraka dela u promet. Ako nije drukčije ugovoreno taj rok iznosi godinu dana 
od dana prijema urednog rukopisa ili drugog originalnog primerka dela;
3) broj izdanja koji je izdavač ovlašćen da izda. Ako 
nije drukčije ugovoreno izdavač ima pravo samo na jedno izdanje dela;
4) visinu tiraža jednog izdanja. Ako visina tiraža 
nije ugovorena, a iz poslovnih običaja ili drugih okolnosti očigledno ne 
proizilazi drukčije, tiraž iznosi 500 primeraka;
5) rok u kome izdavač, po iscrpljenju tiraža prethodnog 
izdanja, mora otpočeti sa puštanjem u promet primeraka narednog izdanja, ako je ono 
ugovoreno. Ako nije drukčije ugovoreno taj rok iznosi godinu dana od dana kad je 
autor to zahtevao;
6) izgled i tehničku opremu primeraka dela.
U slučaju povrede ugovorne obaveze iz stava 1. tač. 
1, 2. i 5. ovog člana, druga ugovorna strana ima pravo na raskid ugovora i na 
naknadu štete zbog neizvršenja ugovora. 
Član 77.
Obaveza je izdavača:
1) da se stara o prometu primeraka dela, i da o tome 
povremeno obaveštava autora, odnosno drugog nosioca autorskog prava, na njegov 
zahtev;
2) da autoru, odnosno drugom nosiocu autorskog prava, 
na njegov zahtev, u odgovarajućoj fazi tehničkog procesa umnožavanja dela omogući 
korekturu;
3) da prilikom pripreme svakog narednog izdanja dela 
omogući autoru da unese odgovarajuće izmene, pod uslovom da to ne menja karakter 
dela i da, imajući u vidu celinu izdavačkog ugovora, ne predstavlja nesrazmerno 
veliku obavezu za izdavača. 
Član 78.
Rukopis ili drugi originalni primerak autorskog dela 
koji je predat izdavaču ne postaje svojina izdavača, osim članaka, crteža i 
drugih priloga u novinama i periodičnoj štampi, ili ako je ugovorom drukčije 
određeno. 
Član 79.
Ako jedini postojeći primerak autorskog dela propadne 
usled više sile posle njegove predaje izdavaču radi izdavanja, autor, odnosno 
drugi nosilac autorskog prava ima pravo na pravičnu naknadu koja bi mu pripala 
da je delo bilo objavljeno. 
Član 80.
Izdavač koji je pribavio pravo da izda delo u formi 
knjige ima tokom perioda od tri godine od dana zaključenja izdavačkog ugovora preče 
pravo pribavljanja prava na umnožavanje dela i stavljanje u promet primerka tog dela 
u formi elektronskog zapisa.
Preče pravo iz stava 1. ovog člana prestaje ako 
izdavač u roku od 30 dana od dana učinjene ponude u pisanoj formi ne prihvati 
ponudu autora, odnosno drugog nosioca autorskog prava. 
Član 81.
Ako izdavač namerava da neprodate primerke dela proda 
kao staru hartiju, dužan je da prethodno ponudi autoru, odnosno njegovom 
nasledniku ako je dostupan da te primerke otkupi, po ceni za staru hartiju.
6.2.3.2. Ugovor o predstavljanju i ugovor o izvođenju
Član 82.
Ugovorom o predstavljanju, odnosno ugovorom o izvođenju 
autor, odnosno drugi nosilac autorskog prava ustupa korisniku pravo na 
predstavljanje ili pravo na izvođenje autorskog dela, a korisnik se obavezuje da to 
delo predstavi, odnosno izvede u određenom roku, na način i pod uslovima koji su 
određeni ugovorom. 
Član 83.
Ako autor, odnosno drugi nosilac autorskog prava ne 
preda korisniku delo (rukopis, partituru i sl.) u ugovorenom roku ili korisnik 
delo ne predstavi, odnosno ne izvede u ugovorenom roku, autor, odnosno drugi 
nosilac autorskog prava ili korisnik dela može zahtevati raskid ugovora o 
predstavljanju, odnosno ugovora o izvođenju i tražiti naknadu štete. 

Član 84.
Rukopis, partitura ili drugi original dela koje je 
predmet ugovora o predstavljanju, odnosno ugovora o izvođenju ostaje svojina 
autora, ako ugovorom nije drukčije određeno. 
Član 85.
Кorisnik je dužan da autoru, odnosno drugom nosiocu 
autorskog prava omogući uvid u predstavljanje, odnosno izvođenje dela, kao i da mu 
dostavi program i da ga povremeno obaveštava o prihodima od predstavljanja, 
odnosno izvođenja dela.
6.2.3.3. Ugovor o preradi autorskog dela

Član 86.
Ugovorom o preradi autorskog dela autor, odnosno 
njegov naslednik daje drugom licu dozvolu za preradu dela radi scenskog 
prikazivanja, odnosno izvođenja, radi snimanja filmskog dela ili za druge potrebe. 


Član 87.
Ako ugovorom o preradi autorskog dela radi snimanja 
filmskog dela nije drukčije određeno, autor, odnosno njegov naslednik njime ustupa 
sledeća isključiva prava:
1) na preradu dela za stvaranje filmskog dela;
2) na umnožavanje primeraka tako stvorenog filmskog 
dela i njihovo stavljanje u promet;
3) na prikazivanje filmskog dela;
4) na emitovanje filmskog dela;
5) na titlovanje i sinhronizaciju filmskog dela na 
drugim jezicima.
Ugovor iz stava 1. ovog člana ovlašćuje sticaoca 
prava na samo jednu preradu i jedno snimanje, ako nije drukčije ugovoreno.
Odredbe st. 1. i 2. ovog člana shodno se primenjuju i 
na ugovor o preradi autorskog dela radi snimanja televizijskog dela.

6.2.3.4. Ugovor o filmskom delu

Član 88.
Ugovorom o filmskom delu se jedno ili više lica 
obavezuju proizvođaču filmskog dela da stvaralački sarađuju na izradi filmskog 
dela i ustupaju mu svoja imovinska prava na to delo. 

Član 89.
Pisac scenarija i kompozitor filmske muzike, kao 
koautori filmskog dela u smislu člana 11. ovog zakona zadržavaju pravo da svoje 
delo samostalno iskorišćavaju, odvojeno od filmskog dela, osim ako je u ugovoru 
o filmskom delu predviđeno drukčije. 

Član 90.
Filmsko delo se smatra završenim kada je postignut 
dogovor o konačnoj verziji između koautora i proizvođača filmskog dela. 


Član 91.
Ako proizvođač filmskog dela namerava da filmsko delo 
iskorišćava u verziji koja se razlikuje od one iz člana 90. ovog zakona, mora 
pribaviti saglasnost većine koautora filmskog dela, među kojima je glavni 
režiser. 

Član 92.
U ugovoru o filmskom delu odredbama o autorskoj 
naknadi, ako je ugovorena, određuje se koji iznos autorske naknade odgovara kom 
obliku i obimu iskorišćavanja filmskog dela.
Ugovorena naknada za snimanje filmskog dela ne 
obuhvata naknadu za druge oblike iskorišćavanja filmskog dela.
Proizvođač filmskog dela je dužan da završeno filmsko 
delo koristi.
Proizvođač filmskog dela je obavezan da koautore 
filmskog dela, kao i autore pojedinih doprinosa filmskom delu obaveštava o 
ostvarenim prihodima, kao i da im omogući uvid u poslovne knjige. 


Član 93.
Кoautori filmskog dela imaju pravo na raskid ugovora, 
kao i pravo da zadrže ugovorenu naknadu ako proizvođač filmskog dela ne završi 
filmsko delo u roku od tri godine od dana zaključenja ugovora o filmskom delu, ako 
nije drukčije ugovoreno.
Osim prava iz stava 1. ovog člana koautori filmskog 
dela imaju pravo na naknadu štete ako proizvođač filmskog dela ne otpočne sa 
iskorišćavanjem filmskog dela u roku od jedne godine od dana završetka filmskog 
dela, ako ugovorom nije predviđen drugi rok. 

Član 94.
Ako koautor filmskog dela ili autor pojedinih 
doprinosa filmskom delu odbije da sarađuje na izradi filmskog dela ili ako usled 
više sile nije u mogućnosti da nastavi saradnju, ne može se protiviti da se 
rezultat njegovog stvaralačkog rada upotrebi za dovršenje filmskog dela.
Кoautor filmskog dela, odnosno autor pojedinih 
doprinosa filmskom delu iz stava 1. ovog člana ima odgovarajuća autorska prava 
na dati doprinos filmskom delu.

6.2.3.5. Ugovor o narudžbini autorskog dela

Član 95.
Ugovorom o narudžbini autorskog dela autor se 
obavezuje da za naručioca izradi autorsko delo i preda mu primerak istog.
Naručilac ima pravo da objavi delo i da stavi u 
promet primerak dela koji mu je autor predao, a autor zadržava ostala autorska 
prava, ako ugovorom o narudžbini nije drukčije određeno.
Ako je na osnovu ugovora o narudžbini autorskog dela 
izrađen računarski program, naručilac stiče sva prava iskorišćavanja računarskog 
programa, ako ugovorom nije drukčije određeno. 

Član 96.
Naručilac autorskog dela ima pravo da usmerava i 
kontroliše postupak stvaranja dela, ali ne i da time suštinski ograničava slobodu 
umetničkog, stručnog ili naučnog izražavanja autora. 

Član 97.
Autorsko delo nastalo spajanjem priloga većeg broja 
autora u jednu celinu (enciklopedija, antologija, računarski program, baza 
podataka i sl.), smatra se kolektivnim autorskim delom.
Autori priloga u kolektivnom autorskom delu na 
isključiv način ustupaju sva svoja imovinska prava licu koje je organizator 
izrade kolektivnog dela, ako ugovorom nije drukčije određeno.
Lice koje je organizator izrade kolektivnog autorskog 
dela ima pravo da objavi i da iskorišćava delo pod svojim imenom, s tim da na 
svakom primerku dela mora biti navedena lista autora čije autorske priloge 
kolektivno delo sadrži.

7. Autorsko delo stvoreno u radnom odnosu

Član 98.
Ako je autor stvorio delo tokom trajanja radnog odnosa 
izvršavajući svoje radne obaveze, poslodavac je ovlašćen da to delo objavi i 
nosilac je isključivih imovinskih prava na njegovo iskorišćavanje u okviru svoje 
privredne delatnosti u roku od pet godina od završetka dela, ako opštim aktom 
ili ugovorom o radu nije drukčije određeno. Autor ima pravo na posebnu naknadu 
zavisno od efekata iskorišćavanja dela.
Autor dela stvorenog u radnom odnosu zadržava na tom 
delu sva autorska prava osim prava iz stava 1. ovog člana.
Posle isteka roka iz stava 1. ovog člana isključiva 
imovinska prava na delu stiče autor.
Ako je autorsko delo računarski program ili baza 
podataka trajni nosilac svih isključivih imovinskih prava na delu je poslodavac, 
ako ugovorom nije drugačije određeno. Autor ima pravo na posebnu naknadu ako je 
to predviđeno ugovorom.
*Službeni glasnik RS, broj 66/2019

Član 99.
Кriterijumi za utvrđivanje visine i način plaćanja 
naknade iz člana 98. stav 1. ovog zakona određuju se opštim aktom ili ugovorom o 
radu. 

Član 100.
Prilikom izdavanja sabranih dela autor ima pravo da i 
pre isteka roka iz člana 98. stav 1. ovog zakona objavi svoje delo stvoreno u 
radnom odnosu.
Za objavljivanje dela iz stava 1. ovog člana nije 
potrebna dozvola poslodavca. 

Član 101.
Prilikom korišćenja dela stvorenog u radnom odnosu 
poslodavac je dužan da navede ime, pseudonim ili znak autora.

8. Trajanje autorskog prava

Član 102.
Imovinska prava autora traju za života autora i 70 
godina posle njegove smrti.
Moralna prava autora traju i po prestanku trajanja 
imovinskih prava autora. 
Član 102a
Rok iz člana 102. stav 
1. ovog zakona, u slučaju imovinskih prava na muzičkim delima sa rečima, računa 
se od smrti poslednjeg preživelog autora kompozicije ili autora teksta, bez 
obzira da li su ta lica označena kao koautori, pod uslovom da su tekst i 
kompozicija bili stvoreni za predmetno muzičko delo sa rečima.
*Službeni glasnik RS, broj 66/2019

Član 103.
Imovinska prava koautora prestaju po isteku 70 godina 
od smrti koautora koji je poslednji umro.
Imovinska prava na delu čiji se autor ne zna 
(anonimno delo ili delo pod pseudonimom) prestaju po isteku 70 godina od dana 
objavljivanja dela. Ako autor otkrije svoj identitet pre navedenog roka, imovinsko 
pravo traje kao da je identitet autora poznat od dana objavljivanja dela. 

Autorsko pravo na kolektivnim delima traje 70 godina 
od dana zakonitog objavljivanja dela.

*Službeni glasnik RS, broj 99/2011
Član 104.
Ako se početak roka trajanja autorskog prava računa od 
objavljivanja dela, a delo je objavljivano u nastavcima, za svaki nastavak teče 
zaseban rok zaštite.
Za filmsko delo rok trajanja autorskog prava ističe 70 
godina od smrti režisera, scenariste, autora dijaloga ili kompozitora muzike 
posebno komponovane za film, zavisno od toga ko od njih poslednji umre. 


Član 105.
Za dela za koja se rok zaštite ne računa od smrti 
autora ili koautora, a koja nisu zakonito objavljena tokom 70 godina od njihovog 
nastanka, zaštita prestaje istekom tog roka. 

Član 106.
Rokovi za potrebe utvrđivanja datuma prestanka 
imovinskih prava autora računaju se od 1. januara godine koja neposredno sledi 
za godinom u kojoj se desio događaj koji je relevantan za početak roka. 


Član 107.
Po isteku roka trajanja imovinskih prava autora o 
zaštiti moralnih prava autora staraju se udruženja autora i institucije iz 
oblasti kulture, nauke i umetnosti.
Pored subjekata iz stava 1. ovog člana, svako lice 
ima pravo da štiti paternitet i integritet dela, kao i da se suprotstavi svakom 
obliku nedostojnog iskorišćavanja autorskog dela.

9. Strana lica na koja se zakon primenjuje

Član 108.
Autorsko delo stranog autora zaštićeno je u Republici 
Srbiji pod uslovom:
1) da je autor lice koje ima autorska prava na osnovu 
međunarodnog ugovora koji je ratifikovala Republika Srbija;
2) da postoji uzajamnost između Republike Srbije i 
zemlje kojoj autor pripada.
Postojanje uzajamnosti iz stava 1. tačka 2. ovog člana 
dokazuje lice koje se na uzajamnost poziva. 

Član 109.
Pravo sleđenja iz člana 35. ovog zakona priznaje se 
stranom državljaninu isključivo na osnovu uzajamnosti. 

Član 110.
Moralna prava autora priznaju se stranom državljaninu 
bez obzira na to da li su ispunjeni uslovi iz člana 108. stav 1. ovog zakona.

III. SRODNA PRAVA

1. Pravo interpretatora

1.1. Ustanovljenje prava

Član 111.
Za svoju interpretaciju autorskog dela, interpretator 
ima moralna prava i imovinska prava u skladu sa ovim zakonom.

1.2. Interpretacija

Član 112.
Interpretacija, u smislu ovog zakona, jeste duhovno 
dobro koje nastaje ličnim angažovanjem interpretatora prilikom zvučnog, odnosno 
vizuelnog ili zvučno-vizuelnog saopštavanja autorskog dela.
Delo koje je predmet interpretacije ne mora biti 
zaštićeno autorsko delo.

1.3. Interpretator

Član 113.
Interpretator, u smislu ovog zakona, jeste fizičko 
lice koje se lično angažuje na interpretaciji dela (muzičar, glumac, igrač, 
pantomimičar, pevač, dirigent).
Lica koja pružaju samo tehnički doprinos 
interpretaciji dela nisu interpretatori.
Odnosi između dva ili više interpretatora koji 
učestvuju u interpretaciji jednog dela uređuju se shodnom primenom odredaba ovog 
zakona koje se odnose na koautore.

1.4. Sadržina prava

1.4.1. Moralna prava interpretatora

Član 114.
Interpretator ima isključivo pravo:
1) da bude priznat kao takav;
2) da njegovo ime bude naznačeno na svakom primerku 
snimka, na programu ili na drugi prikladan način prilikom svakog iskorišćavanja 
njegove interpretacije, izuzev ako je to, s obzirom na konkretni oblik 
iskorišćavanja, tehnički nemoguće ili necelishodno;
3) da se suprotstavi izmeni svoje interpretacije, 
odnosno svakom iskorišćavanju svoje interpretacije u izmenjenoj formi, ako se time 
ugrožava njegov stvaralački ili stručni renome;
4) da se suprotstavi stavljanju u promet snimka svoje 
interpretacije, ako snimak sadrži tehničke nedostatke koji ugrožavaju integritet 
interpretacije, a time i renome interpretatora;
5) da se suprotstavlja iskorišćavanju svoje 
interpretacije na način koji ugrožava ili može ugroziti njegovu čast ili ugled.
Ako interpretaciju vrši ansambl interpretatora, pravo 
iz stava 1. tačka 2. ovog člana imaju ansambl kao celina i solisti. 


Član 115.
Ako više interpretatora učestvuje u interpretaciji 
jednog dela, ostvarivanje moralnih prava ne može biti na štetu interesa drugih.

1.4.2. Imovinska prava interpretatora

Član 116.
Interpretator ima isključivo pravo da drugome zabrani 
ili dozvoli:
1) beleženje (snimanje) svoje nesnimljene interpretacije 
i umnožavanje takvih snimaka interpretacije, u bilo kom obliku i na bilo koji 
način u smislu člana 20. stav 1. ovog zakona;
2) stavljanje u promet snimaka svoje interpretacije;
3) davanje u zakup snimaka svoje interpretacije;
4) emitovanje i javno saopštavanje svoje nesnimljene 
interpretacije, osim u slučaju kada se radi o već emitovanoj interpretaciji;
5) interaktivno činjenje dostupnim snimka interpretacije 
javnosti žičnim ili bežičnim putem, u smislu člana 30. ovog zakona.
Interpretator nema isključivo pravo na emitovanje svoje 
interpretacije koja je snimljena i izdata na nosaču zvuka, kao ni interpretacije 
koja je sa dozvolom interpretatora snimljena na nosaču zvuka i slike.
Ako interpretator ustupi proizvođaču fonograma, 
odnosno videograma svoje pravo iz stava 1. tač. 2), 3) i 5) ovog člana, on 
zadržava pravo na pravičnu naknadu od davanja u zakup primeraka snimka 
interpretacije, stavljanja u promet snimaka svoje interpretacije i interaktivnog 
činjenja dostupnim interpretacije javnosti žičnim ili bežičnim putem. 
Interpretator se ne može odreći navedenih prava na pravičnu naknadu.
Ako ugovorom između interpretatora i proizvođača 
filmskog dela nije predviđeno drukčije, smatra se da je interpretator takvim 
ugovorom ustupio proizvođaču svoje pravo na davanje u zakup snimaka svoje 
interpretacije. 
Pravo iz stava 1. tačka 5) ovog člana se ne iscrpljuje 
bilo kojom radnjom javnog saopštavanja interpretacije, niti činjenjem interpretacije 
dostupnom javnosti žičnim ili bežičnim putem u smislu člana 30. stav 1. ovog 
zakona.
*Službeni glasnik RS, broj 66/2019

Član 117.
Interpretator ima pravo na naknadu za:
1) emitovanje i reemitovanje njegove interpretacije sa 
snimka izdatog na nosaču zvuka;
1a) emitovanje i reemitovanje njegove 
interpretacije sa snimka izdatog na nosaču zvuka i slike;
2) javno saopštavanje njegove interpretacije koja se 
emituje sa snimka izdatog na nosaču zvuka;
2a) javno saopštavanje njegove interpretacije koja 
se emituje sa snimka izdatog na nosaču zvuka i slike;
3) javno saopštavanje njegove interpretacije sa snimka izdatog na nosaču zvuka;
4) javno saopštavanje njegove interpretacije sa 
snimka izdatog na nosaču zvuka i slike.
Pod interpretacijom sa izdatog snimka smatra se 
interpretacija koja ispunjava uslove iz člana 7. stav 3. ovog zakona, kao i svaka 
interpretacija koja je dostupna javnosti žičnim ili bežičnim putem na način koji 
omogućuje pojedincu individualni pristup sa mesta i u vreme koje on odabere.
Prava na naknade iz stava 1. ovog člana interpretatori 
se ne mogu odreći, a mogu ih ostvariti samo preko organizacije za kolektivno 
ostvarivanje autorskog i srodnih prava. Način naplate naknade iz stava 1. tač. 
1), 2) i 3) ovog člana određen je članom 127. ovog zakona.
*Službeni glasnik RS, broj 66/2019


1.5. Prenos prava

Član 118.
Interpretator može svoja imovinska prava iz člana 
116. ovog zakona ustupiti, odnosno preneti na drugo lice interpretatorskim 
ugovorom.
Lice kome je ustupljeno pravo iz stava 1. ovog člana 
ne može to pravo ustupati trećem licu bez saglasnosti interpretatora, ako 
interpretatorskim ugovorom nije drukčije određeno. 

Član 119.
Ako u interpretaciji jednog dela, pored dirigenta i 
solista učestvuje više od pet interpretatora, smatra se da interpretaciju vrši 
ansambl (hor, orkestar, dramski ansambl, baletski ansambl, operski ansambl).
U ostvarivanju prava iz ovog zakona ansambl zastupa 
lice koje ovlasti većina članova ansambla.
Ako u interpretaciji jednog dela pored ansambla 
učestvuju dirigent, solisti i nosioci glavnih uloga koji nisu članovi ansambla, 
u ostvarivanju prava iz ovog zakona potrebna je saglasnost i ovih lica ako između 
njih i ansambla nije drukčije ugovoreno. 

Član 120.
Interpretatorski ugovor sadrži: imena ugovornih 
strana, vrstu i način korišćenja interpretacije, ime autora i naziv autorskog 
dela koje se interpretira i visinu, način i rokove plaćanja naknade, ako je 
ugovorena.
Interpretatorski ugovor koji se odnosi na emitovanje 
interpretacije, osim elemenata iz stava 1. ovog člana, sadrži i broj emitovanja i 
period u kome se može izvršiti emitovanje, a interpretatorski ugovor koji se 
odnosi na snimanje i umnožavanje primeraka snimka interpretacije sadrži i broj 
primeraka koji se mogu umnožiti.
Interpretatorski ugovor se zaključuje u pisanoj formi. 


Član 121.
Lice kome je ustupljeno određeno pravo iz člana 116. 
ovog zakona dužno je da interpretatoru dostavlja potpune podatke o korišćenju 
interpretacije.

1.6. Prava interpretatora iz radnog odnosa

Član 122.
Prava interpretatora koji su svoju interpretaciju 
stvorili na osnovu ugovora o radu, uređuju se shodnom primenom odredaba ovog 
zakona o odnosu autora i poslodavca.
1.7. Pravo na raskid ugovora o 
prenosu ili ustupanju imovinskih prava zaključenog između interpretatora i 
proizvođača fonograma
*Službeni glasnik RS, broj 
66/2019
Član 122a
Ako u periodu od 50 
godina od dana zakonitog izdavanja fonograma, odnosno od dana zakonitog 
objavljivanja fonograma, ako fonogram nije izdat, proizvođač fonograma ne ponudi 
primerke fonograma na prodaju u dovoljnoj količini koja zadovoljava potrebe 
javnosti, ili fonogram ne učini dostupnim javnosti žičnim ili bežičnim putem na 
način koji omogućava pojedincu individualni pristup sa mesta i u vreme koje sam 
odabere, interpretator može, nakon isteka pomenutog perioda, za sve vreme 
trajanja svojih imovinskih prava, da raskine ugovor kojim je svoja isključiva 
imovinska prava na zabeležene interpretacije preneo ili ustupio proizvođaču 
fonograma.
Pre raskida ugovora interpretator je dužan da pisanim 
putem obavesti proizvođača fonograma o svojoj nameri da raskine ugovor o prenosu 
ili ustupanju isključivih imovinskih prava na zabeleženim interpretacijama. 
Ukoliko proizvođač 
fonograma u roku od 12 meseci od dana prijema pisanog obaveštenja iz stava 2. 
ovog člana ne učini fonogram dostupnim javnosti žičnim ili bežičnim putem na 
način koji omogućava pojedincu individualni pristup sa mesta i u vreme koje sam 
odabere ili ne ponudi primerke fonograma na prodaju u dovoljnoj količini koja 
zadovoljava potrebe javnosti (ne učini ni jednu radnju iskorišćavanja zabeležene 
interpretacije na fonogramu iz stava 1. ovog člana), ugovor se smatra 
raskinutim, a pravo proizvođača fonograma na tom fonogramu trenutno prestaje.

Ako su na fonogramu 
zabeležene interpretacije više interpretatora, oni mogu da raskinu ugovor o 
prenosu ili ustupanju isključivih imovinskih prava preko zastupnika, u skladu sa 
članom 119. ovog zakona.
Interpretator se ne može 
odreći prava na raskid ugovora iz ovog člana.
*Službeni glasnik RS, broj 
66/2019
1.8. Pravo interpretatora na 
godišnju dodatnu naknadu od proizvođača fonograma
*Službeni glasnik RS, broj 
66/2019
Član 122b
Interpretator koji je za jednokratnu naknadu preneo 
ili ustupio proizvođaču fonograma svoja isključiva imovinska prava na zabeležene 
interpretacije ima, za sve vreme trajanja zaštite, pravo na godišnju dodatnu 
naknadu.
Proizvođač fonograma je 
dužan da interpretatoru plaća godišnju dodatnu naknadu za svaku kalendarsku 
godinu nakon pedesete godine po zakonitom izdavanju fonograma, odnosno ukoliko 
fonogram nije izdat, po njegovom objavljivanju.
Interpretator se ne može 
odreći prava na godišnju dodatnu naknadu iz stava 1. ovog člana.
Ukupan iznos koji 
proizvođač fonograma izdvaja za plaćanje godišnje dodatne naknade iz st. 1. i 2. 
ovog člana odgovara iznosu od 20% od prihoda koji proizvođač fonograma ostvari 
tokom godine koja prethodi godini za koju se plaća godišnja dodatna naknada i to 
od prihoda ostvarenog od umnožavanja, stavljanja u promet i činjenja dostupnim 
javnosti fonograma na kome je zabeležena interpretacija iz stava 1. ovog člana.
Pod prihodom, u smislu 
odredbe stava 4. ovog člana podrazumeva se prihod koji je ostvario proizvođač 
fonograma pre odbijanja troškova.
Proizvođač fonograma je 
dužan da interpretatoru koji ima pravo na godišnju dodatnu naknadu, licu koje on 
ovlasti, ili organizaciji koja kolektivno ostvaruje pravo interpretatora na 
godišnju dodatnu naknadu, dostavi sve podatke koji su potrebni za isplatu godišnje 
dodatne naknade. 
Pravo na naknadu iz ovog 
člana interpretator može da ostvari samo preko organizacije za kolektivno 
ostvarivanje prava.
*Službeni glasnik RS, broj 
66/2019
1.9. Promena sadržaja ugovora u 
korist interpretatora
*Službeni glasnik RS, broj 
66/2019
Član 122v
Ako je ugovorom između 
interpretatora i proizvođača fonograma koji je zaključen za sve vreme trajanja 
zaštite prava interpretatora predviđeno da interpretator prenosi, odnosno ustupa 
proizvođaču fonograma isključiva imovinska prava na zabeleženim interpretacijama 
u zamenu za naknadu koja dospeva u obrocima, pri obračunu iznosa takve naknade, 
ne oduzimaju se eventualno ranije plaćeni avansi kao ni drugi odbici koji su 
određeni u takvom ugovoru.
Stav 1. ovoga člana 
primenjuje se nakon što istekne 50 godina od zakonitog izdavanja fonograma, 
odnosno 50 godina od zakonitog objavljivanja ako fonogram nije izdat.
Interpretator ima pravo 
da zahteva izmenu ugovora iz stava 1. ovoga člana nakon što istekne 50 godina od 
zakonitog izdavanja fonograma, odnosno 50 godina od dana njegovog zakonitog 
objavljivanja, ako fonogram nije izdat.
*Službeni glasnik RS, broj 
66/2019

2. Pravo proizvođača fonograma

2.1. Ustanovljenje prava

Član 123.
Za svoj fonogram, proizvođač fonograma ima imovinska 
prava u skladu sa ovim zakonom.

2.2. Fonogram

Član 124.
Fonogram je snimak zvuka, odnosno niza zvukova na 
nosaču zvuka.
Snimak zvuka je fiksiranje zvukova na nosač sa kojeg 
se oni mogu slušati, umnožiti ili saopštiti putem nekog uređaja.
Pravo na postojećem fonogramu nije ni na koji način 
ograničeno ugrađivanjem tog fonograma u videogram.

2.3. Proizvođač fonograma

Član 125.
Proizvođač fonograma je fizičko ili pravno lice u 
čijoj je organizaciji i čijim je sredstvima fonogram načinjen i koji snosi 
odgovornost za prvo snimanje zvuka, odnosno niza zvukova.

2.4. Sadržina prava

Član 126.
Proizvođač fonograma ima isključivo pravo da drugome 
zabrani ili dozvoli:
1) umnožavanje svog fonograma u bilo kom obliku i na 
bilo koji način u smislu člana 20. stav 1. ovog zakona, i stavljanje u promet tako 
umnoženih primeraka fonograma;
2) davanje u zakup primeraka fonograma;
3) interaktivno činjenje dostupnim javnosti žičnim ili 
bežičnim putem svog fonograma, u smislu člana 30. ovog zakona. 

Pravo iz stava 1. tačka 3) ovog člana se ne 
iscrpljuje bilo kojom radnjom javnog saopštavanja fonograma, niti činjenjem fonograma 
dostupnim javnosti žičnim ili bežičnim putem u smislu člana 30. ovog zakona.
*Službeni glasnik RS, broj 66/2019

Član 127.
Proizvođač izdatog fonograma ima pravo na naknadu za:
1) emitovanje i reemitovanje fonograma;
2) javno saopštavanje fonograma;
3) javno saopštavanje fonograma koji se emituje.
Prava na naknade iz 
stava 1. ovog člana proizvođač fonograma se ne može odreći, a može ih ostvariti 
samo preko organizacije za kolektivno ostvarivanje autorskog i srodnih prava.
Izdatim fonogramom se 
smatra svaki fonogram koji ispunjava uslove iz člana 7. stav 3. kao i svaki 
fonogram koji je dostupan javnosti žičnim ili bežičnim putem na način koji 
omogućuje pojedincu individualni pristup sa mesta i u vreme koje on odabere.
Naknade iz stava 1. ovog 
člana i interpretatorske naknade iz člana 117. stav 1. tač. 1), 2) i 3) ovog 
zakona naplaćuju se od korisnika u vidu jedinstvenih naknada i to:
1) jedinstvene naknade 
za emitovanje fonograma i na njima zabeleženih interpretacija;
2) jedinstvene naknade 
za reemitovanje fonograma i na njima zabeleženih interpretacija;
3) jedinstvene naknade 
za javno saopštavanje fonograma i na njima zabeleženih interpretacija, odnosno 
javno saopštavanje fonograma i na njima zabeleženih interpretacija koji se 
emituju.
Jedinstvene naknade iz 
stava 4. ovog člana se naplaćuju u skladu sa ugovorom o naplati i raspodeli 
jedinstvene naknade koji zaključuju organizacija proizvođača fonograma i 
organizacija interpretatora.
Ugovorom iz stava 5. 
ovog člana se obavezno utvrđuju troškovi naplate jedinstvene naknade za svaki 
osnov iz stava 4. ovog člana zasebno, učestalost isplate udela u jedinstvenoj 
naknadi drugoj organizaciji, i mere kontrole sprovođenja ugovora.
Organizacije mogu 
ugovoriti da jedna od dve organizacije naplaćuje jedinstvenu naknadu po svim 
osnovama iz stava 4. ovog člana, da podele nadležnosti naplate po osnovama, ili 
da jedinstvene naknade po svim osnovama naplaćuje subjekt pod njihovom 
zajedničkom kontrolom.
Ugovor iz stava 5. ovog 
člana, sve njegove izmene, i raskid objavljuju se u „Službenom glasniku Republike 
Srbije”.
U slučajevima pokretanja 
stečajnog postupka, likvidacije, ili oduzimanja dozvole za obavljanje delatnosti 
jednoj od organizacija, naplatu jedinstvene naknade po sva tri osnova 
ostvarivaće druga organizacija, sve do ponovnog otpočinjanja redovnog obavljanja 
delatnosti organizacije za kolektivno ostvarivanje odnosnog srodnog prava.
U slučaju da 
organizacije ne zaključe ugovor ili ako postojeći ugovor raskinu, a po proteku 
roka od tri meseca od dana započinjanja pregovora, odnosno od dana raskida 
ugovora, odluku o raspodeli nadležnosti između organizacija u domenu naplate 
jedinstvenih naknada iz stava 4. ovog člana, donosi nadležni organ, uzimajući u 
obzir naročito: dotadašnja poslovanja, tehničke opremljenosti, stručne kapacitete i 
iskustva u obavljanju poslova kolektivnog ostvarivanja prava dve organizacije.
Odlukom nadležnog organa 
se ne može propisati da ista organizacija naplaćuje jedinstvene naknade po svim 
osnovama iz stava 4. ovog člana, a na nju se može izjaviti žalba Vladi u roku od 
15 dana od dana objave.
Odluka nadležnog organa 
objavljuje se u „Službenom glasniku Republike Srbije”, i važi do sklapanja ugovora 
između dve organizacije, odnosno do nastupanja okolnosti iz stava 9. ovog člana.
Ako ugovorom o naplati i 
raspodeli jedinstvene naknade nije drukčije određeno, kao i u slučaju pokrenutog 
stečajnog postupka nad drugom organizacijom, organizacija koja naplaćuje je 
obavezna da po odbitku iznosa opravdanih i dokumentovanih troškova naplate 
jedinstvene naknade, bez odlaganja, a najmanje na kvartalnom nivou, isplati 
polovinu preostale naplaćene jedinstvene naknade drugoj organizaciji na ime 
njenog udela u jedinstvenoj naknadi.
Ako ugovorom između 
organizacija nije drukčije određeno, kao i u slučaju pokrenutog stečaja nad 
drugom organizacijom, organizacija koja naplaćuje jedinstvenu naknadu ne sme 
vršiti raspodelu naplaćene jedinstvene naknade između svojih članova i drugih 
nosilaca prava pre nego što preda ugovoreni ili zakonom određeni udeo drugoj 
organizaciji.
U slučaju likvidacije 
ili oduzimanja dozvole drugoj organizaciji, organizacija koja naplaćuje naknadu 
čuvaće udeo koji pripada odnosnim nosiocima prava do otpočinjanja redovnog 
obavljanja delatnosti organizacije za kolektivno ostvarivanje odnosnog srodnog 
prava.
Udeo u naplaćenim 
sredstvima jedinstvene naknade koji nije isplaćen drugoj organizaciji, 
predstavlja imovinu druge organizacije, i ne može biti predmet prinudnog izvršenja 
po zahtevu trećih lica.
Organizacija 
interpretatora i organizacija proizvođača fonograma su dužne da donesu tarifu u 
skladu sa članom 177. ovog zakona.
Organizacija kojoj je 
poverena naplata u skladu sa ugovorom, odlukom nadležnog organa, ili po osnovu 
zakona, naplaćuje jedinstvenu naknadu u svoje ime, a za račun svojih nosilaca 
prava i druge organizacije.
Ukoliko ugovorom nije 
drukčije predviđeno, kao i u slučajevima iz st. 9. i 10. ovog člana, 
organizacija koja naplaćuje jedinstvenu naknadu ima pravo da vrši kontrolu 
iskorišćavanja svog repertoara i repertoara druge organizacije, kao i da pred 
sudom i drugim organima štiti prava svojih nosilaca prava i druge organizacije 
shodnom primenom člana 153. st. 4, 5. i 6. ovog zakona.
Ukoliko ugovorom nije 
drukčije predviđeno, kao i u slučajevima iz st. 9. i 10. ovog člana, 
organizacija koja naplaćuje jedinstvenu naknadu dužna je da preda drugoj 
organizaciji kopije svih podataka o iskorišćavanju fonograma i na njima 
zabeleženih interpretacija dobijenih od korisnika, najkasnije u roku od 30 dana 
od dana predaje dela ubrane naknade.

*Službeni glasnik RS, broj 66/2019


3. Pravo filmskog producenta (proizvođača videograma)

3.1. Ustanovljenje prava

Član 128.
Za svoj videogram, filmski producent (proizvođač 
videograma) ima imovinska prava u skladu sa ovim zakonom.

3.2. Videogram

Član 129.
Videogram je snimak filmskog dela kao i određenog 
niza pokretnih slika sa ili bez pratećeg zvuka na nosaču slike, odnosno nosaču 
slike i zvuka.

3.3. Filmski producent (proizvođač videograma)

Član 130.
Filmski producent (proizvođač videograma) je fizičko 
ili pravno lice koje u svoje ime daje inicijativu, prikuplja finansijska 
sredstva, organizuje, rukovodi i preuzima odgovornost za prvo snimanje filmskog 
dela ili niza pokretnih slika praćenih zvukom ili bez zvuka (videogram).

3.4. Sadržina prava

Član 131.
Filmski producent (proizvođač videograma) ima 
isključivo pravo da drugome zabrani ili dozvoli:
1) umnožavanje svog videograma u bilo kom obliku i na 
bilo koji način u smislu člana 20. stav 1. ovog zakona i stavljanje u promet tako 
umnoženih primeraka;
2) javno saopštavanje svog videograma sa nosača slike, 
odnosno sa nosača slike i zvuka (prikazivanje);
3) davanje primeraka svog videograma u zakup;
4) interaktivno činjenje dostupnim javnosti svog 
videograma žičnim ili bežičnim putem u smislu člana 30. ovog zakona. 

Pravo iz stava 1. tačka 4) ovog člana se ne 
iscrpljuje bilo kojom radnjom javnog saopštavanja videograma, niti činjenjem 
videograma dostupnim javnosti žičnim ili bežičnim putem u smislu člana 30. ovog 
zakona.
*Službeni glasnik RS, broj 66/2019

Član 132.
Proizvođač videograma ima pravo da se suprotstavi 
iskorišćavanju svog videograma u izmenjenoj formi, ako se takvim iskorišćavanjem 
mogu ugroziti njegovi opravdani imovinski interesi.

4. Pravo proizvođača emisije

4.1. Ustanovljenje prava

Član 133.
Proizvođač emisije ima imovinska prava u skladu sa 
ovim zakonom.

4.2. Emisija

Član 134.
Emisija je u električni, elektromagnetni ili drugi 
signal pretvoren zvučni, vizuelni, odnosno zvučno-vizuelni sadržaj koji se 
emituje radi saopštavanja javnosti.

4.3. Proizvođač emisije

Član 135.
Proizvođač emisije je fizičko ili pravno lice u čijoj 
je organizaciji i čijim je sredstvima emisija proizvedena.

4.4. Sadržina prava

Član 136.
Proizvođač emisije ima isključivo pravo da drugome 
zabrani ili dozvoli:
1) reemitovanje svoje emisije, bežično ili putem 
žica,
2) snimanje svoje emisije 
na nosač zvuka ili slike, odnosno zvuka i slike, bez obzira da li je reč o 
emisiji koja je emitovana žičnim ili bežičnim putem, putem kabla ili satelita;
3) umnožavanje snimka emisije u bilo kom obliku i na 
bilo koji način u smislu člana 20. stav 1. ovog zakona, bez obzira da li je reč 
o emisiji koja je emitovana žičnim ili bežičnim putem, putem kabla ili satelita 
i stavljanje u promet tako umnoženih primeraka emisije;
4) davanje primeraka snimka emisije u zakup;
5) javno saopštavanje svojih emisija na mestima koja 
su publici dostupna uz plaćanje ulaznice;
6) interaktivno činjenje dostupnim javnosti svoje 
emisije žičnim ili bežičnim putem u smislu člana 30. ovog zakona.
Pravo iz stava 1. tačka 
6) ovog člana se ne iscrpljuje bilo kojom radnjom javnog saopštavanja emisije, niti 
činjenjem emisije dostupnom javnosti žičnim ili bežičnim putem u smislu člana 30. 
ovog zakona.
Кablovski operator nema 
pravo iz stava 1. tačka 2) ovog člana kada putem kabla samo ponovo prenosi 
emisije radiodifuznih organizacija.

*Službeni glasnik RS, broj 99/2011
*Službeni glasnik RS, broj 66/2019
5. Pravo proizvođača baze podataka

5.1. Proizvođač baze podataka
*Službeni glasnik RS, broj 
66/2019
Član 137. 
Proizvođač baze podataka 
je fizičko ili pravno lice koje je učinilo značajno ulaganje, u kvantitavnom, 
odnosno kvalitativnom smislu, u pribavljanje, proveru ili predstavljanje sadržaja 
baze podataka.
*Službeni glasnik RS, broj 
66/2019
5.2. Sadržina prava proizvođača baze podataka
*Službeni glasnik RS, broj 
66/2019
Član 138.
Proizvođač baze podataka 
ima pravo da zabrani izdvajanje, odnosno ponovno iskorišćavanje ukupnog ili 
značajnog dela, u kvantitativnom ili kvalitativnom smislu, sadržaja baze 
podataka.
Izdvajanje sadržaja baze 
podataka znači trajan ili privremeni prenos celokupnog ili značajnog dela 
sadržaja baze podataka na drugi medij, bilo kojim sredstvima ili u bilo kom 
obliku.
Ponovno iskorišćavanje 
sadržaja baze podataka znači svaki oblik činjenja dostupnim javnosti celokupnog 
ili značajnog dela sadržaja baze podataka i to stavljanjem u promet primeraka baze 
podataka, njihovim davanjem u zakup, činjenjem baze podataka dostupnom preko 
interneta ili njeno činjenje dostupnom javnosti posredstvom drugih oblika 
transmisije. 
Poslugom se ne smatra 
izdvajanje sadržaja baze podataka ili njeno ponovno iskorišćavanje.
Proizvođač baze podataka 
ima pravo da zabrani sistematsko izdvajanje, odnosno ponovno iskorišćavanje 
nebitnih delova sadržaja baze podataka ako se to čini na način koji je u 
suprotnosti s normalnim iskorišćavanjem baze podataka, odnosno ako se na taj 
način nerazumno vređaju legitimni interesi proizvođača baze podataka. 
*Službeni glasnik RS, broj 
66/2019
5.3. Iscrpljenje prava proizvođača baze podataka
*Službeni glasnik RS, broj 
66/2019
Član 139.
Prvom prodajom primerka 
baze podataka na teritoriji Republike Srbije od strane proizvođača baze podataka 
ili uz njegovu saglasnost iscrpljuje se njegovo pravo na stavljanje u promet 
umnoženog primerka baze podataka na teritoriji Republike Srbije.
*Službeni glasnik RS, broj 
66/2019
5.4. Prenos prava proizvođača baze podataka
*Službeni glasnik RS, broj 
66/2019
Član 140.
Pravo iz člana 138. stav 
1. ovog zakona može da se prenosi, ustupa ili da bude predmet ugovora o licenci.

*Službeni glasnik RS, broj 
66/2019
5.5. Sukob sa drugim pravima
*Službeni glasnik RS, broj 
66/2019
Član 140a
Pravo iz člana 138. stav 
1. ovog zakona primenjuje se bez obzira na podobnost baze podataka da bude 
zaštićena autorskim pravom ili nekim drugim pravom i bez obzira na podobnost 
sadržaja baze podataka da bude zaštićen autorskim pravom ili drugim pravima.

Zaštitom baze podataka 
na osnovu člana 138. stav 1. ovog zakona ne nanosi se šteta pravima koja postoje 
na njenim sadržajima.
*Službeni glasnik RS, broj 
66/2019
5.6. Prava i obaveze zakonitog 
korisnika baze podataka
*Službeni glasnik RS, broj 
66/2019
Član 140b
Proizvođač baze podataka 
koja je učinjena dostupnom javnosti na bilo koji način ne može da zabrani 
zakonitom korisniku baze podataka izdvajanje, odnosno ponovno iskorišćavanje, u 
kvalitativnom ili kvantitativnom smislu, nebitnih delova sadržaja baze podataka, 
u bilo koje svrhe. 
Ako je zakoniti korisnik 
baze podataka ovlašćen da izdvaja, odnosno ponovno iskorišćava samo jedan deo 
baze podataka, stav 1. ovog člana primenjivaće se samo u odnosu na taj deo baze 
podataka. 
Zakoniti korisnik baze 
podataka koja je učinjena dostupnom javnosti na bilo koji način, ne sme da 
preduzima radnje koje su u suprotnosti sa normalnim iskorišćavanjem baze podataka 
ili koje nerazumno vređaju legitimne interese proizvođača baze podataka. 

Zakoniti korisnik baze 
podataka koja je učinjena dostupnom javnosti ne sme da nanese štetu nosiocu 
autorskog ili srodnog prava u pogledu dela ili predmeta zaštite koji su sadržani 
u bazi podataka.
Odredbe ugovora koje su 
u suprotnosti sa st. 1–4. ovog člana su ništave. 
*Službeni glasnik RS, broj 
66/2019
5.7. Izuzeci od prava proizvođača baze podataka
*Službeni glasnik RS, broj 
66/2019
Član 140v
Zakoniti korisnik baze 
podataka koja je učinjena dostupnom javnosti na bilo koji način može, bez dozvole 
proizvođača baze podataka, da:
1) vrši izdvajanje bitnih delova sadržaja baze podataka 
za lične nekomercijalne potrebe, pod uslovima propisanim članom 46. ovog zakona;
2) vrši izdvajanje bitnih 
delova sadržaja baze podataka za nekomercijalne svrhe nastave, pod uslovima 
propisanim članom 44. ovog zakona;
3) vrši izdvajanje i 
ponovno iskorišćavanje bitnih delova sadržaja baze podataka radi sprovođenja 
postupka pred sudskim ili drugim državnim organima ili u svrhu obezbeđenja javne 
sigurnosti, pod uslovima propisanim članom 42. ovog zakona.
*Službeni glasnik RS, broj 
66/2019
6. Pravo izdavača

6.1. Pravo prvog izdavača slobodnog dela

Član 141.
Lice koje, po isteku imovinskih prava autora, prvi 
put zakonito izda ili na drugi način saopšti javnosti delo koje pre toga nije 
bilo izdato, ima imovinska prava koja odgovaraju imovinskim pravima autora.

6.2. Pravo izdavača štampanih izdanja na posebnu 
naknadu

Član 142.
Izdavači štampanih izdanja imaju pravo na posebnu 
naknadu propisanu u članu 39. st. 1. i 5. ovog zakona pod istim uslovima koji 
važe za autore.
Izdavači štampanih izdanja i autori dela izdatih u 
štampanoj formi mogu ostvariti svoja prava iz člana 39. st. 1. i 5. ovog zakona 
i ovog člana samo preko zajedničke organizacije za kolektivno ostvarivanje autorskog i 
srodnih prava.
Naknada ostvarena na osnovu člana 39. st. 1. i 5. 
ovog zakona i ovog člana koju plaćaju proizvođači, odnosno uvoznici uređaja za 
fotokopiranje ili drugih uređaja sa sličnom tehnikom umnožavanja i fizička i 
pravna lica koja pružaju usluge fotokopiranja uz naknadu, deli se između autora 
i izdavača u srazmeri 50:50.

*Službeni glasnik RS, broj 99/2011
**Službeni glasnik RS, broj 66/2019
7. Zajedničke odredbe o srodnim pravima

7.1. Odnos između autorskog i srodnih prava

Član 143.
Srodna prava ni na koji način ne utiču na zaštitu 
prava autora u pogledu njihovih dela.
Na srodna prava shodno se primenjuju odredbe o 
objavljivanju, saopštavanju javnosti i izdavanju autorskog dela iz člana 7. ovog 
zakona. 

7.2. Ograničenja srodnih prava i iscrpljenje prava

Član 144.
Na srodna prava shodno se primenjuju odredbe ovog 
zakona o ograničenjima i iscrpljenju autorskog prava. 

7.3. Prenos srodnih prava

Član 145.
Srodna prava su prenosiva, osim ličnih prava 
interpretatora.

7.4. Pravo na posebnu naknadu

Član 146.
Proizvođač fonograma, interpretator i proizvođač 
videograma imaju pravo na posebnu naknadu, koja je propisana u članu 39. ovog 
zakona, i to pod istim uslovima koji važe za autore.

7.5. Trajanje prava

Član 147.
Imovinska prava interpretatora traju 50 godina od 
dana nastanka interpretacije. Ako je interpretacija snimljena i zakonito izdata 
ili objavljena tokom tog roka, na drugi način 
različit od fonograma, pravo traje 50 godina od dana prvog izdavanja ili 
objavljivanja, zavisno od toga koji je datum raniji. Moralna prava interpretatora 
traju i po prestanku trajanja njegovih imovinskih prava.
Ako je u roku od 50 godina od dana nastanka 
interpretacije, ta interpretacija snimljena na fonogram koji je zakonito izdat 
ili objavljen, pravo interpretatora traje 70 godina od dana prvog zakonitog 
izdavanja ili objavljivanja fonograma, zavisno od toga koji je datum raniji.
Pravo proizvođača 
fonograma traje 50 godina od dana nastanka fonograma, ako u tom roku fonogram 
nije zakonito izdat ili objavljen. Ako je fonogram zakonito izdat ili objavljen 
tokom tog roka, pravo prestaje 70 godina od dana prvog zakonitog izdavanja ili 
objavljivanja, zavisno od toga koji datum je raniji. 
Pravo proizvođača 
videograma traje 50 godina od dana nastanka videograma, ako u tom roku videogram 
nije zakonito izdat ili objavljen. Ako je videogram zakonito izdat ili objavljen 
tokom tog roka, pravo prestaje 50 godina od dana izdavanja ili objavljivanja, 
zavisno od toga koji datum je raniji.
Pravo proizvođača emisije traje 50 godina od dana 
prvog emitovanja zaštićene emisije.
Pravo proizvođača baze podataka traje 15 godina od 
dana nastanka baze podataka. Ako je baza podataka učinjena dostupnom javnosti na 
bilo koji način tokom tog roka, pravo traje 15 godina od tog dana.
Svaka suštinska, kvalitativna ili kvantitativna 
izmena sadržaja baze podataka, uključujući svaku suštinsku izmenu koja je nastala 
kao posledica stalnih dodavanja, brisanja ili izmena i dovela do toga da baza 
podataka može da se smatra za suštinski, u kvalitativnom ili kvantitavinom 
smislu, novo ulaganje, čini da takva baza podataka ima svoj sopstveni rok 
trajanja.
Pravo prvog izdavača slobodnog dela traje 25 godina 
od dana prvog izdavanja ili prvog saopštavanja javnosti na drugi način.
Pravo izdavača štampanih izdanja na posebnu naknadu 
traje 50 godina od zakonitog izdavanja dela.
Rokovi za potrebe utvrđivanja datuma prestanka 
imovinskih prava nosilaca srodnih prava računaju se od 1. januara godine koja 
neposredno sledi za godinom u kojoj se desio događaj koji je relevantan za 
početak roka.
Rokovi trajanja prava proizvođača fonograma iz stava 3. 
ovog člana ne primenjuju se ako su nastupile okolnosti iz člana 122a stav 3.
*Službeni glasnik RS, broj 66/2019

7.6. Lica na koja se zakon odnosi

Član 148.
Interpretatoru, proizvođaču fonograma, proizvođaču 
videograma, proizvođaču emisije, proizvođaču baze podataka, izdavaču štampanih 
izdanja i izdavaču slobodnog dela, koji je strano lice, priznaju se prava 
predviđena ovim zakonom na osnovu međunarodnog ugovora koji je ratifikovala 
Republika Srbija, ili na osnovu uzajamnosti između Republike Srbije i zemlje 
kojoj on pripada.
Izuzetno od odredbe stava 1. ovog člana, proizvođaču 
baze podataka koji je pravno lice koje nema sedište u Republici Srbiji, priznaju 
se prava predviđena ovim zakonom samo ako je poslovanje tog lica trajno i 
neposredno povezano sa privredom Republike Srbije.
U slučaju sumnje u postojanje uzajamnosti, objašnjenje 
daje Ministarstvo spoljnih poslova Republike Srbije. 
Za strane autore i nosioce srodnih prava koji uživaju 
zaštitu na osnovu ovog zakona važe rokovi trajanja tih prava iz ovog zakona s tim 
da ističu najkasnije na dan kada ističe zaštita u državi čiji su oni državljani 
ili u kojoj imaju svoje sedište i ne mogu biti duži od rokova propisanih ovim 
zakonom.

*Službeni glasnik RS, broj 99/2011
Član 149.
Interpretatoru koji je strani državljanin priznaju se 
moralna prava bez obzira na to da li su ispunjeni uslovi iz člana 148. ovog 
zakona.

IV. OSTVARIVANJE AUTORSКOG I SRODNIH PRAVA

Član 150.
Nosilac autorskog ili srodnog prava može svoje pravo 
ostvarivati individualno ili kolektivno osim u slučajevima iz člana 29. stav 2, 
čl. 39, 40, 117, 127, 142. i 146. ovog zakona kojima je propisano obavezno 
kolektivno ostvarivanje autorskog i srodnih prava.

1. Individualno ostvarivanje

Član 151.
Individualno ostvarivanje autorskog i srodnih prava 
može se vršiti neposredno ili preko zastupnika na osnovu odgovarajućeg 
punomoćja.
Zastupnici u individualnom ostvarivanju autorskog i 
srodnih prava mogu biti fizička ili pravna lica.

2. Кolektivno ostvarivanje

2.1. Organizacija za kolektivno ostvarivanje autorskog 
i srodnih prava

Član 152.
Autorsko i srodna prava kolektivno se ostvaruju preko 
organizacije za kolektivno ostvarivanje tih prava (u daljem tekstu: organizacija).
Organizacija se ne osniva radi sticanja dobiti.
Organizacija je specijalizovana za ostvarivanje 
određenih vrsta prava povodom određenih predmeta zaštite, u skladu sa statutom. 


Član 153.
Nosioci autorskog, odnosno srodnih prava preko 
organizacije kolektivno ostvaruju isključiva imovinska autorska, odnosno srodna 
prava, kao i pravo na potraživanje naknade za sva svoja dela, odnosno predmete 
srodnog prava.
U slučaju ostvarivanja isključivih imovinskih prava, 
nosioci autorskog, odnosno srodnih prava ugovorom na isključiv način ustupaju 
svoja prava organizaciji, sa nalogom da ona u svoje ime a za njihov račun 
zaključuje ugovore sa korisnicima autorskih dela i predmeta srodnih prava (u 
daljem tekstu: korisnici) o neisključivom ustupanju tih prava.
U slučaju ostvarivanja prava na naknadu, nosioci 
autorskog, odnosno srodnih prava daju nalog organizaciji da u svoje ime a za 
njihov račun naplati naknadu od korisnika.
Organizacija ima pravo da vrši kontrolu nad 
iskorišćavanjem predmeta zaštite sa njenog repertoara.
Organizacija ima pravo da pred sudom i drugim 
organima štiti prava koja su joj nosioci autorskog, odnosno srodnih prava 
poverili na kolektivno ostvarivanje.
Na zahtev organizacije, nadležni organi koji vode 
evidenciju o podacima koji su od značaja za utvrđivanje iznosa naknada, dužni su 
da te podatke daju na uvid organizaciji.

2.2. Osnivanje organizacije

Član 154.
Organizaciju osnivaju autori, odnosno nosioci 
autorskog ili srodnih prava, odnosno njihova udruženja (u daljem tekstu: osnivači). 


Član 155.
Osnivački akt organizacije je ugovor o osnivanju.
Osnivački akt organizacije koju osniva jedno udruženje 
je odluka o osnivanju. 

Član 156.
Organizacija ne može da obavlja ni jednu drugu 
delatnost osim delatnosti koje su predviđene u članu 153. ovog zakona.
Izuzetno od odredbe stava 1. ovog člana, organizacija 
može da:
1) vrši delatnost kojom se ostvaruju umetnički, 
stručni ili socijalni interesi nosilaca prava;
2) obavlja pojedine administrativno-tehničke usluge u 
ime i za račun ili u svoje ime a za račun druge organizacije, na osnovu pisanog 
ugovora.
U cilju racionalizacije i efikasnije naplate i 
raspodele naknade za korišćenje autorskog i srodnih prava putem jedinstvene baze 
podataka organizacije za kolektivno ostvarivanje autorskog i srodnih prava mogu 
obrazovati zajedničku službu.
Posebnim sporazumom određuje se delokrug njenog rada, 
ovlašćenja, visina naknade za njen rad i sistematizacija radnih mesta zaposlenih u 
službi.
Brisani su raniji st. 5. i 6.(vidi član 31. 
Zakona - 66/2019-30)
*Službeni glasnik RS, broj 99/2011
Član 157.
Osnivači organizacije su dužni da od nadležnog organa 
pribave dozvolu za obavljanje delatnosti organizacije.
Samo jedna organizacija može dobiti dozvolu za 
kolektivno ostvarivanje autorskog, odnosno srodnih prava za istu vrstu prava na 
istoj vrsti dela, odnosno predmeta srodnog prava.
Uz zahtev za izdavanje dozvole za obavljanje 
delatnosti osnivači podnose osnivački akt organizacije, statut, dokaz o 
poslovnom sedištu organizacije, podatke o broju autora, odnosno nosilaca prava 
koji su ovlastili organizaciju da ostvaruje prava na njihovim delima, odnosno 
predmetima srodnih prava, uključujući njihov domicil ili boravište, popis dela, 
odnosno predmeta srodnih prava koji će zajedno sa delima odnosno, predmetima 
srodnih prava čiji su nosioci lica koje organizacija zastupa na osnovu člana 
180. stav 1. ovog zakona činiti repertoar organizacije, kao i potpisana 
ovlašćenja nosilaca prava koji su organizaciji ustupili svoja prava na navedenim 
delima, odnosno predmetima srodnih prava, dokaze o ispunjenosti kadrovskih, 
tehničkih i organizacionih pretpostavki za efikasno kolektivno ostvarivanje prava 
koja su im poverena i dokaz o uplati propisane administrativne takse koja je 
prihod budžeta Republike Srbije.
*Službeni glasnik RS, broj 66/2019

Član 158.
Dozvola za obavljanje delatnosti se izdaje organizaciji 
koja je podnela zahtev u skladu sa članom 157. stav 3. ovog zakona, ukoliko 
ispunjava sledeće uslove:
1) ima sedište u Republici Srbiji;
2) njeni članovi, koji su je na osnovu ovlašćenja ili 
ugovora ovlastili da ostvaruje prava na njihovim delima, odnosno predmetima 
srodnih prava, predstavljaju većinu nosilaca autorskog, odnosno srodnih prava iz 
oblasti na koju se odnosi delatnost organizacije, a imaju prebivalište, odnosno 
sedište u Republici Srbiji ili su njeni državljani;
3) ima kadrovske, finansijske, tehničke i 
organizacione pretpostavke da može efikasno da ostvaruje prava domaćih i stranih 
nosilaca autorskog, odnosno srodnih prava u Republici Srbiji, odnosno domaćih 
nosilaca autorskog, odnosno srodnih prava u inostranstvu iz oblasti na koju se 
odnosi njena delatnost;
4) osnivački akt i statut organizacije su u skladu sa 
odredbama ovog zakona. 

*Službeni glasnik RS, broj 99/2011Član 159.
Smatraće se da organizacija ispunjava uslove iz člana 
158. stav 1. tačka 3. ovog zakona ako ima:
1) poslovni prostor opremljen komunikacijskom i informatičkom opremom
uobičajenom za tu vrstu delatnosti;
2) zaposlenu osobu koja ima završen pravni fakultet i 
najmanje dve godine stručnog iskustva i znanje jednog svetskog jezika;
3) zaposlenu osobu koja ispunjava propisane uslove za 
vođenje računovodstva i ima najmanje dve godine stručnog iskustva na poslovima 
organizovanja i vođenja računovodstva.
Stručna sprema i znanje jezika dokazuje se 
odgovarajućim ispravama, a stručno iskustvo dokumentacijom iz koje je vidljivo 
gde je i na kojim poslovima iskustvo stečeno. 

*Službeni glasnik RS, broj 66/2019

Član 160.
Nadležni organ dužan je da donese rešenje o izdavanju 
dozvole za obavljanje delatnosti, odnosno rešenje o odbijanju zahteva u roku od 
60 
dana od dana podnošenja urednog zahteva za izdavanje dozvole za obavljanje 
delatnosti.
Ukoliko je podneti zahtev za izdavanje dozvole neuredan u smislu čl. 157. i 
159. ovog zakona ili dostavljeni osnivački akt ili statut sadrže odredbe koje 
nisu u skladu sa odredbama ovog zakona, nadležni organ će pozvati podnosioca 
zahteva da u roku od 30 dana od dana prijema 
primedbi uredi podneti zahtev prema iznetim primedbama.
Ukoliko u ostavljenom roku podnosilac zahteva ne uredi 
svoj zahtev u skladu sa primedbama nadležnog organa, nadležni organ će zahtev 
odbaciti.
Rešenjem o izdavanju dozvole za obavljanje delatnosti 
organizacija stiče pravo da u trajanju od pet godina od dana izdavanja rešenja 
obavlja poslove kolektivnog ostvarivanja autorskog, odnosno srodnih prava.
Organizacija ima pravo da neograničeni broj puta 
zahteva obnovu dozvole za obavljanje delatnosti, na način i u postupku propisanom 
ovim zakonom za pribavljanje dozvole.
Zahtev za obnovu dozvole za obavljanje delatnosti 
podnosi se nadležnom organu najkasnije 90 dana pre isteka važeće dozvole.
Odluke nadležnog organa iz st. 1. i 3. ovog člana su 
konačne i protiv njih se može pokrenuti upravni spor. 

*Službeni glasnik RS, broj 99/2011
**Službeni glasnik RS, broj 66/2019
Član 161.
Organizacija stiče svojstvo pravnog lica upisom u 
registar u koji se upisuju udruženja u skladu sa zakonom koji uređuje pravni 
položaj udruženja.
Uz prijavu za upis u registar iz stava 1. ovog člana 
osnivači organizacije su dužni da podnesu rešenje nadležnog organa o izdavanju 
dozvole za obavljanje delatnosti.
Brisaće se iz registra iz stava 1. ovog člana i iz 
evidencije iz člana 163. ovog zakona organizacija koja pre isteka perioda iz 
člana 160. stav 4. ovog zakona ne obnovi dozvolu za obavljanje delatnosti ili 
kojoj dozvola za obavljanje delatnosti bude oduzeta na osnovu člana 162. ovog 
zakona nakon sprovedenog postupka likvidacije ili stečaja, u skladu sa zakonom 
kojim se uređuje postupak likvidacije ili stečaja udruženja. 


Član 162.
Nadležni organ oduzeće organizaciji dozvolu za 
obavljanje delatnosti kad utvrdi:
1) da je dozvola za obavljanje delatnosti izdata na 
osnovu neistinitih podataka;
2) da je organizacija prestala da ispunjava neki od 
propisanih uslova za izdavanje dozvole iz člana 158. ovog zakona;
3) da organizacija teže ili ponovljeno 
krši odredbe ovog zakona, odredbe statuta i plana 
raspodele;
4) da organizacija nije ispunila svoju obavezu iz 
člana 186. ovog zakona.
Pre oduzimanja dozvole za obavljanje delatnosti, iz 
razloga navedenih u stavu 1. tač. 2, 3. i 4. ovog člana nadležni organ će 
pismenim putem ukazati na nepravilnosti u radu organizacije, naložiće mere za 
otklanjanje nepravilnosti i odrediti rok za njihovo otklanjanje.
Rešenje o oduzimanju dozvole iz stava 1. ovog člana je 
konačno i protiv njega se može pokrenuti upravni spor.
O izdavanju rešenja iz stava 1. ovog člana nadležni 
organ obavestiće nadležni organ koji vodi registar u koji je organizacija 
upisana.
Rešenje o izdavanju, obnovi i oduzimanju dozvole za 
obavljanje delatnosti objavljuje se u „Službenom glasniku Republike Srbije”. 


*Službeni glasnik RS, broj 99/2011
**Službeni glasnik RS, broj 66/2019
Član 163.
Organizacija se upisuje u evidenciju organizacija za 
kolektivno ostvarivanje autorskog i srodnih prava koju vodi nadležni organ.
U evidenciju organizacija za kolektivno ostvarivanje 
autorskog i srodnih prava iz stava 1. ovog člana upisuje se: naziv i sedište 
organizacije, delatnost organizacije, datum upisa, obnove upisa i brisanja 
organizacije iz evidencije, ugovori o saradnji sa inostranim organizacijama i 
podaci o članstvu u međunarodnim organizacijama.
O promenama činjenica koje se upisuju u evidenciju 
organizacija za kolektivno ostvarivanje autorskog i srodnih prava, organizacija 
je dužna da obavesti nadležni organ u roku od 15 dana od dana nastanka promene.
Promene iz stava 3. ovog člana upisuju se u 
evidenciju organizacija za kolektivno ostvarivanje autorskog i srodnih prava.
Podaci iz evidencije organizacija za kolektivno 
ostvarivanje autorskog i srodnih prava dostupni su svim zainteresovanim licima.

2.3. Organi organizacije

Član 164.
Organizacijom upravljaju njeni članovi u 
skladu sa statutom organizacije.
Organi organizacije su: skupština, upravni odbor, 
direktor i nadzorni odbor.
Brisani su raniji st. 3-6. (vidi član 37. Zakona - 66/2019-30)

*Službeni glasnik RS, broj 66/2019

2.4. Opšti akti organizacije

Član 165.
Opšti akti organizacije su: statut, tarifa, plan 
raspodele i drugi opšti akti kojima se uređuju određena pitanja iz delatnosti 
organizacije.
Statut je osnovni akt organizacije i drugi opšti akti 
moraju biti u saglasnosti sa njim.
Pojedinačni akti koje donose organi i ovlašćeni 
pojedinci u organizaciji moraju biti u skladu sa opštim aktom organizacije. 


Član 166.
Statut organizacije sadrži odredbe o vrsti i predmetu 
prava koja se na kolektivan način ostvaruju preko organizacije.
Statut organizacije donosi skupština organizacije, 
prostom većinom glasova članova skupštine. 

Član 167.
Plan raspodele sadrži kriterijume na osnovu kojih 
organizacija raspodeljuje nosiocima autorskog, odnosno srodnih prava prihod koji 
je u vidu naknade za iskorišćavanje predmeta zaštite prikupila od korisnika.
Odredbe plana raspodele moraju da budu jasne, 
nedvosmislene, primenljive i tako formulisane da isključuju svaku arbitrarnost u 
raspodeli ubranog prihoda.
Načela plana raspodele su: srazmernost, primerenost i 
pravičnost, zavisno od: vrste predmeta zaštite, načina iskorišćavanja predmeta 
zaštite, obima iskorišćavanja predmeta zaštite i drugih ciljeva utvrđenih aktima 
organizacije.
Plan raspodele utvrđuje skupština organizacije. 

*Službeni glasnik RS, broj 66/2019

Član 168.
U skladu sa statutom i odlukama svojih organa 
organizacija izdvaja deo prihoda prikupljenog od korisnika za pokriće troškova 
svog rada.

2.5. Pojam tarife

Član 169.
Tarifa je opšti akt organizacije kojim se utvrđuje 
visina i način određivanja naknade koju organizacija naplaćuje korisnicima za 
pojedine oblike iskorišćavanja autorskih dela i predmeta srodnih prava i 
obveznicima plaćanja posebne naknade.

2.5.1. Pravila za određivanje tarife

Član 170.
Tarifa mora da bude primerena vrsti i načinu 
iskorišćavanja autorskog dela, odnosno predmeta srodnog prava.
Ako je iskorišćavanje predmeta zaštite nužno za 
obavljanje delatnosti korisnika (u slučaju emitovanja ili koncertnih korišćenja 
predmeta zaštite i sl.) tarifa se određuje po pravilu u procentualnom iznosu od 
prihoda koji korisnik ostvaruje obavljajući delatnost u okviru koje iskorišćava 
predmete zaštite. Taj iznos mora da bude u srazmeri sa značajem koji za prihode 
korisnika ima iskorišćavanje predmeta zaštite sa repertoara organizacije.
Ako iskorišćavanjem predmeta zaštite korisnik iz stava 
2. ovog člana ne ostvaruje prihod, tarifa se određuje u procentualnom iznosu od 
troškova potrebnih za obavljanje delatnosti u okviru koje se iskorišćavaju 
predmeti zaštite, vodeći računa o značaju koji iskorišćavanje predmeta zaštite 
ima za delatnost korisnika.
Uz naknade koje su određene na način propisan st. 2. 
i 3. ovog člana, tarifom se određuju i najniži iznosi naknada za iskorišćavanje 
predmeta zaštite sa repertoara organizacije.
Prilikom određivanja tarife uzimaju se u obzir i 
tarife kolektivnih organizacija u drugim državama Evrope, tako što se vrši 
njihovo poređenje prema srazmeri bruto domaćeg proizvoda u Republici Srbiji i 
državi čija se tarifa uzima u obzir.
*Službeni glasnik RS, broj 66/2019

Član 171.
Ako iskorišćavanje predmeta zaštite nije nužno za 
obavljanje delatnosti korisnika već samo korisno ili prijatno (na primer u slučaju 
prevoznih sredstava, smeštajnih i ugostiteljskih objekata, trgovinskih
radnji, 
tržnih centara, izložbenih prostora, i tome slično) i pod uslovom da je 
određivanje takve tarife u procentualnom iznosu nemoguće ili nerazumno teško, 
tarifa se može odrediti u paušalnom iznosu.
Prilikom određivanja visine paušalne naknade vodiće se 
računa o:
1) vrsti i načinu iskorišćavanja predmeta zaštite;
2) geografskoj lokaciji sedišta korisnika;
3) vrsti i veličini prostora u kojem se koriste 
predmeti zaštite;
4) trajanju i obimu iskorišćavanja i cenama usluga 
korisnika. 

*Službeni glasnik RS, broj 119/2012

2.5.1a Naknada za javno 
saopštavanje muzičkih dela, interpretacija i fonograma u zanatskim radnjama
*Službeni glasnik RS, broj 
66/2019
Član 171a
Naknada za javno 
saopštavanje muzičkih dela, interpretacije i fonograma u zanatskim radnjama se ne 
plaća.
*Službeni glasnik RS, broj 66/2019
NAPOMENA IZDAVAČA: Član 171a Zakona prestaje da se primenjuje danom 
pristupanja Republike Srbije Svetskoj trgovinskoj organizaciji (vidi član 71. 
Zakona - 66/2019-30).

2.5.1b Određivanje posebne naknade u tarifi za 
ostvarivanje prava na posebnu naknadu
*Službeni glasnik RS, broj 119/2012
Član 171b
Iznos posebne naknade koja se plaća po svakom prodatom 
ili uvezenom uređaju i predmetu sa liste Vlade ne može biti viši od 1% njegove 
vrednosti, izuzev kada je reč o prodaji ili uvozu praznih kompakt diskova, 
praznih digitalnih video diskova, praznih digitalnih video diskova visoke 
definicije, praznih blue-ray diskova, praznih mini diskova, praznih audio kaseta 
i praznih video kaseta, gde iznos posebne naknade ne može biti viši od 3% od 
njihove vrednosti.
Кao vrednost uređaja i predmeta sa liste Vlade koji se 
proizvode u Republici Srbiji uzima se njihova prodajna cena bez poreza na dodatu 
vrednost pri prvoj prodaji, a kad se uređaji i predmeti sa liste Vlade uvoze u 
Republiku Srbiju, kao njihova vrednost uzima se njihova nabavna cena preračunata u 
dinare po kursu na dan njihovog carinjenja, uvećana za carinu.

*Službeni glasnik RS, broj 119/2012

Član 172.
Ako se iskorišćavanje autorskih dela vrši zajedno sa 
iskorišćavanjem predmeta srodnih prava, odnosno ako za jedno iskorišćavanje ima 
više nosilaca prava, tarife se određuju srazmerno.
Za određivanje srazmere između tarifa naknada za 
autorsko pravo i srodna prava merodavna je uobičajena međunarodna praksa.

2.5.2. Pregovori i sporazum o tarifi

2.5.2.1. Pregovori o tarifi

Član 173.
Organizacija inicira pregovore o tarifi objavom 
poziva reprezentativnim udruženjima korisnika i individualnim korisnicima u 
„Službenom glasniku Republike Srbije”, na svojoj internet stranici i u jednom 
visokotiražnom dnevnom listu.

*Službeni glasnik RS, broj 99/2011
2.5.2.2. Sporazum o tarifi

Član 174.
Tarifa se, nakon obavljenih pregovora između 
organizacije i reprezentativnog udruženja korisnika, određuje sporazumom u 
pisanoj formi. Кao reprezentativno smatra se ono udruženje korisnika koje na 
teritoriji Republike Srbije predstavlja većinu korisnika iz određene delatnosti, 
odnosno ono kome je reprezentativnost priznata na osnovu drugih propisa. Ako 
nema takvog udruženja, reprezentativnost će se utvrđivati na osnovu broja 
korisnika koje udruženje predstavlja, aktivnosti udruženja, stepena organizovanosti 
udruženja i slično.
Tarifa se može odrediti i sporazumom u pisanoj formi 
između organizacije i individualnog korisnika ako je prema prirodi poslovanja 
takvog korisnika on jedini koji obavlja tu vrstu delatnosti u Republici Srbiji. 
Na individualnog korisnika shodno se primenjuju odredbe ovog zakona koje se 
odnose na reprezentativno udruženje korisnika.
Ustanove javnog radiodifuznog servisa su individualni 
korisnici sa kojima, u smislu stava 2. ovog člana, organizacije određuju tarifu 
sporazumom u pisanoj formi.
Tarifu određenu na način iz st. 1. i 2. ovog člana, 
organizacija objavljuje u „Službenom glasniku Republike Srbije”, a tarifa stupa 
na snagu osmog dana od dana objave.
Do okončanja postupka određivanja tarife na način 
predviđen ovim članom naknada se plaća prema postojećoj tarifi.

2.5.2.3. Obavezna sadržina pismenog sporazuma

Član 175.
Pismeni sporazum iz člana 174. mora da sadrži:
1) iznos naknade za iskorišćavanje autorskih dela, 
odnosno predmeta srodnih prava sa repertoara organizacije;
2) uslove za korišćenje autorskih dela, odnosno 
predmeta srodnih prava sa repertoara organizacije;
3) rok i način naplate naknade;
4) okolnosti korišćenja zbog kojih se visina određene 
naknade u tarifi uvećava ili smanjuje.
 2.5.2.4. Određivanje predloga tarife od strane 
Upravnog odbora organizacije

Član 176.
Ako u roku od 60 dana od dana objave poziva iz člana 
173. ovog zakona ne bude postignut sporazum, predlog tarife određuje upravni 
odbor organizacije. Tako određen predlog tarife dostavlja se 
nadležnom organu na 
saglasnost.
Do okončanja postupka određivanja tarife na način 
predviđen ovim članom naknada se plaća prema postojećoj tarifi.

*Službeni glasnik RS, broj 119/2012
*Službeni glasnik RS, broj 66/2019

2.5.2.5. Određivanje jedinstvenih tarifa za 
ostvarivanje prava iz čl. 117. i 127. ovog zakona

*Službeni glasnik RS, broj 99/2011
Član 177.
Jedinstvene tarife za ostvarivanje prava iz 
člana 117. stav 1. tač. 1), 2) i 3) i člana 127. ovog zakona određuju se sporazumom u pisanoj formi između organizacije 
proizvođača fonograma i organizacije interpretatora s jedne strane, i 
reprezentativnog udruženja korisnika s druge strane.
Organizacija proizvođača fonograma i organizacija 
interpretatora zajednički iniciraju pregovore o jedinstvenim tarifama i 
zajednički pregovaraju sa reprezentativnim udruženjem korisnika u postupku i na 
način određen čl. 173. i 174. ovog zakona.
Jedinstvenu tarifu određenu na način propisan stavom 
1. ovog člana organizacije zajednički objavljuju u „Službenom glasniku Republike 
Srbije”.
Tarifa stupa na snagu osmog dana od dana objave u 
„Službenom glasniku Republike Srbije”.
Ukoliko u roku od 60 dana od dana objave poziva iz 
člana 173. ovog zakona nije postignut sporazum iz stava 1. ovog člana, predlog 
jedinstvene tarife određuju upravni odbori organizacija na osnovu pismenog 
sporazuma.
Predlog jedinstvene tarife dostavlja se nadležnom 
organu na 
saglasnost.
Ukoliko u roku od 90 dana od dana objave poziva iz 
člana 173. ovog zakona, organizacija proizvođača fonograma i organizacija 
interpretatora ne podnesu nadležnom 
organu zahtev za dobijanje 
saglasnosti o predlogu 
jedinstvene tarife, tu tarifu određuje nadležni 
organ.

*Službeni glasnik RS, broj 99/2011
**Službeni glasnik RS, broj 119/2012
***Službeni glasnik RS, broj 66/2019
2.5.2.6. Određivanje jedinstvene tarife za ostvarivanje 
prava na posebnu naknadu

Član 178.
Jedinstvena tarifa za ostvarivanje prava na posebnu 
naknadu iz čl. 39. i 146. ovog zakona koja se plaća od prve prodaje ili uvoza u 
Republiku Srbiju uređaja za tonsko i vizuelno snimanje i praznih nosača zvuka, 
slike i teksta, određuje se sporazumom u pisanoj formi između organizacija koje 
ostvaruju prava onih nosilaca autorskog i srodnih prava kojima je ovim zakonom 
dato pravo na posebnu naknadu s jedne strane i reprezentativnog udruženja 
proizvođača, odnosno uvoznika uređaja za tonsko i vizuelno snimanje i 
proizvođača, odnosno uvoznika praznih nosača zvuka, slike i teksta.
Organizacije iz stava 1. ovog člana zajednički 
iniciraju pregovore o jedinstvenoj tarifi, zajednički pregovaraju u postupku i 
na način određen čl. 173. i 174. ovog zakona i zajednički objavljuju jedinstvenu 
tarifu iz stava 1. ovog člana u „Službenom glasniku Republike Srbije”.
Jedinstvena tarifa određena na način propisan st. 1. 
i 2. ovog člana stupa na snagu osmog dana od dana objave u „Službenom glasniku 
Republike Srbije”.
Ukoliko u roku od 60 dana od dana objave poziva iz 
člana 173. ovog zakona nije postignut sporazum iz stava 1. ovog člana, predlog 
jedinstvene tarife iz stava 1. ovog člana određuju upravni odbori organizacija 
na osnovu pisanog sporazuma.
Predlog jedinstvene tarife dostavlja se nadležnom 
organu na 
saglasnost.
Ukoliko u roku od 90 dana od dana objave poziva iz 
člana 173. ovog zakona, organizacije iz stava 1. ovog člana ne podnesu 
nadležnom organu 
zahtev za dobijanje saglasnosti o predlogu jedinstvene tarife, tu tarifu 
odrediće nadležni organ.
Naplatu posebne naknade iz stava 1. ovog člana vrši 
organizacija za kolektivno ostvarivanje autorskih muzičkih prava uz prethodno 
postignut pismeni sporazum sa organizacijama koje su učestvovale u pregovorima o 
jedinstvenoj tarifi o visini troškova naplate posebne naknade i režimu raspodele 
posebne naknade između organizacija iz ovog stava.
Organizacija za kolektivno ostvarivanje autorskih 
muzičkih prava dužna je da ukupno ubranu posebnu naknadu, po odbitku sporazumno 
određenih troškova naplate posebne naknade, raspodeli autorima i preda 
organizacijama interpretatora i proizvođača fonograma, odnosno videograma na 
sledeći način: 40% autorima, 30% interpretatorima i 30% proizvođačima fonograma 
i proizvođačima videograma. 

*Službeni glasnik RS, broj 119/2012
**Službeni glasnik RS, broj 66/2019

2.6. Shodna primena drugih zakona

Član 179.
Na organizaciju shodno se primenjuju odredbe zakona 
kojim se uređuje pravni položaj udruženja, ako ovim zakonom nije drukčije 
određeno.

2.7. Obaveze organizacije

Član 180.
U poslovanju organizacije sa korisnicima postoji 
pretpostavka da organizacija ima ovlašćenje da deluje za račun svih 
domaćih i inostranih nosilaca 
autorskog, odnosno srodnih prava u pogledu onih prava i onih vrsta predmeta 
zaštite koji su obuhvaćeni njenom delatnošću.
Nosilac autorskog, odnosno srodnog prava koji nije sa 
organizacijom zaključio ugovor iz člana 153. ovog zakona može da obavesti 
organizaciju, pismenim obaveštenjem, da će svoja prava ostvarivati individualno, 
osim u slučajevima iz člana 29. stav 2, čl. 39, 40, 117, 127, 142. i 146. ovog 
zakona kojima je propisano obavezno kolektivno ostvarivanje autorskog i srodnih 
prava.
Organizacija je dužna da korisnike izvesti o imenima 
nosilaca autorskog, odnosno srodnih prava iz stava 2. ovog člana.
Nosioce autorskog, odnosno srodnih prava, koji nisu 
obavestili organizaciju da svoja prava žele da ostvaruju individualno, 
organizacija je dužna da prilikom raspodele naknade tretira ravnopravno sa 
nosiocima autorskog, odnosno srodnih prava koji imaju sa organizacijom ugovor iz 
člana 153. ovog zakona. 
*Službeni glasnik RS, broj 66/2019

Član 181.
Organizacija je dužna da korisnike i zainteresovanu 
javnost redovno obaveštava objavom u elektronskoj formi 
na svojoj internet stranici o sledećem:
1) kategorijama nosilaca prava koje predstavlja;
2) imovinskim pravima koja ostvaruje;
3) kategorijama korisnika predmeta zaštite i drugim 
fizičkim ili pravnim licima koji su obveznici plaćanja naknade;
4) sadržini opštih akata organizacije (statut, 
tarifa, plan raspodele i dr.);
5) broju i listi bilateralnih ugovora zaključenih sa 
inostranim organizacijama;
6) podacima o ovlašćenim zastupnicima organizacije;
7) radnom vremenu organizacije.
Organizacija je dužna da svakom korisniku ili drugom 
licu koje ima pravni interes, pruži obaveštenje o svom repertoaru i o uslovima 
pod kojim ostvaruje autorsko, odnosno srodna prava. 
*Službeni glasnik RS, broj 66/2019

Član 182.
Organizacija je dužna da pored podataka iz člana 181. 
ovog zakona sledeće podatke učini dostupnim članovima organizacije putem svoje 
internet stranice:
1) listu članova skupštine, upravnog odbora i 
nadzornog odbora;
2) godišnji izveštaj o poslovanju;
3) informacije o zasedanju skupštine (datum, vreme, 
mesto zasedanja, dnevni red, odluke skupštine);
4) odluke upravnog odbora i nadzornog odbora. 


Član 183.
Organizacija je dužna da sa svakim zainteresovanim 
korisnikom, odnosno udruženjem korisnika pod ravnopravnim i primerenim uslovima 
zaključi ugovor o neisključivom ustupanju prava iskorišćavanja predmeta zaštite sa 
njenog repertoara.
Ugovor iz stava 1. ovog člana sadrži naročito: vrstu 
predmeta zaštite, način iskorišćavanja predmeta zaštite, visinu i način plaćanja 
naknade organizaciji, vreme trajanja ugovora. 

Član 184.
Organizacija je dužna da nosiocima autorskog, 
odnosno srodnih prava, koji su sa njom zaključili ugovor iz člana 153. ovog zakona 
i nosiocima autorskog i srodnih prava iz člana 180. stav 4. ovog zakona, do 31. 
decembra tekuće godine, u skladu sa planom raspodele, raspodeli i isplati sav 
prihod prikupljen od korisnika za predmete zaštite korišćene u toku prethodne 
kalendarske godine, odnosno fakturisanu i naplaćenu naknadu od korisnika, koja 
je fakturisana u prvoj godini od donošenja izmena i dopuna Zakona, izuzev 
sredstava određenih za pokriće opravdanih troškova kolektivnog ostvarivanja 
autorskog i srodnih prava, pod uslovom da skupština organizacije ne donese 
drugačiju odluku iz opravdanih i obrazloženih razloga.
Organizacija može da 
odobrava uzimanje kredita i zajmova, davanje zajmova i osiguranje zajmova, kao i da 
odobrava kupovinu, prodaju ili zalaganje nekretnine u vlasništvu organizacije, a 
sve u skladu sa svojim statutom
Troškovi kolektivnog 
ostvarivanja su opravdani ako su razumni i ako su nastali u interesu nosilaca 
prava o čemu odlučuje skupština organizacije.
Izuzetno, statutom organizacije može se izričito 
predvideti da se određeni deo tih sredstava izdvoji u svrhu razvoja kulture, kao 
i za unapređenje penzijskog, zdravstvenog ili socijalnog statusa članova 
organizacije. Visina tako izdvojenih sredstava ne sme da bude veća od 10% neto 
prihoda organizacije. Кriterijumi za raspodelu ovako izdvojenih sredstava se 
propisuju planom raspodele, a odluku o raspodeli ovih sredstava donosi skupština 
organizacije.
Ako u roku iz stava 1. 
ovog člana deo prikupljenih naknada ne bude raspodeljen i isplaćen nosiocima prava 
iz objektivnih razloga za koje organizacija nije odgovorna, skupština 
organizacije će doneti odluku o načinu raspodele tih sredstava do isteka roka od 
pet godina od dana završetka godine u kojoj su korišćeni predmeti zaštite, pod 
uslovom da je organizacija do tada preduzela sve neophodne i razumne mere da 
identifikuje nosioce prava i predmete zaštite.
Objektivnim razlozima iz 
stava 5. ovog člana smatraju se naročito: neuredno, netačno ili nepotpuno 
izveštavanje od strane korisnika o iskorišćavanju autorskih dela ili predmeta 
srodnih prava, nemogućnost stupanja u kontakt sa korisnikom zbog neodgovarajućih 
podataka koje je korisnik bio dužan da dostavi, nemogućnost identifikovanja 
predmeta zaštite ili nosilaca prava ili postojanje spora o pravu na konkretnom 
predmetu zaštite.
Ako u roku iz stava 5. 
ovog člana prikupljene naknade ne budu raspodeljene i isplaćene nosiocima prava i 
pod uslovom da je organizacija do tada preduzela sve neophodne i razumne mere da 
identifikuje nosioce prava i predmete zaštite, odluku o načinu raspodele tih 
sredstava doneće skupština organizacije.
Razumne mere iz stava 5. 
ovog člana podrazumevaju naročito odgovornu i detaljnu proveru dokumentacije koja 
se odnosi na nosioce prava i predmete zaštite, kao i sačinjavanje liste svih dela 
i predmeta zaštite čiji nosioci prava nisu identifikovani, a koja mora da bude 
objavljena na internet stranici organizacije i učinjena dostupnom javnosti.
*Službeni glasnik RS, broj 66/2019
NAPOMENA IZDAVAČA: Odredba člana 45. stav 1. Zakona o izmenama i dopunama 
Zakona o autorskom i srodnim pravima ("Službeni glasnik RS", broj 66/2019) kojom 
je izmenjen član 184. stav 1. Zakona o autorskom i srodnim pravima primenjuje se 
od 1. januara 2020. godine (vidi član 72. Zakona 
– 66/2019-30) 
(tekst Zakona pre izmena i dopuna iz broja 66/2019 možete pogledati sa desne 
strane u delu "Verzije prečišćenog teksta").

Član 185.
Raspodela iz člana 184. ovog zakona mora biti 
zasnovana na preciznim podacima o iskorišćavanju predmeta zaštite.
Ukoliko preciznih podataka o iskorišćavanju predmeta 
zaštite nema, odnosno ukoliko bi prikupljanje preciznih podataka predstavljalo za 
organizaciju neprihvatljiv organizacioni i finansijski teret, dozvoljeno je da se 
plan raspodele zasnuje na procenama koje proizilaze iz relevantnih i proverljivih 
činjenica. 

Član 186.
Organizacija, na osnovu ugovora sa odgovarajućim 
inostranim organizacijama, obezbeđuje kolektivno ostvarivanje autorskog i srodnih 
prava domaćih nosilaca u inostranstvu, kao i stranih nosilaca u Republici 
Srbiji.
Obavezu iz stava 1. ovog člana organizacija je dužna 
da ispuni u roku od pet godina od dana sticanja prve dozvole za obavljanje 
delatnosti.

2.8. Obaveze korisnika

Član 187.
Кorisnici su dužni da od 
organizacije pribave prava za iskorišćavanje predmeta zaštite pre početka 
korišćenja predmeta zaštite, u svim slučajevima kada 
je dobijanje dozvole za iskorišćavanje predmeta zaštite propisano ovim zakonom.
Кorisnici su dužni da obaveštavaju organizaciju o 
nazivu predmeta zaštite, učestalosti i obimu iskorišćavanja, kao i o drugim 
okolnostima koje su relevantne za obračun i raspodelu naknade koja se prema 
tarifi plaća.
Podaci iz stava 2. ovog člana dostavljaju se 
organizaciji u roku od 15 dana od dana početka korišćenja predmeta zaštite, na 
način i u formi određenoj opštim aktima organizacije.
Кorisnici koji su na osnovu ovog zakona ovlašćeni da 
iskorišćavaju predmete zaštite bez dozvole nosioca prava a uz obavezu plaćanja 
naknade, dostavljaju podatke iz stava 2. ovog člana jedanput mesečno na način i u 
formi određenoj opštim aktima organizacije.
Organizacije za radiodifuziju su dužne da jednom 
mesečno dostavljaju popis emitovanih predmeta zaštite organizacijama čije 
predmete zaštite iskorišćavaju na način i u formi određenoj opštim aktima 
organizacije.
Кorisnici su dužni da ovlašćenim licima organizacije, 
u toku kontrole iskorišćavanja predmeta zaštite, omoguće uvid u dokumentaciju i 
podatke relevantne za obračun naknade koja se prema tarifi plaća.
Za obaveze korisnika solidarno odgovaraju: lice koje 
koristi predmet zaštite, vlasnik, držalac i zakupac prostora u kojem je predmet 
zaštite korišćen, kao i organizator aktivnosti u kojoj je došlo do korišćenja 
predmeta zaštite.
U slučaju spora između organizacije i korisnika oko 
visine naknade, korisnik je dužan da plaća organizaciji iznos predviđen 
prethodno važećom tarifom, do pravosnažnog okončanja spora. Ako se sporni iznos 
odnosi na tarifni stav koji nije postojao u prethodno važećoj tarifi, korisnik 
je dužan da plaća organizaciji iznos predviđen novom tarifom u poseban fond koji 
se ne raspodeljuje nosiocima prava, do pravosnažnog okončanja spora.

*Službeni glasnik RS, broj 99/2011
2.9. Nadzor nad radom organizacije

Član 188.
Nadzor nad radom organizacije vrši nadležni organ 
koji kontroliše da li organizacija obavlja svoje poslove u skladu sa izdatom 
dozvolom i u skladu sa odredbama ovog zakona.
Radi ostvarivanja nadzora organizacija je dužna da 
dostavlja nadležnom organu:
1) godišnji izveštaj o poslovanju, godišnji obračun 
naknada i izveštaj ovlašćenog revizora;
2) sporazume između organizacije i reprezentativnih 
udruženja korisnika;
3) izmene statuta, tarife i njihove izmene, plan 
raspodele naknade i njegove izmene, sve druge opšte akte i njihove izmene, 
ugovore sa odgovarajućim inostranim organizacijama, sudske i upravne odluke u 
kojima je organizacija jedna od strana.
Organizacija dostavlja dokumenta i podatke iz stava 2. 
ovog člana u roku od 15 dana od dana njihovog usvajanja, odnosno dobijanja 
izveštaja, odnosno od dana nastanka promene. 

*Službeni glasnik RS, broj 99/2011
Član 189.
Organizacija je dužna da za svaku poslovnu godinu, u 
roku od šest meseci od njenog završetka, usvoji odnosno pribavi:
1) godišnje izveštaje organa upravljanja i nadzornih 
organa o iznosu naplaćenih naknada, njihovoj raspodeli, poslovanju kolektivne 
organizacije, izvršavanju sporazuma zaključenih sa reprezentativnim udruženjima 
korisnika i o izvršavanju ugovora sklopljenih sa inostranim organizacijama;
2) izveštaj ovlašćenog revizora o godišnjem 
izveštaju o poslovanju, godišnjem obračunu naknada, posebnom izveštaju o 
sredstvima izdvojenim za kulturne namene i za unapređenje penzijskog, 
zdravstvenog ili socijalnog statusa članova organizacije i knjigovodstvu;
3) predlog finansijskog plana organizacije za narednu 
godinu koji uključuje plan troškova njenog poslovanja.
Odredbe ovog člana ne utiču na obaveze koje 
organizacija ima prema drugim propisima u pogledu finansijskog poslovanja, 
izveštavanja i revizije. 
*Službeni glasnik RS, broj 66/2019

Član 190.
Godišnji izveštaj o 
poslovanju mora da sadrži sve odlučne činjenice o radu organizacije u protekloj 
godini.
Godišnji izveštaj o 
poslovanju mora da sadrži naročito sledeće podatke:
1) bilans stanja, bilans 
uspeha i izveštaj o protoku gotovine;
2) podatke o 
aktivnostima organizacije koje su preduzete u toku finansijske godine;
3) opis upravljačke 
strukture organizacije;
4) podatke o ukupnom 
iznosu naknade za rad upravnog odbora i direktora organizacije;
5) godišnji obračun 
naknada;
6) poseban izveštaj o 
sredstvima izdvojenim za kulturne namene i za unapređenje penzijskog, 
zdravstvenog ili socijalnog statusa članova organizacije.
Godišnji obračun naknada mora da bude sačinjen u skladu 
sa planom raspodele organizacije i da sadrži sve odlučne činjenice o raspodeli 
ubranih naknada u prethodnoj obračunskoj godini.
Godišnji obračun naknada 
mora da sadrži naročito sledeće podatke:
1) finansijske podatke o ostvarenim prihodima 
organizacije u toku finansijske godine razvrstane po vrsti prava i načinu 
iskorišćavanja autorskog dela ili predmeta srodnog prava (prihodi od javnog 
saopštavanja, javnog izvođenja, emitovanja, reemitovanja, posebne naknade i sl.);
2) finansijske podatke o 
svim drugim prihodima koje je organizacija ostvarila u toku finansijske godine, 
uključujući odobrene kredite i zajmove i prihode od kredita i zajmova u skladu sa 
statutom organizacije;
3) finansijske podatke o 
troškovima organizacije nastalim u toku finansijske godine uz obavezno navođenje 
podatka o udelu troškova u prihodima organizacije;
4) podatke o saradnji sa 
drugim organizacijama za kolektivno ostvarivanje autorskog i srodnih prava sa 
detaljnim opisom naročito sledećih stavki: iznos koji je organizacija isplatila 
drugim organizacijama i iznos koji su druge organizacije isplatile organizaciji; 
troškovi administriranja repertoara drugih organizacija; troškovi naplate naknada 
od drugih organizacija; iznos opredeljen nosiocima prava iz drugih organizacija 
razvrstan po kategoriji prava i po organizaciji za kolektivno ostvarivanje 
autorskog i srodnih prava.
Poseban izveštaj o 
sredstvima izdvojenim za kulturne namene i za unapređenje penzijskog, 
zdravstvenog ili socijalnog statusa članova organizacije mora da bude sačinjen u 
skladu sa planom raspodele i da sadrži naročito sledeće informacije:
1) iznos naknada 
izdvojen za kulturne namene i za unapređenje penzijskog, zdravstvenog ili 
socijalnog statusa članova organizacije;
2) obrazloženje u koje 
svrhe će izdvojena sredstva biti potrošena uz navođenje svakog pojedinačno 
opredeljenog iznosa.
Godišnji obračun naknada 
i poseban izveštaj o sredstvima izdvojenim za kulturne namene i za unapređenje 
penzijskog, zdravstvenog ili socijalnog statusa članova organizacije moraju da 
budu potpisani od strane direktora organizacije. Tako sačinjeni izveštaji 
objavljuju se na internet sajtu organizacije u delu namenjenom članovima 
organizacije i licima čija prava organizacija ostvaruje, a koji nisu članovi 
organizacije i ostaju dostupni tim licima najmanje pet godina od dana 
objavljivanja.
Godišnji izveštaj o 
poslovanju, godišnji obračun naknada, poseban izveštaj o sredstvima izdvojenim za 
kulturne namene i za unapređenje penzijskog, zdravstvenog ili socijalnog statusa 
članova organizacije i knjigovodstvo organizacije moraju da budu predmet 
revizije.
Reviziju iz stava 7. 
ovog člana može da obavi samo ovlašćeni revizor, u skladu sa zakonom kojim se 
uređuje računovodstvo i revizija.
Na izveštaj revizora 
shodno se primenjuju odredbe zakona kojim se uređuje računovodstvo i revizija.
O izboru i razrešenju 
ovlašćenog revizora odlučuje skupština organizacije.
*Službeni glasnik RS, broj 
66/2019
Član 191.
Nadležni organ ima pravo da njegovi predstavnici 
prisustvuju sednicama organa organizacije, kao i pravo uvida u poslovne knjige i 
drugu poslovnu dokumentaciju.
Predstavnik nadležnog organa ima pravo da na 
sednicama organa organizacije iznosi mišljenje o svim pitanjima koja se odnose na 
poslove kolektivnog ostvarivanja autorskog i srodnih prava i na poštovanje 
zakonskih propisa, bez prava glasa.
Nadležni organ može zahtevati od organizacije pismeni 
odgovor u vezi pitanja koja se odnose na delatnost i poslovanje organizacije.
Ako utvrdi nepravilnosti u radu organizacije nadležni 
organ će ukazati na njih, naložiti sprovođenje mera za njihovo otklanjanje i odrediti 
rok za otklanjanje nepravilnosti. 

Brisana je glava V. КOMISIJA ZA AUTORSКO I SRODNA 
PRAVA (vidi član 9. Zakona - 119/2012-29)

Čl. 192 - 201.
Brisani su (vidi član 9. Zakona - 119/2012-29)

Va POSTUPAК ZA DAVANJE SAGLASNOSTI NA TARIFU

*Službeni glasnik RS, broj 119/2012

Član 201a
Saglasnost na predlog tarife koju predlažu 
organizacije daje nadležni organ.

*Službeni glasnik RS, broj 119/2012
*Službeni glasnik RS, broj 66/2019

Član 201b
Ako su predlog tarife sporazumno odredile dve ili više 
organizacija, postupak za saglasnost iz člana 201a ovog zakona pokreću te 
organizacije zajednički.
Brisan je raniji stav 2. (vidi član 49. Zakona - 
66/2019-30)
*Službeni glasnik RS, broj 119/2012

Član 201v
Uz zahtev za saglasnost 
iz člana 201a ovog zakona obavezno se podnose:
1) predlog tarife 
naknada;
2) obrazloženje predloga 
tarife naknada, a naročito: obrazloženje kriterijuma za određivanje naknade i 
predložene visine naknade, ocenu podnosioca zahteva o tome da li je predložena 
visina naknade u srazmeri sa značajem koji za prihode korisnika ima 
iskorišćavanje predmeta zaštite, obrazloženje predloženog iznosa najniže naknade 
za iskorišćavanje predmeta zaštite;
3) navodi o toku i rezultatima pregovora, ako su se 
vodili pregovori, kao i obrazloženje zašto nije postignut sporazum o tarifi 
naknada;
4) dokaz o uplati 
propisane administrativne takse, koja je prihod budžeta Republike Srbije.
Prilozi iz tač. 1)–3) 
ovog člana se podnose u dva primerka.

*Službeni glasnik RS, broj 66/2019

Član 201g
Ako utvrdi da predlog tarife nije u skladu sa 
odredbama ovog zakona, nadležni organ dopisom poziva organizaciju da u 
ostavljenom roku uredi predlog tarife u skladu sa primedbama iznetim u dopisu.
Na obrazloženi zahtev 
organizacije, nadležni organ će produžiti rok za uređenje predloga tarife. 

Ukoliko organizacija ni u ostavljenom naknadnom roku ne 
uredi predlog tarife prema primedbama nadležnog organa, nadležni organ će doneti 
tarifu. 
Na postupak za davanje 
saglasnosti na tarifu shodno se primenjuju odredbe zakona kojim se uređuje opšti 
upravni postupak, ukoliko ovim zakonom nije drugačije propisano.

*Službeni glasnik RS, broj 66/2019

Vb ELEКTRONSКA EVIDENCIJA EMITOVANJA I REEMITOVANJA

*Službeni glasnik RS, broj 119/2012

Član 201d
Radiodifuzne organizacije
vode elektronsku evidenciju emitovanja i reemitovanja 
autorskih dela i predmeta srodnih prava.
Nadzor nad vođenjem elektronske evidencije vrši
Regulatorno telo za elektronske medije, 
kao povereni posao.
Način vođenja elektronske evidencije iz stava 1. ovog 
člana propisuje Vlada.

*Službeni glasnik RS, broj 119/2012
*Službeni glasnik RS, broj 66/2019

VI. EVIDENCIJA AUTORSКIH DELA I PREDMETA SRODNIH 
PRAVA

Član 202.
Radi obezbeđenja dokaza nosioci autorskog i srodnih 
prava mogu da deponuju primerke svojih dela i predmeta srodnih prava kod 
nadležnog organa.
Primerci dela i predmeta srodnih prava koji se 
deponuju moraju biti u formi pisanog dokumenta (rukopis, štampani tekst, muzička 
partitura), zvučnog, vizuelnog ili audiovizuelnog zapisa ili u digitalnoj formi.
Nadležni organ vodi evidenciju za svaku vrstu 
autorskih dela i predmeta srodnih prava.
Nosilac autorskog i srodnih prava dužan je da 
prilikom deponovanja i unošenja u evidenciju autorskog dela ili predmeta zaštite 
srodnog prava da istiniti i potpun podatak o svom autorskom delu i predmetu 
zaštite srodnog prava.
Podaci u evidenciji smatraju se istinitim dok se 
suprotno ne dokaže.
Savesno lice koje je povredilo tuđe autorsko ili 
srodno pravo uzdajući se u tačnost podataka u evidenciji ne odgovara za naknadu 
štete zbog povrede tog prava.
Unošenje u evidenciju i deponovanje primeraka autorskih 
dela i predmeta srodnih prava ni na koji način ne utiče na nastanak i trajanje 
prava koja su utvrđena ovim zakonom.
Sadržaj evidencije iz stava 3. ovog člana i uslove 
koje treba da ispunjavaju primerci dela i predmeta srodnih prava koji se deponuju 
uređuju se posebnim propisom. 

Član 203.
Za unošenje u evidenciju i deponovanje primeraka 
autorskih dela i predmeta srodnih prava plaća se propisana taksa.

VII. ZAŠTITA AUTORSКOG I SRODNIH PRAVA

Član 204.
Povredu autorskog ili srodnog prava predstavlja 
neovlašćeno vršenje bilo koje radnje koja je obuhvaćena isključivim pravima nosioca 
autorskog ili srodnog prava, neplaćanje naknade propisane ovim zakonom ili 
ugovorom, kao i neizvršavanje drugih obaveza prema nosiocu autorskog ili srodnog 
prava, propisanih ovim zakonom. 
Član 204a
Tužbu zbog povrede 
autorskog ili srodnog prava ili postojanja ozbiljne pretnje da će pravo biti 
povređeno može da podnese autor, odnosno nosilac autorskog prava, interpretator, 
proizvođač fonograma, proizvođač videograma, proizvođač emisije, proizvođač baze 
podataka, sticalac isključivih autorskih ili srodnopravnih ovlašćenja, kao i 
organizacija za kolektivno ostvarivanje autorskog i srodnih prava.
Sticalac isključivih 
ovlašćenja na autorsko i srodna prava može da podnese tužbu zbog povrede 
autorskog ili srodnog prava u obimu u kome je na osnovu zakona ili ugovora 
stekao pravo na iskorišćavanje, ukoliko drugačije nije predviđeno ugovorom o 
ustupanju prava.
Tužba iz stava 1. ovog člana može da se podnese protiv 
svakog lica koje vrši povredu prava u smislu čl. 204. i 208. ovog zakona.
*Službeni glasnik RS, broj 66/2019

Član 205.
U slučaju povrede 
autorskog ili srodnog prava ili ozbiljne pretnje da će pravo biti povređeno 
tužilac može tužbom da zahteva naročito:
1) utvrđenje povrede 
prava ili ozbiljne pretnje da će pravo biti povređeno;
2) zabranu radnji kojima 
se povređuje pravo ili radnji koje predstavljaju ozbiljnu pretnju da će pravo biti 
povređeno, kao i zabranu ponavljanja takvih ili sličnih radnji pod pretnjom plaćanja 
primerenog novčanog iznosa tužiocu;
3) naknadu imovinske i neimovinske štete;
4) isključenje iz prometa, 
oduzimanje ili uništenje, ili preinačenje bez bilo kakve naknade, predmeta kojima 
je izvršena povreda prava, uključujući i primerke predmeta zaštite, njihove 
ambalaže, matrice, negative i slično;
5) zabranu otuđenja, oduzimanje ili uništenje, bez bilo 
kakve naknade, materijala i predmeta koji su pretežno upotrebljeni u stvaranju ili 
proizvodnji predmeta kojima se povređuje pravo; 
6) objavljivanje presude o 
trošku tuženog; 
7) davanje podataka o 
trećim licima koja su učestvovala u povredi prava.
Ako sud utvrdi da je povreda prava učinjena, 
tužbom se protiv lica čije su usluge korišćene pri povredi prava (posrednik) 
može zahtevati zabrana ponavljanja radnji kojima se pravo povređuje ili njima 
sličnih radnji pod pretnjom plaćanja primerenog novčanog iznosa tužiocu.
Odredba stava 1. tačka 4) ovog člana ne odnosi se na:
1) građevinski realizovana dela arhitekture;
2) razdvojive delove predmeta kojim je izvršena 
povreda prava, ako proizvodnja tih delova i njihovo stavljanje u promet nisu 
protivzakoniti.
Pri razmatranju tužbenih 
zahteva iz stava 1. tač. 4) i 5) ovog člana, sud uzima u obzir srazmeru između 
ozbiljnosti povrede prava i tužbenog zahteva, kao i interese trećih lica.
Sud će, u granicama 
tužbenog zahteva iz stava 1. tačka 6) ovog člana, odlučiti u kom sredstvu javnog 
saopštavanja će biti objavljena presuda. Ako sud odluči da se objavi samo deo 
presude, odrediće da se objavi izreka i prema potrebi onaj deo presude iz kog je 
vidljivo o kakvoj se povredi radi i ko je izvršio povredu.
Umesto zahteva za uništenje ili preinačenje predmeta 
kojima je izvršena povreda prava tužilac može zahtevati da mu se predaju ti 
predmeti. 
*Službeni glasnik RS, broj 66/2019

Član 206.
Pri određivanju visine 
naknade štete ako je učinilac povrede znao ili mogao da zna da čini povredu 
prava sud će uzeti u obzir sve okolnosti konkretnog slučaja, kao što su 
negativne ekonomske posledice koje trpi oštećeni, uključujući izgubljenu dobit, 
dobit koju je štetnik ostvario povredom prava i, u odgovarajućim slučajevima, 
okolnosti koje nemaju ekonomski karakter, kao što je neimovinska šteta.
Sud može umesto naknade 
štete iz stava 1. ovog člana, kada okolnosti slučaja to opravdavaju, da dosudi 
oštećenom paušalnu naknadu koja ne može biti niža od uobičajene naknade koju bi 
primio za konkretni oblik korišćenja predmeta zaštite, da je to korišćenje bilo 
zakonito.
*Službeni glasnik RS, broj 66/2019

Član 207.
Nezavisno od odredbe člana 9. stav 2. ovog zakona, 
ako je ime tužioca naznačeno na primerku ili drugom obliku materijalizacije 
autorskog dela, odnosno predmeta srodnog prava, on će se smatrati nosiocem 
autorskog prava na tom delu, odnosno srodnog prava na tom predmetu zaštite, dok 
se ne dokaže drukčije.
Postupak po tužbi zbog povrede autorskog i srodnih 
prava je hitan. 

Član 208.
Pored slučajeva predviđenih odredbom člana 204. ovog 
zakona, povredu prava predstavlja i:
1) iskorišćavanje bilo kog predmeta zaštite uz 
upotrebu neovlašćeno umnoženih primeraka tog predmeta zaštite, odnosno na osnovu 
neovlašćene emisije;
2) držanje u komercijalne svrhe primeraka autorskog 
dela ili predmeta srodnog prava, ako držalac zna ili ima osnova da zna da je reč 
o neovlašćeno proizvedenom primerku;
3) proizvodnja, uvoz, stavljanje u promet, prodaja, 
zakup, reklamiranje u svrhu prodaje i zakupa, posedovanje u komercijalne svrhe 
uređaja, proizvoda ili komponenti, ili pružanje usluga koje su promovisane, 
reklamirane ili prodavane sa ciljem uklanjanja ili zaobilaženja bilo koje efikasne 
tehnološke mere, odnosno koje imaju delimičnu komercijalnu upotrebu ili svrhu 
ali koje se koriste i za uklanjanje ili zaobilaženje efikasnih tehnoloških mera, 
kao i onih koje su primarno dizajnirane, proizvedene, prilagođene ili prikazane 
u cilju omogućavanja ili olakšavanja uklanjanja ili zaobilaženja efikasnih tehnoloških 
mera.
4) zaobilaženje bilo koje efikasne tehnološke mere 
ili pružanje ili reklamiranje usluge kojom se to omogućava ili olakšava;
5) uklanjanje ili izmena elektronske informacije o 
pravima, ili stavljanje u promet, uvoz, emitovanje ili na drugi način javno 
saopštavanje autorskog dela ili predmeta srodnopravne zaštite sa kojeg je 
elektronska informacija o pravima neovlašćeno uklonjena ili izmenjena, a da pri 
tom počinilac zna ili ima osnova da zna da time podstiče, omogućuje, olakšava 
ili prikriva povredu autorskog prava ili srodnog prava.
Izraz „tehnološke mere” u smislu stava 1. ovog člana, 
označava svaku tehnologiju, uređaj ili deo koji je konstruisan da tokom svoje 
namenske upotrebe onemogući ili ograniči radnje u vezi sa autorskim delom ili
predmetom zaštite srodnog prava, za koje nosilac autorskog ili srodnog prava nije dao 
saglasnost. Tehnološke mere smatraju se efikasnim kada nosioci prava iz ovog 
zakona korišćenje svojih autorskih dela ili predmeta srodnih prava ograničavaju 
putem kontrole pristupa ili putem zaštitnog postupka kao što su enkripcija, 
deformacija ili druga transformacija autorskog dela ili predmeta srodnog prava 
ili putem mehanizama za kontrolu umnožavanja kojima se postiže cilj zaštite.
Izraz „informacija o pravima” u smislu stava 1. ovog 
člana, označava svaku informaciju koja potiče od nosioca prava i koja 
identifikuje autorsko delo ili predmet srodnopravne zaštite, autora, odnosno 
nosioca prava, ili informaciju o uslovima korišćenja dela ili predmeta 
srodnopravne zaštite, ili bilo koji broj ili šifru koja predstavlja takvu 
informaciju. 

*Službeni glasnik RS, broj 99/2011
*Službeni glasnik RS, broj 66/2019
Član 208a
Nosilac prava koji koristi tehnološke mere prema 
odredbama ovog zakona dužan je da licima koja na osnovu
čl. 42, 44, 45, 50. i 54.
ovog zakona o ograničenjima autorskog prava imaju 
zakoniti pristup primerku dela i predmetu srodnog prava, na njihov zahtev, u 
najkraćem mogućem roku, omogući da ostvare sadržajna ograničenja prava, izmenom 
ili otklanjanjem tehnoloških mera ili na drugi način.
Odredba stava 1. ovog člana ne primenjuje se na dela 
ili druge predmete zaštite koji su učinjeni dostupnim javnosti na osnovu 
dogovorenih ugovornih uslova na način koji omogućava pripadnicima javnosti da im 
pristupe sa mesta i u vreme koje sami odaberu.
Nosilac prava, uvoznik ili drugo lice koje je 
primenilo tehnološke mere ili koje ima ovlašćenje da ih otkloni mora na svakom 
primerku dela ili predmeta srodnog prava, izrađenom ili uvezenom u komercijalne 
svrhe, jasno i vidljivo da naznači upotrebu tehnoloških mera prema odredbama ovog 
zakona i da navede:
1) podatke o upotrebljenoj tehnološkoj meri i njenim 
učincima;
2) svoje ime, odnosno naziv i kontakt adresu za 
omogućavanje efikasnog ostvarivanja sadržajnog ograničenja prava iz stava 1. ovog 
člana.
Ako nosilac prava ne postupi u skladu sa odredbom 
stava 1. ovog člana, tvrdeći da ne postoje uslovi pod kojima je dozvoljeno 
iskorišćavanje dela, odnosno primerka srodnog prava na osnovu odredbi o 
ograničenjima autorskog i srodnih prava koji su propisani odredbama ovog zakona, 
lice koje hoće da ostvari sadržajna ograničenja prava može da podnese tužbu 
protiv nosioca prava i da zahteva pristup autorskom delu, odnosno predmetu 
srodnog prava i korišćenje u skladu sa odredbama ovog zakona koje se odnose na 
ograničenja autorskog prava.

*Službeni glasnik RS, broj 99/2011
**Službeni glasnik RS, broj 66/2019
Član 209.
Autorsko pravo i pravo interpretatora ne mogu biti 
predmet prinudnog izvršenja.
Predmet prinudnog izvršenja mogu biti samo određena 
imovinska potraživanja koja proizlaze iz prava iz stava 1. ovog člana.
Nedovršena dela i neobjavljeni rukopisi ne mogu biti 
predmet prinudnog izvršenja. 

Član 210.
Na predlog lica koje 
učini verovatnim da je njegovo autorsko ili srodno pravo povređeno, ili da će 
biti povređeno, sud može odrediti privremenu meru:
1) oduzimanja ili 
isključenja iz prometa predmeta kojim se povređuje pravo;
2) oduzimanja ili zabrane 
otuđenja materijala i predmeta pretežno upotrebljenih u stvaranju predmeta kojima 
se povređuje pravo, odnosno pretežno namenjenih stvaranju ili proizvodnji proizvoda 
kojima se povređuje pravo;
3) zabrane preduzimanja 
radnji kojima se vrši povreda prava ili koje predstavljaju ozbiljnu pretnju da će 
pravo biti povređeno. 
Privremena mera iz stava 
1. tačka 3) ovog člana može pod istim uslovima da se odredi i protiv posrednika 
čije usluge je koristilo treće lice koje vređa autorsko ili srodno pravo.
Na predlog lica koje 
učini verovatnim da je njegovo autorsko ili srodno pravo povređeno ili da će biti 
povređeno na komercijalnoj osnovi i koje učini verovatnim postojanje okolnosti 
koje bi ugrozile naknade štete, sud može pored privremenih mera iz stava 1. ovog 
člana, odrediti i privremenu meru:
1) zaplene pokretne i 
nepokretne imovine lica protiv koga se predlaže određivanje privremene mere;

2) zabrane isplate novčanih sredstava sa računa lica 
protiv koga se predlaže privremena mera.
Radi određivanja 
privremene mere iz stava 3. ovog člana sud može da naloži dostavljanje bankarskih, 
finansijskih, poslovnih ili drugih bitnih dokumenata i podataka ili da naloži da 
se omogući pristup tim dokumentima i podacima.
Lice kome je izdata 
zabrana iz stava 1. tač. 2) i 3) i stava 3. tačka 2) ovog člana, kao i nalog iz 
stava 4. ovog člana, a koje ne postupi po zabrani, odnosno nalogu, kazniće se u 
skladu sa odgovarajućim odredbama zakona kojim se uređuje postupak izvršenja i 
obezbeđenja.
Sud može da odredi privremenu meru odmah po prijemu 
predloga za određivanje privremene mere i bez prethodnog izjašnjenja protivne 
stranke, a naročito ako postoji opasnost da zbog odlaganja predlagač pretrpi 
nenadoknadivu štetu.  
Rešenje kojim je određena privremena mera, u slučaju 
iz stava 6. ovog člana, dostaviće se strankama u postupku bez odlaganja, a 
najkasnije po sprovođenju mere.
*Službeni glasnik RS, broj 66/2019
Član 210a
Кada je privremena mera 
određena pre pokretanja parničnog ili drugog postupka, tužba, odnosno predlog za 
pokretanje drugog postupka radi opravdanja privremene mere mora se podneti u roku 
od 30 dana od dana donošenja rešenja o određivanju privremene mere.
Ako tužba ne bude 
podneta u roku iz stava 1. ovog člana, odnosno ako ne bude pokrenut drugi 
postupak radi opravdanja privremene mere, sud će na predlog lica protiv koga je 
privremena mera određena obustaviti postupak i ukinuti sprovedene radnje.
Ako je privremena mera 
određena bez izjašnjenja protivne stranke u slučaju iz člana 210. stav 6. ovog 
zakona, sud će u razumnom roku omogućiti protivnoj stranci, na njen predlog, da 
se izjasni o privremenoj meri, nakon čega može obustaviti postupak i ukinuti 
sprovedene radnje ili izmeniti određenu meru.
Ako postupak bude 
obustavljen i sprovedene radnje budu ukinute u skladu sa ovim članom ili ako sud 
utvrdi da povreda prava nije učinjena ili da nije postojala ozbiljna pretnja da će 
pravo biti povređeno, lice protiv koga je određena privremena mera ima pravo na 
naknadu štete koja mu je naneta privremenom merom.
Sud može usloviti 
određivanje privremene mere polaganjem odgovarajućeg iznosa kao sredstva 
obezbeđenja u slučaju štete iz stava 4. ovog člana.
*Službeni glasnik RS, broj 66/2019
Član 210b
Кada se jedna stranka u 
parničnom postupku poziva na dokaz dovoljan da podrži njene navode i tvrdnje, a 
koji se nalazi u posedu druge stranke, ili pod njenom kontrolom, sud će drugu 
stranku pozvati da dostavi pomenuti dokaz, pod uslovom da poverljive informacije 
budu zaštićene.
Pod uslovima iz stava 1. 
ovog člana, u slučaju da je pravo povređeno na komercijalnoj osnovi, sud će, na 
predlog jedne stranke u postupku, pozvati drugu stranku da dostavi bankarske, 
finansijske i poslovne dokumente koji se nalaze u njenom posedu, ili pod njenom 
kontrolom, pod uslovom da poverljive informacije budu zaštićene.
*Službeni glasnik RS, broj 66/2019

Član 211.
Na predlog lica koje 
učini verovatnim da je njegovo autorsko ili srodno pravo povređeno, ili da će 
biti povređeno, sud može u toku, kao i pre pokretanja parnice, odrediti 
obezbeđenje dokaza, pod uslovom da poverljive informacije budu zaštićene.
Obezbeđenjem dokaza u 
smislu ovog zakona smatra se:
1) uzimanje detaljnog 
opisa predmeta kojima se povređuje pravo, sa ili bez uzimanja uzoraka tih 
predmeta;
2) oduzimanje predmeta 
ili dela predmeta kojima se povređuje pravo, a ako je to opravdano, i oduzimanje 
sredstava pretežno upotrebljenih u stvaranju ili stavljanju u promet takvih 
predmeta, kao i dokumenata koji se odnose na navedeno.
Кada je obezbeđenje 
dokaza određeno pre pokretanja parničnog postupka tužba se mora podneti u roku od 
30 dana od dana donošenja rešenja o određivanju obezbeđenja.
Licu od koga se dokazi prikupljaju, sudsko rešenje o 
određivanju mere obezbeđenja dokaza biće uručeno u trenutku prikupljanja dokaza, a 
odsutnom licu čim to postane moguće. 
*Službeni glasnik RS, broj 66/2019

Član 212.
Sud može odrediti obezbeđenje dokaza odmah po prijemu 
predloga za obezbeđenje dokaza i bez izjašnjenja protivne stranke, a naročito ako 
postoji opasnost da zbog odlaganja predlagač pretrpi nenadoknadivu štetu, ili ako 
postoji očigledan rizik da će dokaz biti uništen. 
Rešenje kojim je određeno 
obezbeđenje dokaza, u slučaju iz stava 1. ovog člana, dostaviće se strankama u 
postupku bez odlaganja, a najkasnije po sprovođenju mere obezbeđenja dokaza.
Ako tužba ne bude 
podneta u roku iz člana 211. stav 3. ovog zakona sud će na predlog lica od koga 
se dokazi pribavljaju obustaviti postupak i ukinuti sprovedene radnje. 
Ako je obezbeđenje dokaza 
određeno bez izjašnjenja protivne stranke sud će u razumnom roku omogućiti toj 
stranci, na njen predlog, da se izjasni o rešenju o obezbeđenju dokaza, nakon čega 
može obustaviti postupak i ukinuti sprovedene radnje ili izmeniti određeno 
obezbeđenje dokaza.
Ako postupak bude 
obustavljen i sprovedene radnje budu ukinute, ili ako sud utvrdi da povreda prava 
nije učinjena, ili da nije postojala ozbiljna pretnja da će pravo biti povređeno, 
protivna stranka ima pravo na naknadu štete koja joj je naneta obezbeđenjem 
dokaza.
Sud može usloviti 
određivanje obezbeđenja dokaza polaganjem odgovarajućeg novčanog iznosa kao 
sredstva obezbeđenja u slučaju nastanka štete iz stava 5. ovog člana.
Stavovi 1, 4. i 6. ovog 
člana primenjuju se i na treća lica od kojih se dokazi pribavljaju.
*Službeni glasnik RS, broj 66/2019
Član 213.
Sud može, na opravdan i 
srazmeran zahtev lica čije je pravo povređeno, da naredi licu koje je izvršilo 
povredu autorskog ili srodnog prava da pruži informacije o trećim licima koja su 
učestvovala u povredi autorskog ili srodnog prava i o njihovim distributivnim 
kanalima, ili da preda dokumente koji su u vezi sa povredom prava.
Dostavljanje informacija 
iz stava 1. ovog člana sud može narediti i drugom licu:
1) kod koga je pronađena 
roba kojom se povređuje autorsko ili srodno pravo na komercijalnoj osnovi;
2) koje na komercijalnoj 
osnovi koristi usluge kojima se povređuje autorsko ili srodno pravo;
3) za koje je utvrđeno 
da na komercijalnoj osnovi pruža usluge koje se koriste u aktivnostima kojima se 
povređuje autorsko ili srodno pravo;
4) koje je od strane 
lica iz tač. 1), 2) ili 3) ovog stava navedeno kao lice uključeno u proizvodnju 
ili distribuciju roba ili pružanje usluga kojima se povređuje autorsko ili srodno 
pravo.
Pod informacijama iz 
stava 1. ovog člana smatraju se naročito:
1) podaci o 
proizvođačima, distributerima, dobavljačima i drugim licima koja su prethodno 
bila uključena u proizvodnju ili distribuciju robe ili pružanje usluga, kao i o 
prodavcima kojima je roba namenjena;
2) podaci o količinama 
proizvedene, isporučene ili naručene robe ili usluga, kao i o cenama ostvarenim 
za takvu robu ili usluge.
Ako lica iz st. 1. i 2. ovog člana iz neopravdanih 
razloga ne postupe po nalogu suda i ne dostave tražene informacije odgovaraće za 
štetu koja na taj način nastane.
Odredbe ovog člana ne isključuju:
1) pravo da se licu čije 
je pravo povređeno pruže potpunije informacije;
2) korišćenje u 
građanskim i krivičnim postupcima informacija dostavljenih u skladu sa ovim 
članom;
3) pravo da se odbije 
davanje informacija iz razloga iz kojih se prema odredbama zakona kojim se 
uređuje parnični postupak, može uskratiti svedočenje;
4) primenu odredaba o 
odgovornosti za zloupotrebu dobijenih informacija i odredaba kojima se uređuje 
zaštita podataka o ličnosti.
*Službeni glasnik RS, broj 66/2019

Član 214.
U slučaju spora za utvrđenje prava izdavača, odnosno 
lica koje je objavilo delo čiji autor nije poznat, u smislu člana 13. ovog 
zakona sud je dužan da obezbedi da se anonimnost autora sačuva.
Član 214a
Na postupak po tužbi, 
predlogu za određivanje privremene mere, pravnom leku i predlogu za obezbeđenje 
dokaza shodno se primenjuju odgovarajuće odredbe zakona kojim se uređuje parnični 
postupak i zakona kojim se uređuje postupak izvršenja i obezbeđenja.
Na pitanja u vezi sa 
naknadom štete shodno se primenjuju odgovarajuće odredbe zakona kojim se uređuju 
obligacioni odnosi.
Sporovi iz autorskog i 
srodnih prava ne smatraju se sporovima male vrednosti.
Revizija je uvek dozvoljena u sporovima zbog povrede 
autorskog i srodnih prava kada se ne odnose na imovinsko-pravni zahtev.
*Službeni glasnik RS, broj 66/2019
Član 214b
Odredbe ovog zakona 
kojima se uređuje zaštita računarskih programa ne utiču na primenu drugih 
propisa koji uređuju zaštitu patenta, žiga, dizajna, topografije 
poluprovodničkih proizvoda, poslovne tajne, kao i nelojalnu konkurenciju.
Odredbe ovog zakona o 
zaštiti baza podataka nemaju uticaja na autorsko pravo, srodna prava ili bilo 
koje drugo pravo ili obavezu koja postoji na podacima, delima, ili drugim 
materijalima koji su sadržani u bazama podataka, niti utiču na patent, žig, 
industrijski dizajn, zaštitu nacionalnog blaga, odnosno kulturnih dobara, zakone 
o restriktivnoj praksi i nelojalnoj konkurenciji, zaštiti podataka i 
privatnosti, pristupu javnim dokumentima i ugovornom pravu.
*Službeni glasnik RS, broj 
66/2019

VIII. КAZNENE ODREDBE

Član 215.
Кazniće se za privredni prestup novčanom kaznom u 
iznosu od 100.000 do 3.000.000 dinara privredno društvo ili drugo pravno lice 
koje:
1) neovlašćeno objavi, zabeleži, umnoži ili javno 
saopšti na bilo koji način, u celini ili delimično, autorsko delo, 
interpretaciju, fonogram, videogram, emisiju ili bazu podataka, ili stavi u 
promet ili da u zakup ili u komercijalne svrhe drži neovlašćeno umnožene ili 
neovlašćeno stavljene u promet primerke autorskog dela, interpretacije, 
fonograma, videograma, emisije ili baze podataka (čl. 16, 20, 21, 22, 25, 26, 
27, 28, 29, 30, 116, 126, 131, 136. i 140);
2) u cilju pribavljanja imovinske koristi za sebe ili 
drugog protivpravno stavi u promet ili da u zakup primerke iz stava 1. ovog 
člana, za koje zna da su neovlašćeno objavljeni, zabeleženi ili umnoženi (čl. 16, 
20, 21, 22, 25, 26, 27, 28, 29, 116, 126, 131, 136. i 140);
3) proizvede, uveze, stavi u promet, proda, da u 
zakup, reklamira u svrhu prodaje i zakupa, poseduje u komercijalne svrhe, 
uređaje, proizvode ili komponente ili pruža usluge koje su promovisane, 
reklamirane ili prodavane sa ciljem uklanjanja ili zaobilaženja bilo koje efikasne 
tehnološke mere, odnosno koje imaju delimičnu komercijalnu upotrebu ili svrhu 
ali koje se koriste i za uklanjanje ili zaobilaženje efikasnih tehnoloških mera, 
kao i onih koje su primarno dizajnirane, proizvedene, prilagođene ili prikazane 
u cilju omogućavanja ili olakšavanja uklanjanja ili zaobilaženja efikasnih tehnoloških 
mera (član 208. stav 1. tačka 3);
4) zaobilazi bilo koju efikasnu tehnološku meru ili 
pruža ili reklamira usluge kojima se to omogućava ili olakšava ( član 208. stav 
1. tačka 4);
5) ukloni ili izmeni elektronsku informaciju o 
pravima, ili stavi u promet, uveze, emituje ili na drugi način javno saopšti 
autorsko delo ili predmet srodnopravne zaštite sa kojeg je elektronska 
informacija o pravima neovlašćeno uklonjena ili izmenjena, i pri tom zna ili ima 
osnova da zna da time podstiče, omogućuje, olakšava ili prikriva povredu 
autorskog prava ili srodnog prava (član 208. stav 1. tačka 5);
6) u svojstvu vlasnika građevine izvrši određene 
izmene na građevini koja predstavlja materijalizovani primerak dela arhitekture, 
a preradu dela nije prvo ponudilo autoru dela (član 38);
6a) ne vodi elektronsku evidenciju emitovanja i 
reemitovanja autorskih dela i predmeta srodnih prava (član 201d stav 1);
7) organizaciji ne dostavi ili ne dostavi u 
propisanom roku, podatke o nazivu predmeta zaštite, učestalosti i obimu 
iskorišćavanja, kao i o drugim okolnostima koje su relevantne za obračun 
i 
raspodelu naknade koja se prema tarifi plaća (član 39. stav 7. i član 187. st. 
2, 3, 4. i 5);
8) obavlja poslove kolektivnog ostvarivanja autorskog, odnosno srodnih prava 
bez dozvole nadležnog organa (član 160. stav 4);
9) ne raspodeli nosiocima autorskog, odnosno 
srodnih prava, koji su sa njom zaključili ugovor iz člana 153. ovog zakona i 
nosiocima autorskog i srodnih prava iz člana 180. stav 4. ovog zakona, do 31. 
decembra tekuće godine, u skladu sa planom raspodele, sav prihod prikupljen od 
korisnika za predmete zaštite korišćene u toku prethodne kalendarske godine, 
izuzev sredstava određenih za pokriće opravdanih troškova kolektivnog 
ostvarivanja autorskog i srodnih prava (član 184. stav 1), s tim što se 
privrednim prestupom ne može smatrati postupanje organizacije u skladu sa članom 
184. st. 4–7. Zakona.
Za radnje iz stava 1. ovog člana kazniće se za 
privredni prestup novčanom kaznom u iznosu od 50.000 do 200.000 dinara i 
odgovorno lice u privrednom društvu ili drugom pravnom licu.
Predmeti izvršenja privrednih prestupa i predmeti koji 
su bili upotrebljeni za izvršenje privrednog prestupa iz stava 1. ovog člana biće 
oduzeti, a predmeti izvršenja privrednih prestupa biće i uništeni.
Presuda kojom je učiniocu izrečena kazna za privredni 
prestup iz stava 1. ovog člana javno se objavljuje. 

*Službeni glasnik RS, broj 99/2011
**Službeni glasnik RS, broj 66/2019
Član 216.
Za radnje iz člana 215. stav 1. tač. 1, 2, 3, 4, 5. i 
7. ovog zakona kazniće se za prekršaj preduzetnik novčanom kaznom u iznosu od 
50.000 do 500.000 dinara.
Za radnju iz člana 215. stav 1. tačka 6. ovog zakona 
kazniće se za prekršaj fizičko lice novčanom kaznom u iznosu od 10.000 do 50.000 
dinara.
Predmeti izvršenja prekršaja i predmeti koji su bili 
upotrebljeni za izvršenje prekršaja iz st. 1. i 2. ovog člana biće oduzeti, a 
predmeti izvršenja prekršaja biće i uništeni. 

Član 217.
Кazniće se za prekršaj novčanom kaznom u iznosu od 
100.000 do 1.000.000 dinara privredno društvo ili drugo pravno lice koje:
1) bez navođenja imena autora ili interpretatora ili 
pod drugim imenom u celini ili delimično objavi, izvede, predstavi, prenese 
izvođenje ili predstavljanje ili emituje tuđe autorsko delo ili iskoristi tuđu 
interpretaciju (član 15. i član 114. stav 1. tačka 2);
2) bez dozvole autora izmeni ili preradi tuđe 
autorsko delo ili tuđu snimljenu interpretaciju (čl. 17. i 31. i član 114. stav 
1. tačka 3);
3) u svojstvu profesionalnog trgovca umetničkim delima 
(prodajni saloni, umetničke galerije, aukcijske kuće i sl.) u roku od 30 dana od 
dana prodaje originala dela likovne umetnosti, ne obavesti autora dela o nazivu, 
odnosno imenu i adresi prodavca, posrednika i kupca njegovog dela, i o ceni po 
kojoj je delo prodato i ne plati autoru iznos naknade od prodajne cene dela 
(član 35. st. 1, 4, 5, 6, 7. i 9);
4) prilikom unošenja u evidenciju i deponovanja kod 
nadležnog organa, autorskog dela ili predmeta zaštite srodnog prava da 
neistiniti ili prikrije pravi podatak o svom autorskom delu ili predmetu zaštite 
srodnog prava (član 202. stav 4);
5) u svojstvu izdavača proda neprodate primerke dela kao staru hartiju, a da 
ih nije prethodno ponudio autoru, odnosno njegovom nasledniku da ih otkupi (član 
81);
6) licima koja na osnovu odredbi ovog zakona o 
ograničenjima autorskog prava imaju zakoniti pristup primerku autorskog dela ili 
predmeta srodnog prava, ne omogući da ostvare sadržajna ograničenja prava, 
izmenom ili otklanjanjem tehnoloških mera ili na drugi način (član 208a stav 1);
7) na primerku autorskog dela ili predmeta srodnog 
prava izrađenom ili uvezenom u komercijalne svrhe, ne označi jasno i vidljivo 
upotrebu tehnoloških mera (član 208a stav 3);
8) ne dostavi nadležnom 
organu u propisanom roku, godišnji izveštaj o poslovanju, godišnji obračun naknada 
i izveštaj ovlašćenog revizora (član 188. stav 2. tačka 1);
9) ne usvoji, odnosno ne 
pribavi u propisanom roku, godišnje izveštaje organa upravljanja i nadzornih organa 
o iznosu naplaćenih naknada, njihovoj raspodeli, poslovanju organizacije, izveštaj 
ovlašćenog revizora i predlog finansijskog plana organizacije za narednu godinu 
koji uključuje plan troškova poslovanja organizacije (čl. 189. stav 1. tač. 1), 2) 
i 3).
Za radnje iz stava 1. ovog člana, kazniće se za 
prekršaj novčanom kaznom u iznosu od 10.000 do 50.000 dinara i odgovorno lice u 
privrednom društvu ili drugom pravnom licu.
Za radnje iz stava 1. ovog člana, kazniće se 
preduzetnik novčanom kaznom u iznosu od 10.000 do 200.000 dinara.
Za radnje iz stava 1. tač. 4. i 5. ovog člana, kazniće 
se i fizičko lice novčanom kaznom u iznosu od 10.000 do 50.000 dinara.
Novčanom kaznom u iznosu od 10.000 do 50.000 dinara 
kazniće se za prekršaj fizičko lice koje u roku od 30 dana od dana prodaje 
originala dela likovne umetnosti, ne obavesti autora dela o nazivu, odnosno 
imenu i adresi prodavca, posrednika i kupca njegovog dela i o ceni po kojoj je 
delo prodato i ne plati autoru iznos naknade od prodajne cene dela (član 35. st. 
1, 4, 5, 6, 7. i 9).

*Službeni glasnik RS, broj 99/2011
**Službeni glasnik RS, broj 66/2019
IX. PRELAZNE I ZAVRŠNE ODREDBE

Član 218.
Autor, interpretator, proizvođač fonograma, 
proizvođač videograma i proizvođač emisije, čije je trajanje prava isteklo do 
dana stupanja na snagu ovog zakona ne može tražiti utvrđivanje prava po ovom 
zakonu. 

Član 219.
Postojeće organizacije za kolektivno ostvarivanje 
autorskog i srodnih prava koje su obavljale poslove ostvarivanja ovih prava pre 
stupanja na snagu ovog zakona, nastavljaju sa radom i posle stupanja na snagu ovog 
zakona.
Svi subjekti iz stava 1. ovog člana dužni su da 
usklade svoj statusni oblik i svoje poslovanje sa odredbama ovog zakona u roku od 
godinu dana od dana stupanja na snagu ovog zakona. Radi usklađivanja pravne forme, 
postojeće organizacije su dužne da izvrše prijavu upisa i promene pravne forme u 
Registar udruženja i podnesu zahtev za brisanje iz Registra privrednih subjekata u 
koji su upisani.
Subjekti iz stava 1. ovog člana dužni su da u roku od 
60 dana od dana stupanja na snagu ovog zakona objave poziv iz člana 173. ovog 
zakona. 

Član 220.
Primena člana 29. stav 2. ovog zakona, odlaže se do 
osnivanja u Republici Srbiji odgovarajuće organizacije za kolektivno ostvarivanje 
prava, a najkasnije do dana pristupanja Republike Srbije Evropskoj uniji. 


Član 221.
Potvrđivanjem Sporazuma o trgovinskim aspektima prava 
intelektualne svojine, odredbe ovog zakona o zaštiti autorskog prava, prava 
interpretatora, prava proizvođača fonograma i prava proizvođača emisija, izuzev 
odredaba čl. 14. do 18. primenjivaće se i na fizička i pravna lica koja su 
obuhvaćena odredbom člana 1. stav 3. tog sporazuma.
Odredbe čl. 35. i 36. ovog zakona primenjivaće se na 
lica koja su državljani ili imaju prebivalište u državi članici Svetske 
trgovinske organizacije, samo pod uslovom reciprociteta. 

Član 222.
U roku od 30 dana od dana stupanja na snagu ovog 
zakona nadležni organ će objaviti poziv iz člana 194. stav 2. ovog zakona, a 
najkasnije po isteku 60 dana od dana objave poziva, rukovodilac nadležnog organa 
će predložiti Vladi kandidate za izbor članova Кomisije i njihovih zamenika.
Vlada će imenovati kandidate za predsednika i članove 
Кomisije kao i njihove zamenike u roku od 30 dana od dana dobijanja predloga od 
nadležnog organa.
U roku od 30 dana od dana stupanja na snagu ovog 
zakona nadležni organ će predložiti Vladi listu tehničkih uređaja i predmeta za 
koje postoji obaveza plaćanja posebne naknade na osnovu člana 39. ovog zakona
Vlada će utvrditi listu uređaja i predmeta iz člana 
39. stav 10. ovog zakona u roku od 60 dana od dana dobijanja predloga od strane 
nadležnog organa.
Do utvrđivanja liste iz stava 4. ovog člana, lica iz 
člana 39. stav 2. ovog zakona ne plaćaju naknadu za računare, računarsku opremu 
i komponente, kao i sve vrste računarskih memorija. 

Član 223.
Кomisija je dužna da donese Poslovnik o radu Кomisije 
u roku od 30 dana od dana obrazovanja Кomisije. 

Član 224.
Podzakonski propisi za izvršenje ovog zakona biće 
doneti u roku od 120 dana od dana stupanja na snagu ovog zakona.
Do donošenja podzakonskih propisa predviđenih ovim 
zakonom primenjuju se odredbe propisa donetih na osnovu Zakona o autorskom i 
srodnim pravima („Službeni list SCG”, broj 61/04), izuzev odredaba koje su u 
suprotnosti sa ovim zakonom. 

Član 225.
Danom stupanja na snagu ovog zakona prestaju da važe:
1) Zakon o autorskom i srodnim pravima („Službeni 
list SCG”, broj 61/04);
2) odredbe čl. 34, 35, 42, 43. i člana 44. stav 1. 
tač. 1. i 3. Zakona o posebnim ovlašćenjima radi efikasne zaštite prava 
intelektualne svojine („Službeni glasnik RS”, broj 46/06). 


Član 226.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.

ODREDBE КOJE NISU UNETE U "PREČIŠĆEN TEКST" ZAКONA 


Zakon o izmenama i dopunama Zakona o autorskom i 
srodnim pravima: "Službeni glasnik RS", broj 99/2011-50

Član 45.
Zakon o autorskom i srodnim pravima primenjuje se na 
fonograme proizvođača fonograma i na njima snimljene interpretacije ako od 
beleženja, odnosno od prvog izdanja ili objavljivanja, do dana stupanja na snagu ovog 
zakona, nije proteklo pedeset godina, s tim što se početak roka određuje u 
skladu sa članom 147. stav 8. Zakona o autorskom i srodnim pravima.

Član 46.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.  

Zakon o izmenama i dopunama Zakona o autorskom i 
srodnim pravima: "Službeni glasnik RS", broj 119/2012-29
Član 11.
Danom stupanja na snagu ovog zakona prestaje sa radom 
Кomisija za autorsko i srodna prava, a njena prava, obaveze, predmete, opremu, 
sredstva za rad i arhivu, za vršenje nadležnosti utvrđenih ovim zakonom, preuzima 
Zavod za intelektualnu svojinu.
Reprezentativno udruženje korisnika za teritoriju 
Republike Srbije dužno je da kategoriše korisnike iz člana 6. ovog zakona (novi 
član 171a), u roku od 30 dana od dana stupanja na snagu ovog zakona.
Zavod za intelektualnu svojinu dužan je da u roku od 
60 dana od dana stupanja na snagu ovog zakona donese Tarifu za ostvarivanje prava 
na naknadu za javno saopštavanje muzičkih dela, interpretacija i fonograma i 
Tarifu za ostvarivanje prava na posebnu naknadu, u skladu sa odredbama ovog 
zakona.

Član 12.
Organizacije koje ostvaruju prava autora muzičkih 
dela na naknadu za javno saopštavanje muzičkih dela i organizacije koje ostvaruju 
prava interpretatora i proizvođača fonograma na naknadu za javno saopštavanje 
interpretacija i fonograma dužne su da sporazum iz člana 3. ovog zakona 
(dopunjeni član 156) postignu u roku od šest meseci od dana stupanja na snagu ovog 
zakona.
Ukoliko organizacije iz stava 1. ovog člana ne 
postignu sporazum u ostavljenom roku, jedinstvenu naknadu naplaćuje najstarija 
organizacija.
Jedinstvena naknada za javno saopštavanje muzičkih 
dela, interpretacija i fonograma počeće, u smislu člana 3. ovog zakona (član 
156. st. 5. i 6), da se obračunava i naplaćuje od 1. januara 2014. godine. 
 

Do 1. januara 2014. godine organizacije iz stava 1. 
ovog člana naplaćivaće naknadu za javno saopštavanje prema Tarifi koju je doneo 
Zavod za intelektualnu svojinu, a prema sledećim proporcijama: 50% organizaciji 
koja ostvaruje prava autora na javno saopštavanje muzičkih dela, 25% organizaciji 
proizvođača fonograma i 25% organizaciji interpretatora.
Elektronska evidencija emitovanja i reemitovanja počeće 
da se vodi od 1. januara 2014. godine.

Član 13.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, a primenjuje se od 1. 
januara 2013. godine.
Zakon o izmenama i dopunama Zakona o autorskom i 
srodnim pravima: "Službeni glasnik RS", broj 66/2019-30
Član 66.
Odredbe člana 30. st. 2. i 3. ovog zakona 
(član 147. st. 2. i 3. Zakona) primenjuju se na fonograme i na njima snimljene 
interpretacije čije trajanje prava nije isteklo do dana stupanja na snagu ovog 
zakona, kao i na fonograme i na njima snimljene interpretacije koji nastanu nakon 
stupanja na snagu ovog zakona. 
Član 67.
Član 18. ovog zakona (član 102a Zakona) 
primenjuje se na muzička dela sa rečima kod kojih pravo autora teksta ili autora 
kompozicije za muzičko delo sa rečima nije isteklo na dan stupanja na snagu ovog 
zakona kao i na muzička dela sa rečima koja su stvorena posle tog datuma.
Član 20. ovog zakona (član 117. stav 1. tačka 
1a) Zakona) primenjuje se na interpretacije koje su zabeležene na nosač zvuka i 
slike kod kojih pravo interpretatora nije isteklo do dana stupanja na snagu ovog 
zakona, kao i na interpretacije koje nastanu nakon stupanja na snagu ovog zakona.
Član 68.
Član 21. ovog zakona (čl. 122a, 122b i 122v 
Zakona) primenjuju se na interpretacije koje su zabeležene na fonogram, kao i na 
fonograme kod kojih pravo interpretatora, odnosno proizvođača fonograma nije 
isteklo do dana stupanja na snagu ovog zakona, kao i na interpretacije i 
fonograme koji nastanu nakon stupanja na snagu ovog zakona. 
Član 69.
Do stupanja na snagu novih tarifa za javno 
saopštavanje koje će biti donete u postupku i na način predviđen ovim zakonom 
važiće tarifa koja bude važila u momentu stupanja na snagu ovog zakona. 

Do donošenja novih tarifa iz stava 1. ovog 
člana, naknadu za javno saopštavanje muzičkih dela naplaćivaće organizacija koja 
ostvaruje prava muzičkih stvaralaca u iznosu od 50% od ukupnog iznosa naknade 
utvrđene tarifom koja bude važila u momentu stupanja na snagu ovog zakona, a 
naknadu za javno saopštavanje interpretacija i fonograma naplaćivaće organizacija 
iz člana 127. stav 3. Zakona o autorskom i srodnim pravima („Službeni glasnik 
RS”, br. 104/09, 99/11, 119/12 i 29/16 – US), u iznosu od 50% od ukupnog iznosa 
naknade utvrđene tarifom koja bude važila u trenutku stupanja na snagu ovog 
zakona.
Član 70.
Odredba člana 21. stav 3. Zakona o autorskom 
i srodnim pravima („Službeni glasnik RS”, br. 104/09, 99/11, 119/12 i 29/16 – 
US) primenjivaće se i u slučaju da je vlasnik primerka dela taj primerak legalno 
pribavio u državi članici Evropske unije ili Evropskog ekonomskog prostora, od 
dana pristupanja Republike Srbije Evropskoj uniji.
Odredba člana 27. ovog zakona (izmenjen član 
139. Zakona), u delu koji se odnosi na iscrpljenje prava proizvođača baze 
podataka, primenjivaće se i u slučaju da je vlasnik primerka dela taj primerak 
legalno pribavio u državi članici Evropske unije ili Evropskog ekonomskog 
prostora, od dana pristupanja Republike Srbije Evropskoj uniji. 
Član 71.
Član 171a Zakona o autorskom i srodnim 
pravima („Službeni glasnik RS”, br. 104/09, 99/11, 119/12 i 29/16 – US) prestaje 
da se primenjuje danom pristupanja Republike Srbije Svetskoj trgovinskoj 
organizaciji. 
Član 72.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, osim odredbe člana 45. stav 
1. ovog zakona (član 184. stav 1. Zakona) koja se primenjuje od 1. januara 2020. 
godine.




