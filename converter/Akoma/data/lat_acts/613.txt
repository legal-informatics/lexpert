



Redakcijski prečišćen tekst



ZAКON
o plovidbi i lukama na unutrašnjim vodama
"Službeni glasnik RS", br. 73 od 12. oktobra 2010, 121 od 24. decembra 2012, 
18 od 13. februara 2015, 96 od 26. novembra 2015 - dr. zakon, 
92 od 14. novembra 2016, 
104 od 23. decembra 2016 -  
dr. zakon, 113 od 17. decembra 2017 -   
dr. zakon, 41 od 31. maja 2018, 95 od 8. decembra 2018 
		- dr. zakon, 
37 od 29. maja 2019 - 

dr. zakon, 9 od 4. 
februara 2020.
Deo prvi
I. UVODNE ODREDBE
Predmet uređenja
Član 1.
Ovim zakonom uređuju se uslovi i način za bezbednu plovidbu na unutrašnjim 
vodama Republike Srbije, vodni putevi i plovidba, plovila i njihova sposobnost za 
plovidbu, posada, traganje i spasavanje, luke i pristaništa, nadzor i druga pitanja 
koja se odnose na plovidbu na unutrašnjim vodama.
Primena zakona
Član 2.
Odredbe ovog zakona primenjuju se na međunarodnim, međudržavnim i državnim 
vodnim putevima Republike Srbije, kao i na drugim unutrašnjim vodama.
Odredbe ovog zakona primenjuju se i na ratna plovila, kada je to ovim zakonom 
propisano.
Član 3.
Na odnose koji nisu uređeni ovim zakonom i drugim propisima koji su doneti na 
osnovu ovog zakona, primenjuju se običaji u unutrašnjoj plovidbi.
Značenje pojmova
Član 4.
Pojedini izrazi upotrebljeni u ovom zakonu imaju sledeće značenje:
1) boksaža je vrsta lučke usluge kojom se obavlja manevrisanje plovilima u 
luci;
1a) AtoN sistem obeležavanja 
plovnih puteva je sistem koji se koristi za praćenje standardnog sistema 
obeležavanja plovnih puteva navigacionim bovama i koji pruža informacije o 
plovnom putu učesnicima u plovidbi, a sastoji se od AIS AtoN transpondera koji 
se ugrađuju na navigacione bove, centralnog serverskog segmenta koji upravlja 
radom sistema putem odgovarajućih softverskih aplikacija, kao i softverskih 
aplikacija koje obezbeđuju korišćenje odgovarajućih servisa Direkciji za vodne 
puteve i učesnicima u plovidbi; 
1b) bagerovanje je vađenje 
rečnog nanosa u cilju održavanja lučke akvatorije ili pristupnog plovnog puta do 
luke, odnosno ispunjavanja propisanih gabarita plovnog puta u zavisnosti od 
utvrđene kategorije vodnog puta;
2) bočni sastav je sastav plovila koja su čvrsto povezana bok uz bok, osim 
čamaca, od kojih nijedno nije postavljeno ispred plovila koje pokreće sastav;
3) brod je brod unutrašnje plovidbe i rečno-morski brod, osim ratnog broda;
4) brod bez sopstvenog pogona je brod koji nema sopstveni mašinski uređaj za 
pogon, kao i brod čiji se mašinski uređaj koristi za premeštanje u luci ili 
mestima ukrcavanja ili iskrcavanja, ili da bi se povećale njegove manevarske 
sposobnosti za vreme potiskivanja ili tegljenja;
5) brod velike brzine je brod sa sopstvenim pogonom koji može da postigne 
brzinu preko 40 km/h u odnosu na vodu;
6) brod sa sopstvenim pogonom je brod koji ima sopstveni mašinski uređaj za 
pogon;
7) brod u gradnji je brod od momenta polaganja kobilice ili sličnog postupka 
gradnje do momenta upisa u upisnik brodova;
8) brod unutrašnje plovidbe je brod registrovan za plovidbu na unutrašnjim 
vodama, čija dužina trupa iznosi najmanje 20 m ili čiji je proizvod dužine, 
širine i maksimalnog gaza jednak zapremini od najmanje 100 m³, kao i tegljač i 
potiskivač, bez obzira na njihovu dužinu i zapreminu;
9) brodar je vlasnik plovila, zakupac ili menadžer, koji je kao držalac 
plovila, nosilac plovidbene odgovornosti;
9a) bunker stanica za snabdevanje 
brodova gorivom je objekat lučke infrastrukture, odnosno lučki terminal 
na kome se obavlja snabdevanje tečnim gorivom brodova, koji se sastoji od objekata 
i instalacija na kopnu (u daljem tekstu: bunker stacionarna stanica) ili od 
plutajućeg objekta za snabdevanje brodova gorivom sa pratećom instalacijom (u 
daljem tekstu: bunker pontonska stanica, odnosno bunker stanica za snabdevanje sa 
vozila cisterne) ili od plutajućeg objekta za snabdevanje brodova gorivom sa 
pratećim objektima na kopnu, na kojima su postavljeni snabdevačka jedinica, 
pripadajući rezervoari, cevovod sa opremom, uređaji i instalacije, transportna 
jedinica, merila i drugi odgovarajući uređaji, oprema i instalacije za 
snabdevanje brodova gorivom i koji čine tehničko-tehnološku celinu (u daljem 
tekstu: bunker plutajuća stanica), za čiji rad je potrebno odobrenje za obavljanje 
lučke delatnosti;
10) vatrogasno spasilačko plovilo je plovilo registrovano i opremljeno za 
gašenje požara i ostale tehničko-tehnološke intervencije i spasilačke aktivnosti 
na vodi;
11) vlasnik plovila je fizičko ili pravno lice koje je kao vlasnik upisano u 
jedan od upisnika;
12) vodni put je deo unutrašnjih voda na kome se obavlja plovidba, kategorisan 
i otvoren za plovidbu;
12a) vreme odmora je vreme 
izvan radnog vremena i obuhvata period odmora na plovilu u pokretu, na usidrenom 
ili privezanom plovilu, kao i na kopnu, i ne obuhvata kratke pauze do 15 minuta;
13) gliser je vrsta čamca koji pomoću sopstvenog pogonskog uređaja glisira po 
površini vode;

 
13a) dan odmora je period neprekinutog odmora u 
trajanju od 24 sata, koji član posade provodi na slobodno izabranom mestu;
14) domaće plovilo je plovilo koje ima srpsku državnu pripadnost i koje je 
upisano u jedan od domaćih upisnika;
15) državni vodni put je vodni put na kome važi državni režim plovidbe na 
kome je bez posebnog odobrenja dozvoljena plovidba samo plovilima pod zastavom 
Republike Srbije;
16) elektronske plovidbene karte su baze podataka, standardizovane u pogledu 
sadržine, strukture i formata, koje se daju na upotrebu putem Inland ECDIS 
opreme;
16a) ES-TRIN standard je 
evropski standard kojim se utvrđuju tehnička pravila za plovila unutrašnje 
plovidbe;
17) zimovnik je izgrađeni ili prirodni vodni prostor na vodnom putu koji je 
uređen i osposobljen tako da predstavlja sigurno sklonište za plovila od oštećenja 
ledom, visokog vodostaja ili ostalih vremenskih nepogoda;
17a) zimsko sklonište je prirodni deo vodnog 
prostora na vodnom putu, luke ili pristaništa, koje služi za vanredni smeštaj 
plovila radi zaštite od oštećenja prilikom neposrednog dolaska leda, velike vode 
ili ostalih vremenskih nepogoda;
18) Inland ECDIS je elektronski prikaz plovidbenih karata i informacioni 
sistem za unutrašnju plovidbu koji prikazuje odabrane informacije iz Sistema 
elektronskih plovidbenih karata za unutrašnju plovidbu (Inland SENC), i po izboru 
informacije prikupljene drugim plovidbenim senzorima;
18a) infrastruktura za pretovar 
alternativnih goriva je pokretna ili nepokretna lučka infrastruktura koja 
omogućava da se u luci ili pristaništu vrši snabdevanje brodova pogonskom 
energijom iz izvora kao što su električna energija, vodonik, biogoriva, 
sintetička i parafinska goriva, prirodni gas, uključujući biometan u gasovitom 
stanju (komprimovani prirodni gas i utečnjeni prirodni gas), kao i tečni naftni 
gas koji služi, makar delimično, kao zamena za izvore snabdevanja saobraćaja 
pogonskom energijom iz fosilnih goriva i koji imaju mogućnost da doprinesu 
smanjivanju ugljenika i tako doprinesu smanjenju negativnog uticaja na životnu 
sredinu u sektoru saobraćaja;
19) javno plovilo je plovilo koje upotrebljava državni organ, a koje nije 
ratno plovilo i koje služi isključivo u neprivredne svrhe;
20) jahta je plovilo koje služi za rekreaciju, sport i razonodu, koje može da 
se koristi za lične potrebe ili za privrednu delatnost;
21) ledolomac je brod registrovan i opremljen za razbijanje leda;
22) luka je vodni i sa vodom povezani prostor 
koji je izgrađen i opremljen za prijem domaćih brodova i brodova strane zastave, 
njihovo ukrcavanje i iskrcavanje, skladištenje, doradu i oplemenjivanje robe, prijem i 
isporuku robe drugim vidovima transporta (drumski, železnički, intermodalni i 
cevovodni transport), ukrcavanje i iskrcavanje putnika, kao i za pružanje drugih 
logističkih usluga potrebnih za razvoj privrede u zaleđu luke. Lučki terminali, 
sidrišta, kao i delovi vodnog puta koji omogućavaju obavljanje lučke delatnosti su 
sastavni delovi luka;
23) lučka akvatorija je deo vodnog puta u sastavu lučkog područja, po prirodi 
prostor neposredno vezan uz obalu, izdvojena sidrišta i slično;
23a) lučka koncesija je pravo koje se stiče 
ugovorom kojim je uređeno davanje lučke koncesije za usluge sa pravom na 
komercijalno korišćenje konkretne usluge, odnosno lučke koncesije za javne radove 
sa pravom na komercijalno korišćenje izvedenih radova, koje
ministarstvo nadležno za poslove saobraćaja ustupa domaćem ili stranom pravnom licu na određeno vreme pod posebno 
propisanim uslovima, uz plaćanje koncesione naknade od strane koncesionara koji 
snosi rizik vezan za komercijalno korišćenje predmeta koncesije. Кomercijalni 
rizik u korišćenju radova ili usluga obuhvata rizik potražnje ili rizik ponude ili 
i rizika potražnje i rizika ponude;
24) lučke usluge su usluge komercijalne prirode koje se obavljaju u lukama, 
odnosno pristaništima uz naknadu prema lučkim tarifama;
25) lučki korisnik je lice koje koristi jednu ili više lučkih usluga;
26) lučki operater je pravno lice koje obavlja jednu ili više lučkih 
delatnosti;
26a) lučko zemljište je izgrađeno građevinsko 
zemljište u svojini Republike Srbije na kome su izgrađene lučke građevine i 
objekti koji se koriste za obavljanje lučke delatnosti, kao i neizgrađeno 
građevinsko zemljište u svojini Republike Srbije koje se može privesti nameni za 
obavljanje lučke delatnosti, koje je obuhvaćeno lučkim područjem koje se utvrđuje 
u skladu sa odredbama ovog zakona;
27) lučko područje je područje luke ili pristaništa koje se koristi 
za obavljanje lučke delatnosti, kojim upravlja Agencija za upravljanje lukama, 
odnosno ministarstvo nadležno za poslove saobraćaja i na 
kojem važi poseban režim kontrole dolaska i odlaska plovila, kao i ulaska i 
izlaska vozila i lica. Lučko područje obuhvata 
lučko zemljište, kao i parcele vodnog zemljišta na kojima se ustanovljava pravo 
službenosti za izgradnju lučke infrastrukture u skladu sa odredbama ovog zakona i 
zakona kojim se uređuju vode;
28) marina je pristanište za posebne namene na vodnom putu namenjeno za 
prihvat, čuvanje i opremu plovila koja služe za rekreaciju, sport i razonodu;
28a) menadžer je pravno lice koje je preuzelo 
odgovornost za upravljanje poslovanjem i/ili tehničko održavanje broda i/ili 
popunjavanje broda posadom, odnosno za obavljanje drugih poslova u skladu sa 
standardnim Baltic and International Maritime Council (BIMCO) sporazumom o 
upravljanju brodom;
29) međudržavni vodni put je vodni put na kome važi međudržavni režim 
plovidbe na kome je dozvoljena plovidba plovila pod zastavom Republike Srbije i 
granične države na tom vodnom putu;
30) međunarodni vodni put je vodni put na kome važi međunarodni režim 
plovidbe na kome je dozvoljena plovidba plovilima svih zastava;
30a) mobilni radnik je 
svaki radnik koji je kao član posade broda zaposlen u službi privrednog društva 
koje je registrovano i obavlja delatnost prevoza robe ili putnika u unutrašnjoj 
plovidbi;
30b) noćni rad je rad u 
vremenskom periodu od 23.00 do 6.00 časova ujutro;
30v) Minimalni nivo rentabilnosti 
lučkih usluga je kriterijum koji se koristi prilikom utvrđivanja 
opravdanosti za uvođenje mera unutarlučke konkurencije koje imaju za cilj da 
omoguće pružanje iste vrste lučkih usluga vezanih za istu vrstu tereta od strane 
više lučkih operatera unutar jedne luke. Minimalni nivo rentabilnosti lučkih 
usluga (u daljem tekstu: MNR) se postiže kada se marginalni i prosečni troškovi u 
jednoj luci više ne smanjuju u slučaju proširenja kapaciteta luke. Uvođenje 
unutarlučke konkurencije u slučaju kada ukupni tržišni zahtevi za pretovarom 
određene vrste tereta u jednoj luci nisu najmanje dvostruko veći od MNR u toj 
luci, prouzrokuje smanjivanje iznosa lučkih taksi do nivoa koji značajno umanjuje 
ulaganja lučkih operatera u osnovna sredstva (CAPEX) i operativne troškove 
(OPEX), što negativno utiče na zaposlenost i nivo, odnosno kvalitet pružanja 
lučkih usluga;
31) premor je stanje člana posade nastalo kao rezultat nedostatka odmora ili 
bolesti i ogleda se u odstupanju od normalnog ponašanja i brzine reagovanja;
32) ploveće telo je splav ili druga konstrukcija, objekat ili spojena 
struktura sposobna za plovidbu, koja nije brod, tehnički plovni objekat, čamac 
ili plutajući objekat;
33) plovidbena nezgoda je vanredni događaj na unutrašnjim vodama nastao u 
plovidbi ili iskorišćavanju plovila, vodnog puta ili objekta na njemu pri kojem je 
došlo do ljudskih žrtava ili telesnih povreda, materijalne štete ili zagađivanja 
životne sredine; 
34) plovni put je deo vodnog puta propisane dubine, širine i drugih tehničkih 
karakteristika, koji je uređen, obeležen i bezbedan za plovidbu;
35) plovilo je brod, tehnički plovni objekat, jahta, čamac, ploveće telo, 
plutajući objekat, plovilo koje obavlja ribolov i drugi objekat koji je 
osposobljen za plovidbu i koji učestvuje u plovidbi;
36) plovilo Evropske unije je plovilo koje ima državnu pripadnost jedne od 
država članica Evropske unije i namenu prema propisima države u kojoj je 
registrovano;
36a) plovilo za rekreaciju je plovilo koje je 
namenjeno za sport i razonodu čija je dužina trupa od 2,5 m do 24 m, nezavisno od 
vrste pogona;
37) plovilo koje obavlja ribolov je plovilo koje je namenjeno za ribolov uz 
pomoć mreže, uzica, ribarske koče ili drugih ribolovnih sprava koje ograničavaju 
sposobnost manevrisanja, osim plovila koje je namenjeno za ribolov vučenjem udice 
ili drugim ribolovnim spravama koje ne ograničavaju sposobnost manevrisanja;
38) plutajući objekat je plovilo bez sopstvenog pogona koje po pravilu nije 
predviđeno za premeštanje niti za obavljanje posebnih radova na unutrašnjim vodama 
(kupatilo, hangar, vodenica, ribarska tikvara, kuća za odmor, ponton, pontonski 
most, stambena lađa, ugostiteljski objekat, splav kućica, plutajuća radionica i 
slično);
38a) plutajući objekat za 
ukrcavanje i iskrcavanje putnika ili snabdevanje brodova gorivom je deo lučke 
infrastrukture koji se koristi za ukrcavanje i iskrcavanje putnika u okviru 
utvrđenog lučkog područja, odnosno za snabdevanje brodova pogonskim gorivom u 
skladu sa odredbama ovog zakona ili ukrcavanje i iskrcavanje putnika u domaćoj 
linijskoj plovidbi u skladu sa odredbama zakona kojim se uređuje trgovačka 
plovidba, i sastoji se od plovila bez sopstvenog pogona (ponton ili brod koji je 
promenio namenu u plutajući objekat) koje je vođicama privezano na šipove koji 
su duboko temeljeni u vodno zemljište i za koje Uprava za utvrđivanje sposobnosti 
brodova za plovidbu vrši tehnički pregled u odnosu na plovilo, a Direkcija za 
vodne puteve izdaje uslove za izradu, kao i saglasnost na projekat za pobijanje 
šipova koji obavezno sadrži proračun, odnosno ispitivanje opšte stabilnosti 
konstrukcije na vetar, talase, udar plovila i uticaj leda, a na osnovu 
geodetskog i geološkog elaborata, kao i hidrauličko-hidroloških i seizmičkih 
uslova na datoj lokaciji. Za pobijanje šipova u cilju postavljanja plutajućeg 
objekta nadležno javno vodoprivredno preduzeće izdaje vodne uslove u skladu sa 
zakonom kojim se uređuju vode, van postupka objedinjene procedure. Postavljanje i 
upotreba plutajućeg objekta za ukrcavanje i iskrcavanje putnika ili snabdevanje 
brodova gorivom ne podleže obavezi dobijanja građevinske, odnosno upotrebne 
dozvole u skladu sa zakonom kojim se uređuje planiranje i izgradnja;
39) postojeći brod je brod koji nije u gradnji;
40) potiskivani sastav je čvrsto povezani sastav plovila, osim čamaca, od 
kojih je najmanje jedan postavljen ispred potiskivača;
41) potisnica je teretni brod bez sopstvenog pogona i bez sopstvenog 
kormilarskog uređaja;
42) potisnica pomorskog broda je potisnica konstruisana da se nosi na 
pomorskim brodovima i da plovi na vodnim putevima;
42a) privezište za čamce 
je objekat opremljen za prihvat i čuvanje čamaca, koji se sastoji od bova koje se 
koriste za privez čamaca ili od pontona uz koje se privezuju čamci;
43) priznato klasifikaciono društvo je klasifikaciono društvo koje je 
priznato u skladu sa posebnim propisom;
44) prijemna stanica je plovilo ili postrojenje na kopnu određeno od strane 
nadležnog organa za prijem štetnih predmeta ili materija koje nastaju na 
plovilu;
44a) pristan je deo lučke 
infrastrukture namenjenza ukrcavanje i iskrcavanje robe i putnika u okviru 
utvrđenog lučkog područja i predstavlja građevinski objekat u smislu zakona kojim 
se uređuje planiranje i izgradnja koji se sastoji od objekta izgrađenog od 
armiranog plutajućeg betona, brodograđevinskog čelika ili drugih odgovarajućih 
građevinskih materijala, koji je vođicama povezan sa šipovima, odnosno 
dolfinima, koji su duboko utemeljeni u vodno zemljište i sa njima čini funkcionalnu 
celinu. Sastavni deo pristana čini i pristupni most koji se u zavisnosti od 
raspoložive dubine pristupnog plovnog puta vođicama povezuje sa šipovima. 
Pristan se može sastojati i od šipova, odnosno dolfina, koji su duboko utemeljeni 
u vodno zemljište, uz koje pristaju brodovi radi pretovara robe koja se ukrcava 
ili iskrcava upotrebom odgovarajuće pretovarne mehanizacije koja se postavlja na 
oslonce između šipova;
45) pristanište je vodni i sa vodom povezani 
prostor koji je izgrađen i opremljen za prijem domaćih brodova, njihovo ukrcavanje 
i iskrcavanje, kao i po potrebi skladištenje samo određene vrste robe, odnosno za 
ukrcavanje i iskrcavanje putnika;
46) putnik je svako lice na plovilu, osim dece mlađe od jedne godine, lica 
zaposlenih na plovilu u bilo kom svojstvu i članova njihove porodice;
47) putnički brod je brod registrovan za prevoz više od 12 putnika;
47a) radno vreme je vreme 
tokom kojeg član posade u skladu sa uputstvima poslodavca ili njegovog zastupnika 
radi na plovilu, uz plovilo ili za plovilo, tokom kojeg je raspoređen za rad ili 
mora da bude spreman za rad (dežurstvo); 
47b) raspored rada je plan 
radnih dana i dana odmora, sa kojim je poslodavac unapred upoznao člana posade;
48) rasprema je privremeno povlačenje broda, odnosno tehničkog 
plovnog objekta iz upotrebe i njihov smeštaj na određenom delu vodnog puta
u trajanju od najkraće 30 dana do godinu dana 
(kratka rasprema) ili duže od godinu dana (duga rasprema), tokom koje se na 
brodu ne mogu nalaziti roba, odnosno putnici;
49) ratno plovilo je plovilo koje je pod komandom oružanih snaga, a čija je 
posada vojna;
50) Rečni informacioni servisi (RIS) su usaglašene informacione usluge 
namenjene kao podrška upravljanju plovidbom na vodnim putevima uključujući, ako je 
to opravdano, vezu sa drugim vidovima saobraćaja;
51) rečno-morski brod je brod naročite konstrukcije čiji su gaz i druga 
konstrukciona svojstva takva da može ploviti u delu plovidbe na moru, kao i po 
unutrašnjim vodama;
52) sastav je tegljeni, potiskivani ili bočni sastav;
53) sanitetsko plovilo je plovilo registrovano i opremljeno za zbrinjavanje 
povređenih i obolelih;
54) Servis za upravljanje brodskim saobraćajem (VTS) je standard usvojen od 
strane Ekonomske komisije Ujedinjenih nacija za Evropu i koji predstavlja servis 
za pružanje usluga u cilju unapređenja bezbednosti i efikasnosti brodskog 
saobraćaja i zaštite životne sredine, osposobljen za uspostavljanje komunikacije sa 
učesnicima u saobraćaju i da odgovori potrebama saobraćaja u području obavezne 
primene VTS;
54a) sezona je period od 
najviše devet uzastopnih meseci u okviru 12 meseci u toku koga je delatnost zbog 
spoljnih uslova, kao što su vremenske prilike ili turistička potražnja, vezana za 
određeni deo godine;
55) sidrište je opremljeni i obeleženi deo vodnog puta na kojem se može vršiti 
bezbedno sidrenje i manevrisanje plovila;
56) skela je plovilo namenjeno za prevoz lica, robe i životinja sa jedne na 
drugu obalu unutrašnjih voda;
57) skelski prelaz je deo unutrašnjih voda sa izgrađenim i uređenim prilaznim 
putevima, opremljen za bezbedno pristajanje skele, ukrcavanje i iskrcavanje lica, 
stvari i životinja koje se prevoze skelom;
58) sklonište je prirodni deo vodnog prostora na vodnom putu, koji služi za 
nužni smeštaj plovila radi zaštite od meteoroloških i hidroloških nepogoda;
59) skuter je vrsta čamca koji koristi sopstveni pogonski uređaj, koji se 
koristi za skijanje na vodi ili izvođenje figura (vodeni skuter, džet bicikl, džet 
ski i slično);
60) stanje opijenosti je stanje člana posade kod kojeg je lekarskim pregledom i 
drugim metodama i aparatima, analizom krvi i/ili urina utvrđeno prisustvo 
alkohola u organizmu merenjem količine alkohola u litru izdahnutog vazduha, kao 
i kod kojeg je lekarskim pregledom, upotrebom odgovarajućih sredstava ili 
uređaja, ili analizom krvi i/ili urina utvrđeno prisustvo u organizmu opojnih 
droga ili drugih materija koje menjaju stanje svesti;
61) strano plovilo je plovilo koje ima stranu državnu pripadnost i namenu 
prema propisima države u kojoj je registrovano;
62) tanker je brod registrovan za prevoz tereta u tečnom stanju;
63) tegljač, odnosno potiskivač je brod registrovan za tegljenje ili potiskivanje 
drugih plovila; 
64) tegljeni sastav je sastav od jednog ili više plovila, osim čamaca, koje 
tegli jedan ili više tegljača;
65) tegljenica je teretni brod bez sopstvenog pogona koji ima sopstveni 
kormilarski uređaj;
66) teretni brod je brod registrovan za prevoz tereta;
67) tehnički plovni objekat je objekat opremljen mehaničkim uređajem za 
obavljanje tehničkih radova na unutrašnjim vodama sa sopstvenim pogonskim mašinskim 
uređajem ili bez njega (ploveća naprava, bager, mehanički pobijač pilona, 
elevator, dizalica, ploveća kosačica, platforma i slično);
68) trgovačka mornarica obuhvata brodove i druga plovila, osim ratnih 
plovila;
69) ulje je svako postojano ulje, sirova nafta, teško dizel-ulje, mazivo-ulje i 
životinjska, biljna ulja i masti, bez obzira na to da li se prevozi plovilom kao 
teret ili kao gorivo za pogon plovila;
70) unutrašnje vode su reke, kanali i jezera na teritoriji Republike Srbije;
71) unutrašnja plovidba je plovidba koja se obavlja na vodnom putu;
72) čamac je plovilo, osim tegljača i potiskivača, bez obzira na njegovu dužinu 
i zapreminu, registrovano za plovidbu na unutrašnjim vodama, čija dužina trupa 
iznosi manje od 20 m i čiji je proizvod dužine, širine i maksimalnog gaza manji od 
zapremine od 100 m³, a koje prevozi najviše 12 lica;
72a) čamac za privredne svrhe je čamac za 
obavljanje javnog prevoza (prevoz putnika i/ili stvari uz naplatu), za obavljanje 
registrovane privredne delatnosti (privredni ribolov, tegljenje ili potiskivanje 
skele i dr.) ili za više navedenih namena;
72b) član posade koji radi noću
je:
1) član posade koji uobičajeno tokom noći odradi 
najmanje tri sata svog svakodnevnog radnog vremena;
2) član posade koji po potrebi tokom noći odradi 
određeni deo svog godišnjeg radnog vremena, koji je utvrđen ovim zakonom, odnosno 
kolektivnim ugovorom ili sporazumom koji su socijalni partneri zaključili na 
nacionalnom ili regionalnom nivou;
72v) član posade koji radi u smenama je član 
posade koji radi po rasporedu rada u smenama;
73) štetni predmeti i materije su otpad koji nastaje na plovilu, uključujući 
otpad koji nastaje od rada plovila, otpad od tereta, preostali teret i ostatke 
tereta.
Svi termini kojima su u ovom zakonu označeni položaji, 
profesije, odnosno zanimanja, izraženi u gramatičkom muškom rodu, podrazumevaju 
prirodni muški i ženski rod lica na koje se odnose.
*Službeni glasnik RS, broj 18/2015
**Službeni glasnik RS, broj 41/2018
***Službeni glasnik RS, broj 9/2020
Deo drugi
I. BEZBEDNOST PLOVIDBE
Član 5.
Bezbednost plovidbe podrazumeva uslove, pravila, tehnička pravila i mere koje 
moraju ispunjavati plovila i posada, vodni putevi, luke i pristaništa kojima se 
obezbeđuje bezbedna plovidba.
Član 6.
Poslovi bezbednosti plovidbe su upravni, inspekcijski, tehnički i drugi 
stručni poslovi određeni ovim zakonom i propisima donetim na osnovu ovog zakona, 
kojima se obezbeđuje bezbednost plovidbe.
Član 7.
Poslovi iz člana 6. ovog zakona u nadležnosti su ministarstva nadležnog za 
poslove saobraćaja (u daljem tekstu: ministarstvo), lučke kapetanije, Uprave za 
utvrđivanje sposobnosti brodova za plovidbu, Direkcije za vodne puteve, Agencije 
za upravljanje lukama, ovlašćenog pravnog lica za tehničko održavanje državnih 
vodnih puteva i ovlašćenog pravnog lica za tehničko održavanje državnih vodnih 
puteva na teritoriji autonomne pokrajine.
Inspekcijske poslove na državnim vodnim putevima na teritoriji autonomne 
pokrajine vrše inspektori bezbednosti plovidbe autonomne pokrajine, kao poverene 
poslove.
Poslovi tehničkog održavanja državnih vodnih puteva u nadležnosti su 
ovlašćenog pravnog lica za tehničko održavanje državnih vodnih puteva.
Poslovi tehničkog održavanja državnih vodnih puteva koji se nalaze na 
teritoriji autonomne pokrajine u nadležnosti su ovlašćenog pravnog lica za 
tehničko održavanje državnih vodnih puteva na teritoriji autonomne pokrajine.
Ovlašćeno pravno lice za tehničko održavanje državnih vodnih puteva iz stava 
3. ovog člana mora da ispunjava tehničke, kadrovske i druge uslove.
Bliže uslove koje mora da ispunjava ovlašćeno pravno lice za tehničko 
održavanje državnih vodnih puteva iz stava 3. ovog člana propisuje ministar 
nadležan za poslove saobraćaja (u daljem tekstu: ministar).
II. STRATEGIJA I PLANOVI RAZVOJA VODNOG SAOBRAĆAJA
Član 8.
Razvoj vodnog saobraćaja, kao i luke i pristaništa od interesa su za 
Republiku Srbiju i uživaju njenu posebnu zaštitu.
Dugoročni razvoj vodnog saobraćaja uređuje se Strategijom razvoja vodnog 
saobraćaja Republike Srbije (u daljem tekstu: Strategija) koja se donosi na 
period od 10 godina, a koja se u izuzetnim slučajevima može dopunjavati kada se 
za to ukaže naročita potreba.
Vlada donosi Strategiju.
Strategija naročito obuhvata:
1) analizu stanja (analiza stanja i potencijala 
ekonomskog razvoja vodnog saobraćaja, i to u odnosu na promet robe, flotu, luke 
i pristaništa, plovne puteve, stručno usavršavanje i zapošljavanje i pomorsku 
privredu);
2) SWOT analizu, viziju, misiju i strateške ciljeve 
razvoja vodnog saobraćaja u svim oblastima iz tačke 1) ovog stava;
3) institucionalni okvir za realizaciju Strategije;
4) instrumente i mere za realizaciju ciljeva i 
prioriteta utvrđenih Strategijom;
5) finansijska sredstva i podsticaje za realizaciju 
Strategije.
*Službeni glasnik RS, broj 18/2015
Član 9.
U skladu sa Strategijom iz člana 8. ovog zakona donosi 
se akcioni plan za sprovođenje utvrđenih prioriteta razvoja vodnog saobraćaja, 
koji sadrži konkretne aktivnosti, sa rokovima, zadacima, organima i 
organizacijama nadležnim za sprovođenje Strategije.
Akcioni plan iz stava 1. ovog člana usvaja Vlada na 
predlog ministarstva.
*Službeni glasnik RS, broj 18/2015
Član 10.
Brisan je (vidi član 4. Zakona - 18/2015-7)
III. VODNI PUTEVI
1. Vodni putevi
Кategorizacija vodnih puteva
Član 11.
Vodni putevi moraju da ispunjavaju uslove za bezbednu plovidbu propisane ovim 
zakonom.
Međunarodne i međudržavne vodne puteve određuje Vlada.
Кategorizacija međunarodnih, međudržavnih i državnih vodnih puteva vrši se na 
osnovu tehničkih i eksploatacionih karakteristika utvrđenih međunarodnim 
ugovorom.
Кategorizaciju međunarodnih i međudržavnih vodnih puteva utvrđuje Vlada.
Кategorizaciju državnih vodnih puteva utvrđuje ministar.
Кategorizacija vodnih puteva za plovidbu plovila za 
rekreaciju vrši se na osnovu tehničkih i eksploatacionih karakteristika 
utvrđenih Rezolucijom broj 52. Ekonomske komisije Ujedinjenih nacija za Evropu.
Кategorizaciju vodnih puteva za plovidbu plovila za 
rekreaciju utvrđuje ministar.
*Službeni glasnik RS, broj 18/2015
Tehničko održavanje vodnih puteva
Član 12.
Zabranjeno je ugrožavanje plovnog puta na bilo koji način.
Vodni putevi moraju se uređivati, na njima se mora održavati plovnost i 
postavljati objekti bezbednosti plovidbe i obezbediti uslovi za bezbednu plovidbu 
u skladu sa utvrđenom kategorijom vodnog puta.
Bezbednost plovidbe i plovnost vodnih puteva prema utvrđenoj kategoriji 
obezbeđuje se tehničkim održavanjem.
Član 13.
Tehničko održavanje vodnih puteva obuhvata planiranje i 
izvršenje poslova:
1) održavanja propisanih tehničkih karakteristika 
plovnog puta;
2) izgradnje i održavanja hidrotehničkih objekata;
3) postavljanja, održavanja i obezbeđenja pravilnog 
funkcionisanja objekata bezbednosti plovidbe;
4) uklanjanja sa plovnog puta plutajućih i potonulih 
predmeta koji ugrožavaju bezbednost plovidbe;
5) hidrografskih merenja; 
6) interventnog održavanja plovnog puta po nalogu 
inspektora bezbednosti plovidbe;
7) obeležavanja vodnih puteva
i upravljanja AtoN sistemom obeležavanja plovnih 
puteva;
8) upravljanja Rečnim informacionim servisima (RIS).
Hidrotehnički objekti iz stava 1. tačka 2) ovog člana 
obuhvataju obaloutvrde, napere, paralelne građevine sa traverzama, pregrade, 
pragove, kaskade i ševrone.
Brisan je raniji stav 3. (vidi član 1. Zakona - 
92/2016-3)
Tehničko održavanje međunarodnih, međudržavnih i državnih vodnih puteva, vrši 
se u skladu sa godišnjim Programom tehničkog održavanja 
koji se donosi u skladu sa 
akcionim planom iz člana 9. ovog zakona.
Godišnji program tehničkog održavanja međunarodnih, međudržavnih i državnih 
vodnih puteva donosi Vlada na predlog ministarstva.
Tehničko održavanje državnih vodnih puteva na teritoriji autonomne pokrajine 
vrši se u skladu sa godišnjim Programom tehničkog održavanja
koji se donosi u skladu sa akcionim planom iz člana 
9. ovog zakona.
Godišnji program tehničkog održavanja državnih vodnih puteva na teritoriji 
autonomne pokrajine donosi nadležni organ autonomne pokrajine.
Način tehničkog održavanja međunarodnih, međudržavnih i državnih vodnih puteva 
propisuje ministar, a državnih vodnih puteva na teritoriji autonomne pokrajine 
propisuje nadležni organ autonomne pokrajine.
Održavanje propisanih tehničkih karakteristika plovnog 
puta iz stava 1. tačka 1) ovog člana koje se vrši bagerovanjem, kao i obavljanje 
poslova pripreme zimovnika za početak zimskog perioda, Direkcija za vodne puteve 
vrši kao poslove sezonskog karaktera.
*Službeni glasnik RS, broj 121/2012
**Službeni glasnik RS, broj 18/2015
***Službeni glasnik RS, broj 92/2016
****Službeni glasnik RS, broj 41/2018
Član 14.
Poslove tehničkog održavanja međunarodnih i 
međudržavnih vodnih puteva iz člana 13. ovog zakona vrši Direkcija za vodne 
puteve, koja za izvođenje radova u okviru obavljanja poslova tehničkog održavanja 
međunarodnih i međudržavnih vodnih puteva iz člana 13. stav 1. tač. 1)–5) ovog 
zakona, može da angažuje privredna društva koja ispunjavaju propisane uslove.
Poslove tehničkog održavanja državnih vodnih puteva iz 
člana 13. ovog zakona, vrši ovlašćeno pravno lice za tehničko održavanje državnih 
vodnih puteva, koje za izvođenje radova u okviru obavljanja poslova tehničkog 
održavanja državnih vodnih puteva iz člana 13. stav 1. tač. 1)–5) ovog zakona, 
može da angažuje privredna društva koja ispunjavaju propisane uslove.
Poslove tehničkog održavanja državnih vodnih puteva na 
teritoriji autonomne pokrajine iz člana 13. ovog zakona vrši ovlašćeno pravno 
lice za tehničko održavanje tih državnih vodnih puteva, koje za izvođenje radova u 
okviru obavljanja poslova tehničkog održavanja državnih vodnih puteva iz člana 13. 
stav 1. tač. 1)–5) ovog zakona, može da angažuje privredna društva koja 
ispunjavaju propisane uslove.
Ako Direkcija za vodne puteve, odnosno ovlašćeno 
pravno lice za tehničko održavanje državnih vodnih puteva iz st. 2. i 3. ovog 
člana, angažuje privredno društvo za obavljanje poslova iz st. 1–3. ovog člana, 
Direkcija za vodne puteve, odnosno ovlašćeno pravno lice za tehničko održavanje 
državnih vodnih puteva iz st. 2. i 3. ovog člana, obavlja poslove tehničkog 
nadzora.
Izuzetno, za obavljanje poslova tehničkog nadzora 
Direkcija za vodne puteve, odnosno ovlašćeno pravno lice za tehničko održavanje 
državnih vodnih puteva iz st. 2. i 3. ovog člana, može da angažuje fizičko ili 
pravno lice koje ima licencu za projektovanje ili izvođenje radova za 
hidrotehničke, odnosno hidrograđevinske objekte na osnovu sprovedenog postupka 
javne nabavke u skladu sa zakonom kojim se uređuju javne nabavke.
*Službeni glasnik RS, broj 92/2016
Član 15.
Tehničko održavanje međunarodnih, međudržavnih i državnih vodnih puteva 
finansira se iz budžeta Republike Srbije i drugih izvora u skladu sa zakonom.
Tehničko održavanje državnih vodnih puteva na teritoriji autonomne pokrajine 
finansira se iz budžeta autonomne pokrajine i drugih izvora u skladu sa zakonom.
Sredstva obezbeđena u budžetu Republike Srbije za 
namene iz stava 1. ovog člana koriste se prema godišnjem programu tehničkog 
održavanja iz člana 13. stav 3. ovog zakona.
Sredstva iz st. 1–3. ovog člana, koriste se za 
finansiranje svih poslova tehničkog održavanja ili kao učešće u finansiranju 
poslova tehničkog održavanja međunarodnih, međudržavnih i državnih vodnih puteva 
koji se kofinansiraju sredstvima iz fondova Evropske unije ili drugih dostupnih 
izvora finansiranja.
Godišnji program tehničkog održavanja iz stava 3. ovog 
člana sadrži analizu postojećeg stanja vodnog puta i objekata bezbednosti 
plovidbe, predlog mera i aktivnosti za održavanje ili postizanje utvrđene 
kategorije vodnog puta sa analizom njihovih efekata, detaljni pregled planiranih 
aktivnosti u cilju izvršavanja svih poslova tehničkog održavanja vodnih puteva, 
objekte, vrstu i obim (predmer) radova koji će se finansirati u periodu za koji 
se program donosi, dinamiku izvođenja poslova tehničkog održavanja, izvore 
finansiranja sa visinom učešća i druga pitanja vezana za izgradnju, rekonstrukciju 
i održavanje objekata, odnosno izvođenje tehničkih radova i obavljanje drugih 
poslova tehničkog održavanja.
Dodelu sredstava za izgradnju i izvođenje radova na 
tehničkom održavanju međunarodnih i međudržavnih vodnih puteva vrši Direkcija za 
vodne puteve, na osnovu sprovedenog postupka javne nabavke u skladu sa zakonom 
kojim se uređuju javne nabavke.
Dodelu sredstava za izgradnju i izvođenje radova na 
tehničkom održavanju državnih vodnih puteva vrši ovlašćeno pravno lice za 
tehničko održavanje tih državnih vodnih puteva, na osnovu sprovedenog postupka 
javne nabavke u skladu sa zakonom kojim se uređuju javne nabavke.
Ministar propisuje bliže uslove i kriterijume za 
dodelu i korišćenje sredstava iz stava 1. ovog člana.
Ministar propisuje uslove koje moraju da ispunjavaju 
privredna društva za obavljanje poslova izvođenja radova u okviru obavljanja poslova 
tehničkog održavanja vodnih puteva.
*Službeni glasnik RS, broj 92/2016
Direkcija za vodne puteve
Član 16.
Direkcija za vodne puteve (u daljem tekstu: Direkcija) 
obrazuje se kao organ uprave u sastavu ministarstva za obavljanje poslova državne 
uprave, kao i stručnih i tehničkih poslova koji se odnose na međunarodne i 
međudržavne vodne puteve.
*Službeni glasnik RS, broj 121/2012
Član 17.
Direkcija obavlja stručne poslove koji se odnose na:
1) tehničko održavanje i razvoj vodnih puteva iz člana 16.
ovog zakona i 
objekte bezbednosti plovidbe na njima osim brodskih prevodnica i brana;
2) praćenje, analizu i obaveštavanje o stanju plovnosti vodnih puteva iz člana 
16. ovog zakona;
3) izradu tehničke dokumentacije iz oblasti vodnih puteva iz člana 16.
ovog 
zakona;
4) uspostavljanje, održavanje i razvoj Rečnih informacionih servisa (RIS)
i AtoN sistema obeležavanja plovnih puteva;
5) održavanje i obeležavanje zimovnika otvorenih za zimovanje stranih i domaćih 
brodova i sidrišta na vodnim putevima iz člana 16.
ovog zakona;
6) donosi sigurnosni plan iz člana 200. ovog zakona;
7) druge poslove određene zakonom.
U okviru svoje nadležnosti Direkcija obavlja sledeće upravne poslove:
1) daje
uslove i saglasnost iz člana 37. st. 1. i 6, odnosno člana 37a 
stav 1. ovog zakona i mišljenje iz člana 57. stav 3. ovog zakona;
2) brisana je (vidi član 7. Zakona - 18/2015-7)
3) vodi evidenciju izdatih akata iz tačke 1) ovog stava.
Brisani su raniji st. 3. i 4. (vidi član 7. Zakona - 18/2015-7)
Brisan je raniji stav 5. (vidi član 4. - Zakona - 121/2012-9)
*Službeni glasnik RS, broj 18/2015
**Službeni glasnik RS, broj 41/2018
Član 18.
Direkcija može da pruža usluge vezane za izradu 
projektne dokumentacije, obeležavanje prepreka i objekata na vodnom putu i 
izvođenje hidrografskih snimanja za komercijalne potrebe korisnika.
Кorisnici iz stava 1. ovog člana za pružanje usluga iz 
stava 1. ovog člana snose troškove republičke administrativne takse.
Ministar bliže propisuje vrste usluga vezanih za 
izradu projektne dokumentacije, obeležavanje prepreka i objekata na vodnom putu i 
izvođenje hidrografskih snimanja za komercijalne potrebe korisnika.
*Službeni glasnik RS, broj 41/2018
Objekti bezbednosti plovidbe
Član 19.
Objekti bezbednosti plovidbe na vodnim putevima prema nameni su: 

1) objekti za tehničko poboljšanje uslova plovidbe: brodske prevodnice, brane, 
zimovnici, sidrišta, naperi, obaloutvrde, paralelne građevine, pregrade, 
usmeravajuće građevine i drugi objekti koji su u funkciji plovidbe;
2) objekti za obeležavanje i signalizaciju: plovni i obalni signali i oznake, 
Rečni informacioni servisi (RIS), Servis za upravljanje brodskim saobraćajem 
(VTS), optički, zvučni, električni, elektronski, radio-komunikacioni, 
navigacioni i drugi uređaji za bezbednost plovidbe.
Direkcija je dužna da vodi evidenciju objekata bezbednosti plovidbe na 
međunarodnim i međudržavnim vodnim putevima.
Ovlašćeno pravno lice za tehničko održavanje državnih vodnih puteva dužno je 
da vodi evidenciju objekata bezbednosti plovidbe na tim vodnim putevima, a 
ovlašćeno pravno lice za tehničko održavanje državnih vodnih puteva na teritoriji 
autonomne pokrajine evidenciju objekata bezbednosti plovidbe na tim vodnim 
putevima.
Član 20.
Direkcija ima pravo službenosti za postavljanje objekata bezbednosti plovidbe 
na obalama međunarodnih i međudržavnih vodnih puteva.
Pravo službenosti iz stava 1. ovog člana sastoji se u:
1) pravu prolaza preko obale i zemljišta uz vodne puteve iz stava 1. ovog 
člana, službenih lica Direkcije radi postavljanja ili održavanja objekata 
bezbednosti plovidbe;
2) pravu korišćenja obale i zemljišta uz vodne puteve iz stava 1. ovog člana, u 
širini od pet metara od ureza vode pri visokom plovidbenom nivou radi vršenja 
radova na tehničkom održavanju vodnih puteva;
3) obavezi sopstvenika, odnosno korisnika obale i zemljišta uz vodne puteve iz 
stava 1. ovog člana, da gazduju šumama na obalama vodnih puteva tako da se ne 
pravi smetnja plovidbi i održavanju i pravilnom funkcionisanju objekata bezbednosti 
plovidbe;
4) obavezi sopstvenika, odnosno korisnika obale i zemljišta uz vodne puteve iz 
stava 1. ovog člana, da dozvoli Direkciji da ukloni rastinje koje ometa 
postavljanje ili pravilno funkcionisanje objekata bezbednosti plovidbe;
5) obavezi sopstvenika, odnosno korisnika obale i zemljišta uz vodne puteve iz 
stava 1. ovog člana, da dopusti Direkciji da na njegovom zemljištu privremeno 
smesti objekte bezbednosti plovidbe uklonjene sa vodnog puta zbog nastanka 
neposredne opasnosti od leda, poplave ili neke druge prirodne nepogode i da te 
objekte po potrebi transportuje preko tog zemljišta.
Кorišćenje obale i zemljišta iz stava 2. tač. 1) i 2) ovog člana Direkcija vrši 
po prethodno pribavljenom mišljenju subjekta koji upravlja vodnim zemljištem u skladu 
sa zakonom kojim se uređuju vode.
Ovlašćeno pravno lice za tehničko održavanje državnih vodnih puteva ima pravo 
službenosti iz stava 2. ovog člana na obalama i zemljištu uz državne vodne 
puteve, a ovlašćeno pravno lice za tehničko održavanje državnih vodnih puteva na 
teritoriji autonomne pokrajine na obalama i zemljištu uz državne vodne puteve na 
teritoriji autonomne pokrajine.
Zimovnici, sidrišta i skloništa
Član 21.
Zimovnici se formiraju na vodnom putu ili u lukama i pristaništima.
Zimovnici moraju ispunjavati uslove za bezbedan boravak plovila u njima.
Zimovnik mogu koristiti sva plovila pod jednakim uslovima.

*Službeni glasnik RS, broj 18/2015
Član 22.
Brisan je raniji stav 1. (vidi član 4. Zakona - 92/2016-3)
Ministar propisuje uslove koje moraju da ispunjavaju zimovnici otvoreni za 
zimovanje stranih i domaćih plovila.
Brisan je raniji stav 3. (vidi član 4. Zakona - 92/2016-3)
Ministar određuje zimovnike otvorene za zimovanje 
stranih i domaćih plovila.
Nadležni organ autonomne pokrajine određuje zimovnike na državnim vodnim 
putevima na teritoriji autonomne pokrajine otvorene za zimovanje domaćih plovila.
*Službeni glasnik RS, broj 92/2016

Član 23.
Plovila koja su sprečena naglom pojavom leda ili drugim vanrednim okolnostima 
da uplove u zimovnik dužna su ako je to moguće da se sklone u rečne rukavce ili 
druga prirodno zaštićena mesta na vodnom putu i zadržati se u takvim skloništima 
dok takvo stanje traje.
Zapovednik plovila iz stava 1. ovog člana dužan je da izvesti nadležnu lučku 
kapetaniju o vremenu i mestu izvršenog sklanjanja.
Nadležna lučka kapetanija po prijemu izveštaja određuje uslove boravka 
plovila iz stava 1. ovog člana u skloništu i preduzima mere radi njihovog 
obezbeđenja i bezbednosti plovidbe.

*Službeni glasnik RS, broj 18/2015
Član 24.
Prema nameni, sidrišta mogu biti sidrišta opšte namene i sidrišta posebne 
namene.
Na sidrištima opšte namene mogu se sidriti sva plovila bez obzira na vrstu i 
namenu plovila i vrstu robe koju prevoze, na za to obeleženim delovima sidrišta.
Na sidrištima posebne namene, koja su posebno određena i obeležena, mogu se 
sidriti samo plovila određene vrste, namene i vrste robe koju prevoze.
Sidrište iz st. 2. i 3. ovog člana mora da ima obeleženo područje, dubinu 
koja ne može biti manja od dubine propisane za plovni put na kome se sidrište 
nalazi i uređaj za izvezivanje.
Izuzetno, sidrište iz st. 2. i 3. ovog člana ne mora da ima uređaj za 
izvezivanje, ukoliko su na drugi način obezbeđeni uslovi za stajanje.
Ministar određuje sidrišta na međunarodnim, međudržavnim i državnim vodnim 
putevima.
Nadležni organ autonomne pokrajine određuje sidrišta na državnim vodnim 
putevima na teritoriji autonomne pokrajine.

Član 25.
Plovilo na sidrištu mora da bude pod neprekidnim i neposrednim nadzorom od 
strane članova posade broda u čijem se sastavu plovilo nalazi.
Neprekidan i neposredni nadzor nad plovilom na sidrištu može da vrši Agencija 
za upravljanje lukama, lučki operater ili plovidbeni agent na osnovu ugovora sa 
brodarom.

Član 26.
Sidrenje plovila za prevoz opasnih tereta vrši se na sidrištima posebne namene 
ili na posebno obeleženom i određenom delu sidrišta opšte namene.

Član 27.
Na plovnom putu zabranjeno je sidrenje plovila.
Izuzetno, zbog bezbednosti plovila i plovidbe, vanrednih uslova (magla, 
oluja, smanjena vidljivost i slično) ili ukoliko je to nužno zbog operativnih 
potreba transporta, plovilo se može sidriti i na ivici plovnog puta, van plovnog 
puta i van sidrišta, na način kojim se ne ugrožava njegova bezbednost i 
bezbednost plovidbe.
Na plovilu koje je usidreno na način predviđen stavom 
2. ovog člana 
zapovednik mora odrediti člana posade koji će vršiti stalan nadzor nad 
bezbednošću tog plovila, a na plovilu koje prevozi opasan teret mora odrediti 
lice stručno osposobljeno za rukovanje takvim teretom.
Lučka kapetanija naložiće da se usidreno plovilo koje ugrožava bezbednost 
plovidbe premesti na mesto na kome neće ugrožavati bezbednost plovidbe o trošku 
brodara.

*Službeni glasnik RS, broj 121/2012
**Službeni glasnik RS, broj 
92/2016

Brodske radio-stanice, vršenje radio-službe i upotreba radara

Član 28.
Upotreba VHF i UHF radio-stanica dozvoljena je samo u svrhu osiguranja 
bezbednosti plovidbe, kao i za komunikaciju sa nadležnim lučkim kapetanijama, 
Agencijom za upravljanje lukama i brodarima.
U vršenju radio-službe iz stava 1. ovog člana, lučka kapetanija dužna je da 
organizuje službu bdenja. 
Brod sa sopstvenim pogonom, tehnički plovni objekat i rečno-morski brod 
moraju da imaju radio-stanicu i dužni su da za vreme plovidbe organizuju službu 
bdenja, u skladu sa propisima kojima se uređuje radio-saobraćaj.

Član 29.
Brisan je raniji stav 1. (vidi član 11. Zakona - 18/2015-7)
Radio-stanica može raditi samo na dodeljenim frekvencijama, osim u slučaju 
emitovanja znakova opasnosti, poziva, poruka i saopštenja koja se emituju u 
slučaju opasnosti za plovilo, kao i u slučaju elementarnih nepogoda, spasavanja 
ljudskih života i u drugim sličnim slučajevima kada je dozvoljena upotreba i druge 
frekvencije pod uslovom da se radi na način koji je najpogodniji da 
radio-stanica ostvari zadatak u vezi sa otklanjanjem opasnosti.
Na način i uslove rada radio-službe za bezbednost 
plovidbe na brodovima, kao i na uslove koje moraju da ispunjavaju brodske radio 
stanice primenjuju se odredbe „Regionalnog dogovora koji se odnosi na 
radiotelefonsku službu na unutrašnjim plovnim putevima – RAINWAT” i Radio pravila 
usvojena od strane Međunarodne unije za telekomunikacije.

*Službeni glasnik RS, broj 18/2015
Član 30.
Plovila smeju upotrebljavati radarsku ili Inland ECDIS opremu koja se može 
upotrebiti za dobijanje slike koja se preklapa preko radarske slike (navigacioni 
režim rada) pod uslovom:
1) da su opremljeni sa radarskom i, ako je to potrebno, sa Inland ECDIS 
opremom koja je prilagođena potrebama unutrašnje plovidbe i pokazivačem otklona. 
Oprema mora ispunjavati uslove propisane Tehničkim pravilima za radarsku opremu;
2) da se na plovilu nalazi član posade koji ima svedočanstvo o osposobljenosti 
za upotrebu radara;
3) da su opremljeni uređajem za emitovanje tritonskog zvučnog signala. 

Obaveze iz stava 1. tačka 3. ovog člana ne odnose se na čamac, skelu, ploveće 
telo i plutajući objekat.
U potiskivanim, tegljenim i bočnim sastavima odredbe stava 1. ovog člana 
odnose se samo na plovilo na kojem se nalazi zapovednik sastava.
Plovila velike brzine moraju da koriste radar za vreme plovidbe.

Naknada za plovidbu i korišćenje objekata bezbednosti 
plovidbe na državnom vodnom putu

*Službeni glasnik RS, broj 121/2012

Član 31.
Prestao je da važi (vidi član 
278. Zakona - 95/2018-267).

Postavljanje kablova, cevovoda i drugih objekata i otvaranje skelskih prelaza na 
zajedničkom vodnom putu

Član 32.
Postavljanje kablova, cevovoda i drugih objekata, kao i otvaranje skelskog 
prelaza na vodnim putevima koji se nalaze između Republike Srbije i susedne 
države sa kojom Republika Srbija deli vodni put, vrši se u skladu sa sporazumom 
između dve države.
Izgradnja hidrotehničkih objekata koji povezuju obalu Republike Srbije i obalu 
susedne države sa kojom Republika Srbija deli vodni put vrši se u skladu sa 
sporazumom između dve države.

Sportska takmičenja i priredbe na vodnom putu

Član 33.
Na vodnom putu mogu se održavati sportska takmičenja, odnosno priredbe, na 
osnovu odobrenja lučke kapetanije.
Prostor namenjen za sport, rekreaciju i razonodu mora biti odvojen od plovnog 
puta.
Plovila koja nisu namenjena za sport, rekreaciju i razonodu ne mogu ploviti u 
prostoru iz stava 2. ovog člana.

Član 34.
Zahtev za izdavanje odobrenja iz člana 33. stav 1. ovog zakona, organizator 
sportskog takmičenja, odnosno priredbe dužan je da podnese lučkoj kapetaniji 
najkasnije 15 dana pre početka održavanja sportskog takmičenja, odnosno priredbe.
Lučka kapetanija dužna je da obavesti učesnike u plovidbi o održavanju 
sportskog takmičenja, odnosno priredbe najkasnije osam dana pre početka sportskog 
takmičenja, odnosno priredbe.

Član 35.
Organizator sportskog takmičenja, odnosno priredbe dužan je da u roku od 24 
časa posle održavanja sportskog takmičenja, odnosno priredbe ukloni sa vodnog puta 
oznake, uređaje i predmete koji su u vezi održavanja sportskog takmičenja, odnosno 
priredbe bili postavljeni.
Organizator sportskog takmičenja, odnosno priredbe odgovoran je za bezbednost 
učesnika sportskog takmičenja, odnosno priredbe.
Ako organizator sportskog takmičenja, odnosno priredbe ne izvrši obavezu iz 
stava 1. ovog člana Direkcija, odnosno ovlašćeno pravno lice za tehničko 
održavanje državnih vodnih puteva, odnosno ovlašćeno pravno lice za tehničko 
održavanje državnih vodnih puteva na teritoriji autonomne pokrajine, po nalogu 
lučke kapetanije izvršiće njihovo uklanjanje o trošku organizatora.

Hidrografska delatnost

Član 36.
Radi obezbeđenja tačnih podataka o morfologiji rečnog dna, kao i drugih 
podataka koji mogu uticati na plovidbu, na vodnim putevima se obavlja 
hidrografska delatnost u skladu sa standardima Međunarodne hidrografske 
organizacije.
Na osnovu podataka iz stava 1. ovog člana izrađuju se službene plovidbene 
karte i druge nautičke publikacije.
Plovidbene karte obavezno moraju biti izrađene u obliku elektronske 
plovidbene karte – ENC u skladu sa međunarodnim Inland ECDIS standardom, a mogu 
se izrađivati i kao klasične plovidbene karte prema kartografskim standardima. 


Davanje saglasnosti i odobrenja

Član 37.
Pre početka izrade tehničke dokumentacije za izgradnju, 
rekonstrukciju, dogradnju, adaptaciju i sanaciju prevodnica, plovnih kanala i 
drugih hidrotehničkih objekata (obaloutvrda, 
napera, paralelnih građevina sa traverzama, pregrada, pragova, kaskada, ševrona, 
kejskih zidova, mostova), 
za postavljanje kablova i cevovoda, kao i drugih objekata od uticaja na bezbednost 
plovidbe na međunarodnim i međudržavnim vodnim putevima u skladu sa zakonom 
kojim se uređuje planiranje i izgradnja, potrebno je pribaviti nautičke uslove za 
projektovanje koje izdaje lučka kapetanija i uslove za projektovanje koji se 
odnose na vodne puteve koje izdaje Direkcija.
Pre početka izrade tehničke dokumentacije za izgradnju, 
rekonstrukciju, dogradnju, adaptaciju i sanaciju objekata iz stava 1. ovog člana 
na državnim vodnim putevima, potrebno je pribaviti uslove za projektovanje 
ovlašćenog pravnog lica za tehničko održavanje državnih vodnih puteva, a na 
državnim vodnim putevima koji se nalaze na teritoriji autonomne pokrajine, 
ovlašćenog pravnog lica za tehničko održavanje državnih vodnih puteva na 
teritoriji autonomne pokrajine.
Uslovi iz st. 1. i 2. ovog člana pribavljaju se u 
okviru objedinjene procedure u postupcima za izdavanje akata u ostvarivanju prava 
na izgradnju, koja je propisana zakonom kojim se uređuje planiranje i izgradnja, sa 
rokom važenja od dve godine.
Početak radova na objektima iz st. 1. i 2. ovog člana, 
investitor je dužan da prijavi nadležnoj lučkoj kapetaniji najkasnije 15 dana 
pre početka izvođenja radova.
Nadležna lučka kapetanija dužna je da najkasnije osam 
dana pre početka radova obavesti učesnike u plovidbi o promenama uslova plovidbe 
koje će nastati kao posledica izvođenja radova na vodnom putu, putem saopštenja 
brodarstvu ili putem sredstava javnog informisanja.
Pre početka izvođenja radova na međunarodnim i 
međudržavnim vodnim putevima koji ne podležu izdavanju akata u ostvarivanju prava 
na izgradnju u skladu sa zakonom kojim se uređuje planiranje i izgradnja, potrebno 
je pribaviti nautičku saglasnost koju izdaje nadležna lučka kapetanija i 
saglasnost koju izdaje Direkcija.

*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 41/2018
Član 37a

Pre početka izrade tehničke dokumentacije za izgradnju 
luka i pristaništa, odnosno pristana u skladu sa odredbama zakona kojim se uređuje planiranje i 
izgradnja, potrebno je pribaviti uslove za projektovanje koje izdaje Agencija za 
upravljanje lukama, nautičke uslove za projektovanje koje izdaje lučka kapetanija, 
kao i uslove za projektovanje koji se odnose na vodne puteve koje izdaje 
Direkcija.
 
Uslovi iz stava 1. ovog člana izdaju se za luke i 
pristaništa za koje je utvrđeno lučko područje. 
Uslovi iz st. 1. i 2. ovog člana pribavljaju se u 
okviru objedinjene procedure u postupcima za izdavanje akata u ostvarivanju prava 
na izgradnju koja je propisana zakonom kojim se uređuje planiranje i izgradnja, sa 
rokom važenja od dve godine.
Lokacijski uslovi u skladu sa odredbama zakona kojim 
se uređuje planiranje i izgradnja, izdaju se lučkom operateru koji je stekao 
odobrenje za obavljanje lučke delatnosti, odnosno lučku koncesiju u skladu sa 
odredbama ovog zakona.

*Službeni glasnik RS, broj 18/2015
**Službeni glasnik RS, broj 41/2018
Član 38.


Delove obale i vodnog prostora na kojima se mogu 
graditi hidrotehnički objekti (brodske 
prevodnice, plovni kanali, obaloutvrde, naperi, paralelne građevine sa 
traverzama, pregrade, pragovi, kaskade, ševroni, kejski zidovi i mostovi),
postavljati plutajući objekti, plutajući 
objekti za snabdevanje brodova gorivom i privezišta za čamce, kao i uslove i 
način postavljanja plutajućih objekata i privezišta za čamce, 
određuje nadležni organ lokalne samouprave u skladu sa zakonom kojim se uređuje 
lokalna samouprava.
Na propise i druge opšte akte koje donose nadležni 
organi lokalne samouprave koji uređuju materiju iz stava 1. ovog člana, kao i na 
plan postavljanja plutajućih objekata, plutajućih objekata za snabdevanje brodova 
gorivom i privezišta za čamce, prethodno se pribavlja saglasnost ministarstva i 
ovlašćenog pravnog lica za tehničko održavanje državnih vodnih puteva, odnosno 
ovlašćenog pravnog lica za tehničko održavanje državnih vodnih puteva na 
teritoriji autonomne pokrajine.
Ako se propisi i drugi opšti akti iz stava 2. 
ovog člana odnose na vodne puteve na kojima druga privredna društva ili 
druga pravna lica imaju pravo upravljanja, odluka se donosi po prethodno 
pribavljenoj saglasnosti tog privrednog društva, odnosno drugog pravnog lica.
Propisom i drugim opštim 
aktom iz stava 2. ovog člana, može da se odredi i mesto za postavljanje
plutajućeg objekta za ukrcavanje i iskrcavanje 
putnika kao dela lučke infrastrukture putničkog terminala u sastavu luke 
ili putničkog pristaništa.
U slučaju iz stava 4. ovog člana, mesto koje je 
određeno za postavljanje plutajućeg objekta za 
ukrcavanje i iskrcavanje putnika mora da bude 
obuhvaćeno lučkim područjem.
Javno vodoprivredno preduzeće zaključuje ugovor o 
zakupu vodnog zemljišta koje se koristi za potrebe postavljanja plutajućih objekata 
i privezišta za čamce, neposrednom pogodbom sa licima koja su odgovarajućim 
aktom jedinice lokalne samouprave stekla pravo na postavljanje ovih objekata u 
skladu sa propisom i drugim opštim aktom iz stava 2. ovog člana.
*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 41/2018
Član 39.
Investitor, upravljač ili vlasnik objekta ili sredstva koje predstavlja stalnu ili 
privremenu prepreku na vodnom putu (mostovi, kablovi, cevovodi, potonuli objekti 
i slično), dužan je da, u roku određenom od 
inspektora bezbednosti plovidbe, postavi i održava 
svetla i znakove za obeležavanje te prepreke, a po potrebi i da tu prepreku 
ukloni sa vodnog puta.
Ako lice iz stava 1. ovog člana ne postavi propisano svetlo ili drugi znak 
ili ako postavljeno svetlo ili drugi znak ne održava u ispravnom stanju ili ne 
ukloni prepreku, Direkcija, odnosno ovlašćeno pravno lice za tehničko održavanje 
državnih vodnih puteva, odnosno ovlašćeno pravno lice za tehničko održavanje 
državnih vodnih puteva na teritoriji autonomne pokrajine, po nalogu lučke 
kapetanije, a na teret tog lica, postaviće propisano svetlo ili drugi znak, 
odnosno neispravno svetlo ili drugi znak će dovesti u ispravno stanje ili 
ukloniti prepreke.
*Službeni glasnik RS, broj 92/2016
**Službeni glasnik RS, broj 41/2018

Član 39a
Na vodnom putu može se izvoditi ronjenje radi obavljanja 
poslova pripreme, odnosno izvođenja radova, na osnovu odobrenja lučke kapetanije.
Zahtev za izdavanje odobrenja iz stava 1. ovog člana, 
organizator je dužan da podnese lučkoj kapetaniji najkasnije 15 dana pre početka 
izvođenja ronjenja.
Organizator izvođenja ronjenja, odgovoran je za 
bezbednost učesnika ronjenja.
Lučka kapetanija dužna je da obavesti učesnike u 
plovidbi o izvođenju ronjenja najkasnije osam dana pre njihovog početka.

*Službeni glasnik RS, broj 18/2015
IV. PLOVIDBA I PILOTAŽA

1. Plovidba

Član 40.
Plovidba na vodnim putevima Republike Srbije obavlja se u skladu sa ovim 
zakonom.
Učesnici u plovidbi dužni su da se pridržavaju odredbi ovog zakona i propisa 
o pravilima plovidbe.
Vlada propisuje uslove za plovidbu i pravila plovidbe na unutrašnjim vodama, 
obaveze učesnika u plovidbi, obeležavanje brodova i plovnih puteva, kao i način 
upotrebe zvučnih signala, navigacione i komunikacione opreme na brodu.

*Službeni glasnik RS, broj 121/2012

Plovidba stranih plovila

Član 41.
Prestao je da važi (vidi član 796. Zakona - 96/2015-21)

Član 42.
Brisan je (vidi član 17. Zakona - 18/2015-7)

Кabotaža

Član 43.
Prestao je da važi (vidi član 796. Zakona - 96/2015-21)

Član 44.
Prestao je da važi (vidi član 796. Zakona - 96/2015-21)

Član 45.
Strana ratna plovila i strana javna plovila mogu izuzetno da uplove u vodne 
puteve Republike Srbije, ako za to prethodno dobiju odobrenje nadležnog organa.
Odobrenje iz stava 1. ovog člana izdaju:
1) stranom ratnom plovilu – ministar nadležan za poslove odbrane uz 
saglasnost ministra nadležnog za spoljne poslove;
2) stranom javnom plovilu – ministar uz saglasnost ministra nadležnog za 
spoljne poslove i ministra nadležnog za unutrašnje poslove;
3) stranom javnom plovilu koje po svojoj nameni ili razlozima zbog kojih želi 
da uplovi ima naučnoistraživački karakter – ministar nadležan za poslove nauke 
uz saglasnost ministra nadležnog za poslove odbrane, ministra nadležnog za 
unutrašnje poslove i ministra nadležnog za spoljne poslove.

Član 46.
Plovilu koje dolazi iz inostranstva zabranjeno je da stupi u vezu sa drugim 
plovilima ili licima na obali pre nego što obavi graničnu kontrolu i dobije 
odobrenje nadležne lučke kapetanije za slobodan saobraćaj sa obalom.
Plovilo ima obavezu da prilikom dolaska u luku, odnosno odlaska iz luke ili 
sa sidrišta podnese Agenciji za upravljanje lukama prijavu dolaska, odnosno 
prijavu odlaska, a nadležnoj lučkoj kapetaniji prijavu dolaska odnosno prijavu 
odlaska, izvod iz popisa posade i popis putnika, zdravstvenu izjavu i izvod iz 
dnevnika brodskog otpada.
Plovilo koje dolazi iz domaće luke ne podnosi u drugoj domaćoj luci izvod iz 
popisa posade i popisa putnika za lica koja se ne iskrcavaju niti ukrcavaju u 
toj luci.

*Službeni glasnik RS, broj 18/2015
Član 46a
Lučka kapetanija odobrava pristajanje broda u 
međunarodnom saobraćaju van određenog graničnog prelaza za vodni saobraćaj u 
slučaju uplovljavanja broda u brodogradilište radi obavljanja popravki na brodu ili 
preuzimanja drugog broda koji je građen u brodogradilištu ili na kome su vršene 
popravke, kao i u drugim sličnim situacijama.
Lučka kapetanija ne odobrava pristajanje broda iz stava 
1. ovog člana, radi ukrcavanja i iskrcavanja robe i putnika.

*Službeni glasnik RS, broj 92/2016

Član 47.
Strano plovilo na unutrašnjim vodama Republike Srbije dužno je da vije zastavu 
svoje državne pripadnosti i zastavu Republike Srbije.
Prevoz lica jahtom, odnosno plovilom za rekreaciju na 
unutrašnjim vodama Republike Srbije, po osnovu iznajmljivanja uz naknadu jahte, 
odnosno plovila za rekreaciju (čartering), može da se obavlja samo jahtom, 
odnosno plovilom za rekreaciju domaće državne pripadnosti.
Delatnost iznajmljivanja može da obavlja fizičko ili 
pravno lice registrovano za obavljanje delatnosti iznajmljivanja (čartering) jahte, 
odnosno plovila za rekreaciju, u skladu sa zakonom.
Lice iz stava 3. ovog člana može da iznajmljuje jahtu, 
odnosno plovilo za rekreaciju, koje je u njegovoj svojini ili jahtu, odnosno 
plovilo za rekreaciju, koja je u svojini drugog domaćeg ili stranog pravnog ili 
fizičkog lica.
Na plovilu iz stava 2. ovog člana, mora da se nalazi 
najmanji broj članova posade u skladu sa ovim zakonom i propisima donetim na 
osnovu ovog zakona.
*Službeni glasnik RS, broj 92/2016

Opšta obaveza opreznosti

Član 48.
Tokom plovidbe plovilo mora da plovi bezbednom brzinom.
Zapovednik je dužan da preduzme sve mere opreza koje zahteva opšta obaveza 
primene dužne pažnje i plovidbena praksa, naročito kako bi se izbeglo:
1) ugrožavanje ljudskih života;
2) oštećenje plovila, obala, građevina, instalacija ili drugih objekata na 
vodnom putu;
3) stvaranje smetnji za plovidbu;
4) uništavanje i oštećenje robe;
5) zagađenje unutrašnjih voda sa plovila;
6) povređivanje članova posade i drugih lica na plovilu.
Odredbe stava 2. ovog člana odnose se i na članove posade ostalih plovila.

Član 49.
Brodar, zapovednik ili drugo odgovorno lice na plovilu, kao i posada, 
Agencija za upravljanje lukama, Direkcija, ovlašćeno pravno lice za tehničko 
održavanje državnih vodnih puteva i ovlašćeno pravno lice za tehničko održavanje 
državnih vodnih puteva na teritoriji autonomne pokrajine, kao i drugi državni 
organi čiji rad utiče na bezbednost plovidbe, u okviru njihove nadležnosti dužni 
su da:
1) organizuju i trajno obezbede obavljanje poslova koji se odnose na bezbednost 
plovidbe;
2) prijave nadležnoj lučkoj kapetaniji i 
inspektoru bezbednosti plovidbe svaku promenu na plovnom putu i na 
objektima bezbednosti plovidbe;
3) evidentiraju podatke koji su od značaja za bezbednost plovidbe.
*Službeni glasnik RS, broj 41/2018

Član 50.
Plovilo sa posadom koje stoji mora neprekidno da ima stražu.
Sastav brodske straže mora biti u svako vreme dovoljan i mora da odgovara 
posebnim okolnostima i uslovima u kojima se vrši straža (vreme, vidljivost, 
vodostaj, gustina saobraćaja i slično).
Član posade za vreme vršenja straže ne sme da napusti mesto i prostoriju u 
kojoj se vrši straža bez odobrenja zapovednika plovila ili najstarijeg oficira 
palube koji zamenjuje zapovednika plovila.

Prevoz opasnog tereta

Član 51.
Plovila koja prevoze opasni teret na vodnim putevima Republike Srbije dužna 
su da se pridržavaju odredbi „Evropskog sporazuma o međunarodnom 
prevozu 
opasnog tereta na unutrašnjim plovnim putevima – ADN”, kao i propisa kojima se 
uređuje prevoz opasnog tereta. 
Кada uplovljava na vodne puteve Republike Srbije 
plovilo koje prevozi opasnu robu dužno je da dostavi nadležnoj lučkoj kapetaniji 
dokumentaciju u skladu sa propisima iz stava 1. ovog člana.
Lučka kapetanija odmah po dobijanju dokumentacije iz 
stava 2. ovog člana istu dostavlja nadležnim organima u skladu sa propisima iz 
stava 1. ovog člana.

*Službeni glasnik RS, broj 121/2012
**Službeni glasnik RS, broj 18/2015

Vangabaritni predmeti na plovilu

Član 52.
Zabranjeno je da predmeti koji se nalaze na plovilu budu tako postavljeni da 
izlaze izvan granica gabarita plovila.
Izuzetno od stava 1. ovog člana, transport vangabaritnih predmeta može se 
obaviti uz odobrenje lučke kapetanije.

Gubitak predmeta sa plovila

Član 53.
Ako plovilo izgubi predmet koji može da predstavlja smetnju ili opasnost za 
plovidbu, zapovednik ili lice koje ga zamenjuje je dužno da odmah obavesti 
najbližu lučku kapetaniju i da dostavi, što je moguće tačnije, podatke o mestu 
gde je predmet izgubljen.
Ako plovilo naiđe na nepoznatu prepreku na plovnom putu, zapovednik ili lice 
koje ga zamenjuje dužno je da obavesti najbližu lučku kapetaniju i da dostavi, 
što je moguće tačnije, podatke o mestu na kojem se nalazi prepreka.
Lica iz st. 1. i 2. ovog člana dužna su da, prema mogućnostima obeleže to 
mesto vidljivom oznakom.

Zaštita znakova, oznaka i drugih objekata na vodnom putu

Član 54.
Zapovednik ili lice koje upravlja plovilom na vodnom putu koje uoči da je znak 
za regulisanje plovidbe uništen, oštećen, neispravan ili pomeren, dužno je da bez 
odlaganja o tome obavesti najbližu lučku kapetaniju.
Кod vezivanja ili manevrisanja plovila zabranjeno je korišćenje znakova ili 
oznaka na vodnom putu (bova, plovaka, oznaka i slično), njihovo oštećenje ili 
onesposobljavanje za njihovu namenu.
Ako plovilo ošteti stalnu građevinu na vodnom putu (brodska prevodnica, most, 
naper i slično), zapovednik plovila mora odmah o tome da obavesti najbližu lučku 
kapetaniju.
Ukoliko se dogodi da plovilo usled različitih okolnosti, prekine ili ošteti 
vazdušni ili podvodni telekomunikacioni kabl, kabl visokog napona, podvodni 
cevovod za dovod struje, nafte, gasa ili vode, postavljen na vodnom putu, 
zapovednik plovila mora o tome odmah obavestiti najbližu lučku kapetaniju.

Obaveza oslobađanja plovnog puta

Član 55.
Predmeti ili materije koje mogu da ometaju ili ugroze bezbednost plovidbe ne 
smeju se bacati na plovni put.
Oštećeno, nasukano ili potopljeno plovilo ili predmet izgubljen sa plovila koji 
ometa ili ugrožava bezbednost plovidbe ili iskorišćavanje prirodnog bogatstva na 
plovnom putu ili koji predstavlja opasnost od zagađivanja, mora se ukloniti po 
nalogu lučke kapetanije.
Ako vlasnik ili brodar plovila ne ukloni plovilo ili predmet kako je to 
propisano stavom 2. ovog člana, lučka kapetanija će narediti Direkciji, odnosno 
ovlašćenom pravnom licu za tehničko održavanje državnih vodnih puteva, odnosno 
ovlašćenom pravnom licu za tehničko održavanje državnih vodnih puteva na 
teritoriji autonomne pokrajine, uklanjanje plovila ili predmeta sa plovnog puta 
koji ometaju ili ugrožavaju bezbednost plovidbe, na teret tog lica.

Rasprema

Član 56.
Brod i tehnički plovni objekat u raspremi može da boravi na vodnom putu na 
osnovu odobrenja nadležne lučke kapetanije.
Ministar propisuje uslove za određivanje mesta boravka 
broda u raspremi, najmanji broj i kvalifikacije lica koja vrše stručni nadzor nad 
brodovima tokom trajanja raspreme, zahteve u odnosu na održavanje broda, sidrenje 
broda, vođenje brodskih knjiga i isprava, bezbednost i sigurnost broda u raspremi, 
kao i vrste pregleda broda u raspremi.
Nadležni organ lokalne samouprave propisom i drugim 
opštim aktom iz člana 38. stav 2. ovog zakona, određuje delove obale i vodnog 
prostora na kojima se može određivati mesto boravka broda u raspremi.

*Službeni glasnik RS, broj 18/2015
Član 56a
Plovila koja nisu upisana u odgovarajući domaći ili 
strani upisnik plovila moraju da se po nalogu nadležne lučke kapetanije, odnosno 
inspektora bezbednosti plovidbe uklone sa unutrašnjih voda, osim ako su izuzeta 
od obaveze upisa.
Vlasnik, odnosno brodar broda koji nema važeće 
svedočanstvo o sposobnosti broda za plovidbu dužan je da podnese zahtev za 
određivanje raspreme.

*Službeni glasnik RS, broj 18/2015
Skelski prelaz

Član 57.
Na vodnom putu može se odobriti otvaranje skelskog prelaza radi transportnog 
povezivanja susednih obala.
Ministar izdaje odobrenje za otvaranje skelskog prelaza 
sa rokom važenja od pet godina.
Odobrenje iz stava 2. ovog člana ministar izdaje po prethodno pribavljenom 
mišljenju ministra nadležnog za poslove odbrane i Direkcije.
Za izdavanje odobrenja za otvaranje skelskog prelaza na državnom vodnom putu
potrebno je pribaviti mišljenje ovlašćenog pravnog lica za tehničko održavanje tih 
državnih vodnih puteva.
Ministar izdaje odobrenje ukoliko su ispunjeni uslovi za bezbedan prilaz na 
obali za pristajanje skele pri svim vodostajima i ako na obali postoje bezbedni 
uslovi za izvezivanje skele.
Ispunjenost uslova za otvaranje skelskog prelaza utvrđuje nadležna lučka 
kapetanija.

*Službeni glasnik RS, broj 18/2015
2. Pilotaža

Član 58.
Pilotaža je davanje stručnih saveta zapovedniku plovila od strane stručnog 
lica (locmana) u pogledu vođenja plovila kada to zahteva bezbednost plovidbe na 
vodnim putevima, lukama i pristaništima.
Poslove pilotaže može obavljati pravno lice koje ima zaposlene locmane koji 
imaju odgovarajuću stručnu spremu i položen stručni ispit za locmana i koje 
ovlasti ministar.
Način i uslove za obavljanja pilotaže, uslove, program, način i troškove 
polaganja stručnog ispita za locmana i obrazac locmanske legitimacije propisuje 
ministar.
NAPOMENA IZDAVAČA: Prestala je da važi odredba člana 58. stav 3. Zakona o 
plovidbi i lukama na unutrašnjim vodama u delu koji se odnosi na ovlašćenje 
ministra nadležnog za poslove saobraćaja da utvrđuje troškove polaganja stručnog 
ispita za locmana, danom stupanja na snagu Zakona o izmenama i dopunama Zakona o 
republičkim administrativnim taksama („Službeni glasnik RS“, broj 113/2017), 
odnosno 25. decembra 2017. godine (vidi član 79. Zakona – 113/2017-192).

Član 59.
Poslove pilotaže na vodnim putevima, lukama i pristaništima mogu da obavljaju 
strana pravna lica pod jednakim uslovima kao i domaća pravna lica.

Član 60.
Za plovila određene vrste i veličine, ministar može, radi bezbednosti 
plovidbe, odrediti vodne puteve, luke i pristaništa na kojima je pilotaža 
obavezna.
Obaveznoj pilotaži ne podležu domaća ratna plovila.

Član 61.
Pilotažom se može koristiti svako plovilo pod jednakim uslovima.
U pogledu korišćenja usluga pilotaže i plaćanja naknade za te usluge strano 
plovilo je izjednačeno sa domaćim plovilom pod uslovima predviđenim bilateralnim 
sporazumom koji se zaključuje sa državom čiju zastavu plovilo vije.

Član 62.
Pilotaža plovilom ne oslobađa zapovednika dužnosti da upravlja plovidbom i 
manevrisanjem plovilom i odgovornosti koja iz toga nastaje.

V. SPREČAVANJE ZAGAĐENJA SA PLOVILA

Član 63.
Zabranjeno je iz plovila ispuštanje, izlivanje ili izbacivanje u unutrašnje vode 
štetnih predmeta ili materija, uključujući i ulje, derivate ulja, koji mogu 
prouzrokovati zagađenje unutrašnjih voda ili stvoriti prepreku ili opasnost za 
plovidbu.
Zabranjeno je ispuštanje, izlivanje ili izbacivanje delova tereta ili otpada od 
tereta iz plovila u unutrašnje vode, kao i njihovo 
ispuštanje, izlivanje ili izbacivanje u plovila pravnih lica koja ne pružaju lučku 
uslugu prijema delova tereta ili otpada od tereta.
Zabranjeno je spaljivanje smeća, mulja, taloga i posebnog otpada na plovilu.
Zabranjeno je ispuštanje otpadne vode sa:
1) plovila namenjenih za prevoz putnika sa više od 50 kabina;
2) putničkih plovila, namenjenih za prevoz više od 50 putnika.
Zabranjeno je:
1) korišćenje pokretnih spremišta postavljenih na palubi 
kao spremišta za sakupljanje otpadnih ulja;
2) ubacivanje u kaljuže mašinskog prostora proizvoda za 
čišćenje koji rastvaraju ulje ili mazivo i emulgatore, osim proizvoda koji ne 
otežavaju pročišćavanje otpadnih voda iz kaljuža na prijemnim stanicama.
Zabranjeno je premazivanje plovila uljem ili čišćenje spoljnjeg dela plovila s 
proizvodima čije je oticanje u vodu zabranjeno.
Zabranjena je upotreba sistema protiv obrastanja plovila koji sadrže elemente 
žive, arsena, organske elemente koji se koriste kao biocidi, kao i 
heksahloricikloheksan.
Ministar uz saglasnost ministra nadležnog za 
poslove zaštite životne sredine i ministra nadležnog za poslove vodoprivrede, 
propisuje mere koje se preduzimaju u cilju sprečavanja zagađenja sa plovila, 
postupanje sa zauljenim i zamašćenim materijama, otpadnim uljima i ostacima goriva, 
mere koje se odnose na prikupljanje, sortiranje i označavanje komunalnog i drugog 
posebnog otpada, zahteve koje moraju da ispunjavaju brodovi, plutajući objekti i 
prijemne stanice u cilju sprečavanja zagađenja, način čišćenja tovarnog prostora, 
odnosno tankova, kao i način ispuštanja ostataka tereta i zahteve za posude za 
ostatke, postupanje sa otpadnim vodama na putničkom brodu, kao i granične i 
kontrolne vrednosti na ispustu pogona za prečišćavanje otpadnih voda na putničkom 
brodu, vrste tehničkih sredstava koja su potrebna za reagovanje na izlivanje, 
način postupanja organa koji su nadležni za reagovanje na zagađenje koje je 
prouzrokovano plovidbom i obavezne elemente tehničkih i operativnih planova za 
sprečavanje zagađenja, odnosno smanjivanje i ublažavanje posledica nastalog zagađenja.
*Službeni glasnik RS, broj 92/2016

Član 64.
Zapovednik plovila, članovi posade i druga lica na plovilu dužni su da sa 
dužnom pažnjom preduzimaju mere radi izbegavanja zagađenja unutrašnjih voda, zavisno 
od konkretnih okolnosti, da količinu otpada koji nastaje na plovilu svedu na 
najmanju moguću meru i da u najvećoj meri izbegnu eventualno mešanje raznih vrsta 
otpada.

Član 65.
U slučaju ispuštanja, izlivanja ili izbacivanja štetnih predmeta ili materija, 
odnosno opasnosti od ispuštanja, izlivanja ili izbacivanja štetnih predmeta ili 
materija iz člana 63. stav 1. ovog zakona, zapovednik plovila 
dužan je da bez 
odlaganja obavesti nadležnu lučku kapetaniju, kao i plovila koja se nalaze u 
blizini izlivanja i što je moguće tačnije da podatke o mestu, količini i vrsti 
štetnih predmeta ili materija koje su ispuštene.

*Službeni glasnik RS, broj 18/2015
Član 66.
Ispuštanje vode iz separacionog postrojenja za kaljužnu vodu, odobrenog od 
strane ministra nadležnog za poslove vodoprivrede, u unutrašnje vode izuzima se 
od zabrane iz člana 63. stav 1. ovog zakona, ako je maksimalni sadržaj rezidua 
ulja nakon separacije, bez prethodnog razblaživanja, manji od 5 mg/l.
Zabrana iz člana 63. stav 1. ovog zakona ne odnosi se na vodu za pranje od 
ostataka tereta i materije čije je ispuštanje u unutrašnje vode izričito dozvoljeno 
zakonom.
Zabrana iz člana 63. stav 4. ne odnosi se na putnička plovila čija postrojenja 
za prečišćavanje otpadnih voda poseduju uverenje o odobrenju tipa.
Zapovednik plovila vodi i redovno ažurira knjige ulja, sanitarne otpadne i 
kaljužne vode i dnevnik brodskog smeća i iste na zahtev državnih organa daje na 
uvid.

Član 67.
Luka mora biti opremljena na način da se 
ulje, derivati ulja kao i druge opasne materije koje se izliju na operativnu 
obalu, ne izliju u vodu. 
U slučaju izlivanja opasnih materija iz stava 1. ovog člana primenjuju se 
najbolje dostupne tehnike za ograničavanje prostiranja i uklanjanja izlivenih 
materija.
Luka iz stava 1. ovog člana mora biti snabdevena plutajućim branama, kao i 
drugom opremom za ograničavanje i sprečavanje širenja ulja, uljnih derivata i drugih 
opasnih materija u lučkim akvatorijima. 
*Službeni glasnik RS, broj 92/2016

Član 68.
Zapovednik plovila dužan je da štetne predmete i materije preda prijemnim 
stanicama.
Smeće sa plovila prikuplja se i, kada je to moguće nakon razvrstavanja 
materijala koji se mogu reciklirati, predaje prijemnim stanicama, odnosno 
postrojenjima za tretman neopasnog otpada.
Štetne predmete i materije koji nastaju na plovilu iz člana 63. stav 1. ovog 
zakona prikupljaju se sa plovila, skladište i predaju na tretman postrojenju za 
tretman otpada pod uslovima propisanim zakonom kojim se uređuje upravljanje 
otpadom.
Tretman štetnih predmeta i materija iz stava 1. ovog člana ne obuhvata opasan 
otpad sa stranih plovila, osim ako posebnim zakonom nije drugačije propisano.

VI. TRAGANJE I SPASAVANJE

Član 69.
Traganje i spasavanje je obaveza pružanja svih vidova pomoći i spasavanje 
ugroženih lica, plovila i stvari na vodnim putevima.
Traganje i spasavanje ugroženih lica na vodnim putevima je obavezno. 


Član 70.
Traganje predstavljaju radnje na ustanovljenju mesta, prirode i obima nezgode na 
vodnim putevima, kao i hidrometeoroloških uslova radi pružanja pomoći, 
prvenstveno radi zaštite i spasavanja ugroženih lica.
Spasavanje predstavljaju radnje u cilju pružanja pomoći, odnosno otklanjanja 
opasnosti u slučaju nezgode na vodnim putevima.
U okviru traganja i spasavanja obavlja se osmatranje i javljanje o zapaženim 
pojavama i događajima.
Domaći brodari donose sopstvene planove hitnih 
mera za pomoć žrtvama i njihovim porodicama koje uključuju prevoz, smeštaj i 
medicinsku pomoć žrtvama i njihovim porodicama u slučaju plovidbenih nezgoda na 
unutrašnjim vodama.
*Službeni glasnik RS, broj 92/2016

Član 71.
Traganje i spasavanje ugroženih stvari domaćih pravnih i fizičkih lica je 
obavezno, pod uslovom da se time ne ugrožava bezbednost lica i plovila ili 
drugih sredstava koja obavljaju spasavanje.
Traganje i spasavanje ugroženih stvari u stranom vlasništvu je obavezno ako se 
time sprečava ili otklanja šteta koja može nastati ili se time otklanjaju 
opasnosti za bezbednost plovidbe.

Član 72.
Pravo spasavanja nasukanih ili oštećenih plovila na unutrašnjim vodama koje je 
posada napustila, kao i stvari sa tih plovila, imaju samo pravna lica sa 
sedištem u Republici Srbiji ili fizička lica koja su državljani Republike Srbije.
Strana pravna ili fizička lica mogu da obavljaju poslove traganja i spasavanja 
iz stava 1. ovoga člana na osnovu odobrenja ministra uz saglasnost ministra 
nadležnog za unutrašnje poslove.

Član 73.
Traganje i spasavanje ugroženih lica i stvari na vodnim putevima vrši 
ministarstvo nadležno za unutrašnje poslove u saradnji sa lučkim kapetanijama.
U traganje i spasavanje dužni su da se po nalogu ministra nadležnog za 
unutrašnje poslove, uključe sa raspoloživim osobljem i opremom:
1) privredna društva, druga pravna lica i preduzetnici koja obavljaju 
delatnost na unutrašnjim vodama u ili u vezi sa korišćenjem unutrašnjih voda i koja 
raspolažu plovilima i drugim sredstvima pogodnim za obavljanje traganja i 
spasavanja;
2) građani – vlasnici plovila koja su pogodna za traganje i spasavanje;
3) državni organi i posebne organizacije pogodne za izvršenje određenih 
zadataka u traganju i spasavanju.
Izuzetno od odredbe stava 1. ovog člana traganje i spasavanje ugroženih lica i 
stvari obavlja se bez naloga kada to hitnost i druge okolnosti nezgode zahtevaju.

Član 74.
Кoordinaciju traganja i spasavanja ugroženih lica i stvari na području više 
lučkih kapetanija vrši ministarstvo nadležno za unutrašnje poslove u saradnji sa 
ministarstvom.
Кoordinacija traganja i spasavanja na vodnim putevima vrši se na osnovu planova 
i uputstava koje donosi ministar nadležan za unutrašnje poslove u saradnji sa 
ministrom.

VII. VAĐENJE POTONULIH STVARI

Član 75.
Vađenje plovila, vazduhoplova, njihovih delova i tereta i drugih stvari (u 
daljem tekstu: potonule stvari) potonulih ili nasukanih u unutrašnjim vodama, ako 
se ne radi o njihovom spasavanju, vrši se u skladu sa ovim zakonom.
Ako je potonula stvar predmet istrage ili predmet krivičnog dela, postupanje 
sa tom stvari u nadležnosti je pravosudnih organa i ministarstva nadležnog za 
unutrašnje poslove.

Član 76.
Potonulu stvar vadi vlasnik te stvari, osim ako ovim zakonom nije drugačije 
propisano.
Potonula stvar vadi se na osnovu odobrenja nadležne lučke kapetanije, kojim se 
određuju nautičko-tehnički uslovi i rok za izvođenje radova.
U zahtevu za izdavanje odobrenja za vađenje potonule stvari mora se navesti 
naziv potonule stvari, mesto gde ona leži, način i sredstva potrebna za vađenje, 
dokaz o vlasništvu, kao i vreme predviđeno za početak i završetak radova na 
njenom vađenju.
Odobrenje za vađenje potonule stvari koja je od interesa za vojsku, lučka 
kapetanija izdaje uz saglasnost ministarstva nadležnog za poslove odbrane.
Odobrenje za vađenje potonule stvari koje je utvrđeno kao kulturno dobro, lučka 
kapetanija izdaje uz saglasnost ministarstva nadležnog za poslove kulture.
O početku, prekidu, nastavljanju ili napuštanju radova na vađenju potonule 
stvari, vlasnik je dužan da odmah obavesti lučku kapetaniju.

Član 77.
Ako potonula stvar predstavlja neposrednu opasnost za plovidbu ili predstavlja 
opasnost od zagađivanja, u cilju preduzimanja hitnih mera radi obezbeđenja 
bezbednosti plovidbe ili otklanjanja neposredne opasnosti za život i zdravlje ljudi 
ili imovine, lučka kapetanija će doneti rešenje i narediti njegovo izvršenje bez 
odlaganja.

Član 78.
Ako potonula stvar leži na takvom mestu da predstavlja ili može predstavljati 
opasnost ili smetnju za plovidbu, ili predstavlja opasnost od zagađivanja, nadležna 
lučka kapetanija rešenjem će narediti vlasniku da u primerenom roku izvadi 
potonulu stvar.
Ako vlasnik ne postupi prema rešenju iz stava 1. ovog člana, lučka kapetanija 
će doneti zaključak o dozvoli izvršenja, o trošku vlasnika.
Žalba protiv zaključka o dozvoli izvršenja iz stava 2. ovog člana ne zadržava 
njegovo izvršenje.
Rešenje iz stava 1. ovog člana kojim se naređuje vađenje potonule stvari koja 
je u vlasništvu stranog lica dostavlja se ministarstvu nadležnom za spoljne 
poslove.

Član 79.
Ako potonula stvar leži na takvom mestu da predstavlja ili može predstavljati 
opasnost ili smetnju za plovidbu, ili predstavlja opasnost od zagađivanja, a lučkoj 
kapetaniji nije poznat vlasnik, ili kad je vlasnik poznat ali ne namerava da 
vadi potonulu stvar, ili kad bez opravdanog razloga prekine ili napusti započeto 
vađenje, vađenje potonule stvari vrši Direkcija, odnosno ovlašćeno pravno lice za 
tehničko održavanje državnih vodnih puteva, odnosno ovlašćeno pravno lice za 
tehničko održavanje državnih vodnih puteva na teritoriji autonomne pokrajine.
Smatra se da poznati vlasnik ne namerava da preduzme vađenje potonule stvari, 
odnosno da je prekinuo ili napustio to vađenje, ako u roku od 15 dana od dana 
kada je stvar potonula ne dostavi izjavu da namerava da vadi potonulu stvar, ili 
ako u roku od 15 dana od dana dobijanja odobrenja ne započne vađenje, odnosno ako 
ne nastavi radove na vađenju potonule stvari koje je prekinuo ili napustio bez 
opravdanog razloga.
Smatra se da nepoznati vlasnik ne namerava da vadi potonulu stvar, ako u roku 
od 15 dana od dana kada je stvar potonula ne podnese zahtev za vađenje i dokaze o 
svom pravu na vađenje potonule stvari.

Član 80.
Ako su za vađenje potonule stvari potrebna naročita nautička i tehnička 
sredstva i naročita stručnost, vlasnik koji ne raspolaže tim sredstvima, odnosno 
stručnošću može svoju potonulu stvar da vadi iz unutrašnjih voda samo posredstvom 
privrednog društva, drugog pravnog lica ili preduzetnika koje raspolaže tim 
sredstvima i stručnošću.

Član 81.
Troškove vađenja i čuvanja potonule stvari snosi vlasnik.
U slučaju da je vlasnik potonule stvari nepoznat, sredstva za vađenje i čuvanje 
potonule stvari obezbeđuju se iz budžeta Republike Srbije.
Ako se vlasnik potonule stvari ne pojavi u roku od šest meseci od momenta 
vađenja potonule stvari, Republika Srbija stiče pravo da troškove vađenja i čuvanja 
namiri u postupku prodaje izvađene stvari.
Ako se pre prodaje stvari iz stava 2. ovog člana pojavi vlasnik stvari i 
nadoknadi sredstva isplaćena iz budžeta Republike Srbije, zadržava vlasništvo nad 
izvađenom stvari.

Član 82.
Potonula stvar na kojoj postoji pravo svojine, a koja nije izvađena u roku od 
10 godina od dana kad je potonula, postaje imovina Republike Srbije.
Ako ne može da se utvrdi vreme potonuća stvari, pretpostavka je da su 
plovilo, vazduhoplov ili njihovi delovi, teret i druge stvari koje su se na njima 
nalazile, potonuli narednog dana od dana kada je primljena poslednja vest o 
plovilu ili vazduhoplovu, a ostali predmeti onog dana kada je utvrđena pozicija 
na unutrašnjim vodama gde je predmet potonuo.

Deo treći

I. BROD I POSADA

1. Brod

Utvrđivanje sposobnosti broda za plovidbu

Član 83.
Brod i tehnički plovni objekat (u daljem tekstu: brod) je sposoban za plovidbu 
u određenim zonama plovidbe i za određenu namenu, ako:
1) ispunjava uslove propisane Tehničkim pravilima za
statutarnu sertifikaciju brodova unutrašnje plovidbe 
(u daljem tekstu: Tehnička pravila);
2) ima propisani broj stručno osposobljenih članova posade;
3) je smeštaj i broj ukrcanih putnika na brodu u skladu s propisanim uslovima 
za prevoz putnika;
4) je teret na brodu ukrcan u skladu sa dobijenom teretnom linijom, odnosno 
slobodnim bokom i pravilnim načinom rasporeda tereta.
Brodovi za prevoz opasne robe u skladu sa odredbama 
Evropskog sporazuma o međunarodnom prevozu opasnog tereta na unutrašnjim plovnim 
putevima – ADN, kao i druge vrste brodova u skladu sa odredbama međunarodnih 
sporazuma, pored zahteva propisanih Tehničkim pravilima, moraju da ispunjavaju 
zahteve utvrđene pravilima za klasifikaciju brodova donetim od priznatih 
klasifikacionih društava.

*Službeni glasnik RS, broj 121/2012
**Službeni glasnik RS, broj 18/2015
Član 84.
Sposobnost broda za plovidbu utvrđuje se vršenjem tehničkog nadzora kojim se 
utvrđuje da brod odgovara zahtevima Tehničkih pravila
.
Brisan je raniji stav 2. (vidi član 14. Zakona 
- 92/2016-3)
Sposobnost broda za plovidbu koji prevozi opasnu robu 
utvrđuje se vršenjem tehničkog nadzora u skladu sa odredbama Evropskog sporazuma 
o međunarodnom prevozu opasnog tereta na unutrašnjim plovnim putevima – ADN, ovog 
zakona i zakona kojima se uređuje prevoz opasnog tereta.

*Službeni glasnik RS, broj 18/2015
Uprava za utvrđivanje sposobnosti brodova za plovidbu

Član 85.
Tehnički nadzor vrši Uprava za utvrđivanje sposobnosti brodova za plovidbu.
Uprava za utvrđivanje sposobnosti brodova za plovidbu (u daljem tekstu: Uprava) 
je organ uprave u sastavu ministarstva obrazovan za obavljanje stručnih i 
tehničkih poslova u oblasti utvrđivanja sposobnosti brodova za plovidbu.

Član 86.
Pregledi postojećih brodova mogu biti osnovni, redovni, 
vanredni i dobrovoljni.
*Službeni glasnik RS, broj 41/2018

Član 87.
Obavezi vršenja osnovnog pregleda podleže postojeći brod, i to:
1) pre njegovog upisa u upisnik brodova, ako nadzor nad njegovom gradnjom ili 
prepravkom nije vršila Uprava;
2) svaki put kada se brodu trajno menja njegova namena ili proširuju 
zone 
plovidbe, i to pre početka njegovog korišćenja;
3) svaki put kada se na brodu vrši popravka ili 
prepravka kojom se menjaju njegove 
konstrukcione osobine i svojstva pogonskih uređaja, i to pre početka njegovog 
korišćenja.
Obavezi vršenja osnovnog pregleda ne podleže brod kome 
je Uprava u skladu sa članom 104. stav 3. 
ovog zakona priznala Svedočanstvo Unije za unutrašnju plovidbu koje je nadležni organ zemlje članice Evropske unije izdao 
u skladu sa propisom Evropske unije kojim se uređuju tehnički zahtevi za brodove 
unutrašnje plovidbe, odnosno ispravu o sposobnosti broda za plovidbu koja je 
izdata u skladu sa propisima Centralne komisije za plovidbu Rajnom.

*Službeni glasnik RS, broj 121/2012
**Službeni glasnik RS, broj 18/2015
***Službeni glasnik RS, broj 41/2018

Član 88.
Redovnim pregledom utvrđuje se da li stanje broda odgovara odredbama Tehničkih 
pravila .
Obavezi vršenja redovnog pregleda podleže brod kome je 
Uprava u skladu sa članom 104. stav 3. ovog zakona priznala Svedočanstvo Unije 
za unutrašnju plovidbu koje je nadležni organ zemlje članice Evropske unije izdao 
u skladu sa propisom Evropske unije kojim se uređuju tehnički zahtevi za plovila 
unutrašnje plovidbe, odnosno ispravu o sposobnosti broda za plovidbu koja je 
izdata u skladu sa propisima Centralne komisije za plovidbu Rajnom, po isteku 
roka važenja ovih isprava.
*Službeni glasnik RS, broj 41/2018

Član 89.
Vanredni pregled broda vrši se:
1) posle pretrpljene havarije ili utvrđenog nedostatka broda, ako po nalazu
inspektora bezbednosti plovidbe pretrpljena havarija ili utvrđeni nedostatak broda utiče na 
sposobnost broda za plovidbu;
2) kada se vrše veće popravke ili obnova broda van zahteva koji proizlaze iz 
osnovnog ili redovnog pregleda broda;
3) kada je brod bio u dugoj raspremi ili kada je rok 
važenja svedočanstva o sposobnosti broda za plovidbu istekao duže od godinu dana;
4) prilikom privremene promene namene ili proširenja 
zona plovidbe broda;
5) prilikom odlaganja redovnog pregleda
.
6) brisana je (vidi član 13. Zakona - 41/2018-7 
)
Dobrovoljni pregled vrši se na zahtev brodara 
između dva redovna pregleda broda.

 

*Službeni glasnik RS, broj 121/2012
**Službeni glasnik RS, broj 18/2015
***Službeni glasnik RS, broj 41/2018

Član 90.
Tehnička pravila naročito sadrže:
1) zone plovidbe brodova;
2) propisivanje važećeg ES-TRIN standarda kojim se 
utvrđuju minimalna tehnička pravila za plovila unutrašnje plovidbe koja plove na 
unutrašnjim vodnim putevima koji pripadaju zonama plovidbe brodova 1, 2, 3. i 4;
3) područja mogućih dodatnih tehničkih pravila koja se 
primenjuju na plovila koja plove na unutrašnjim vodnim putevima zone 1. i 2; 
4) područja mogućih sniženja tehničkih pravila koja se 
primenjuju na plovilima koja plove na unutrašnjim vodnim putevima zone 3. i 4;
5) uputstva kojima se bliže uređuju pojedini tehnički 
zahtevi koji su obuhvaćeni Tehničkim pravilima;
6) posebne tehničke zahteve za bunker stanice za 
snabdevanje brodova gorivom, odnosno plutajuće objekte za snabdevanje brodova 
gorivom.
Važeći ES-TRIN standard kojim se utvrđuju minimalna 
tehnička pravila za plovila unutrašnje plovidbe koja plove na unutrašnjim vodnim 
putevima koji pripadaju zonama plovidbe brodova 1, 2, 3. i 4, Uprava objavljuje 
na srpskom jeziku na svojoj internet stranici.
Ministar utvrđuje Tehnička pravila.
Vlada propisuje kategorije brodskih pogonskih mašina, 
način i postupak vršenja provere brodskih pogonskih mašina od strane organa za 
homologaciju brodskih pogonskih mašina i drugih nadležnih organa, zahteve u 
odnosu na stavljanje na tržište, odnosno zabranu ili ograničavanje stavljanja na 
tržište brodskih pogonskih mašina, način postupanja proizvođača, zastupnika 
proizvođača, uvoznika, distributera i proizvođača originalne opreme, bitne 
zahteve u odnosu na emisiju izduvnih gasova za homologaciju tipa brodske 
pogonske mašine, postupke i sprovođenje postupaka homologacije tipa, izmene i 
važenje homologacija tipa brodske pogonske mašine, izjavu o usklađenosti i oznake 
brodske pogonske mašine, izuzeća, izveštavanje o proizvodnji i provere, zaštitne 
klauzule, kao i imenovanje tehničkih službi i obaveštavanje o njima.

*Službeni glasnik RS, broj 121/2012
**Službeni glasnik RS, broj 41/2018

Član 90a
Obavezi vršenja tehničkog nadzora podležu brodovi, 
skele, kao i tehnički plovni objekti, osim ratnih plovila.

*Službeni glasnik RS, broj 121/2012

Član 90b
Tehnički nadzor nad gradnjom, prepravkom ili obnovom 
broda, kao i nadzor nad izradom pojedinačnih proizvoda koji se ugrađuju u brod, 
vrši se na zahtev brodara, brodogradilišta, proizvođača ili njihovih ovlašćenih 
predstavnika.
Lice iz stava 1. ovog člana dužno je da omogući licu 
koje vrši tehnički nadzor pristup na sva mesta na kojima se obavljaju radovi u 
vezi sa gradnjom, popravkom i prepravkom broda ili sa izradom materijala i 
proizvoda, kao i da omogući uslove za nesmetano vršenje tehničkog nadzora.

*Službeni glasnik RS, broj 121/2012

Član 90v
Tehnički nadzor nad postojećim brodovima vrši se po zahtevu brodara, 
odnosno zapovednika broda 
,.
Zahtev iz stava 1. ovog člana sadrži:
1) naznačenje imena ili oznake broda;
2) naznačenje vrste traženog pregleda;
3) naznačenje mesta i vremena gde će se obaviti 
pregled;
3a) izvod iz lista A i lista B Upisnika brodova 
unutrašnje plovidbe;
4) ime i potpis ovlašćenog lica.
Lice iz stava 1. ovog člana koje je podnelo zahtev za 
vršenje tehničkog nadzora nad postojećim brodom, dužno je da pripremi materijal, 
trup, uređaje, mašine i opremu broda za vršenje tehničkog nadzora.

*Službeni glasnik RS, broj 121/2012
**Službeni glasnik RS, broj 18/2015

Član 90g
Redovni pregled vrši se na suvom, osim kada se utvrdi 
da se isti može obaviti i na vodi.
Rokovi za vršenje redovnih pregleda su:
1) za putničke brodove, tankere i druge brodove koji 
prevoze opasnu robu i ledolomce čelične konstrukcije – svakih pet godina;
2) za ostale brodove čelične konstrukcije – svakih 
deset godina;
3) za brod čiji je trup izrađen od drveta, 
aluminijumskih legura ili plastične mase – svake treće godine.
Redovni pregled u pogledu ispunjenosti zahteva u odnosu 
na bezbednost i zdravlje na radu vrši se na svakih pet godina.
Redovni pregledi teretnog uređaja i posuda pod 
pritiskom vrše se svake pete godine.
Na zahtev brodara može da se izvrši redovni pregled 
pojedinih delova trupa, mašine, uređaja i opreme broda.

*Službeni glasnik RS, broj 121/2012



Član 90d
Brisan je (vidi član 15. 
Zakona - 41/2018-7 )
 
Član 90đ
Priprema broda za vršenje osnovnog pregleda 
, 
obuhvata:
1) dostavu tehničke dokumentacije na proveru;
2) demontažu po potrebi pojedinih delova broda, mašina, uređaja i 
opreme u obimu potrebnom za obavljanje uvida u stanje;
3) dostavu specifikacije predviđenih radova popravke 
ili obnove, na osnovu snimljenih podataka o istrošenjima i drugih nedostataka;
4) pripremu za određene probe na trupu, uređajima i 
instalacijama.

*Službeni glasnik RS, broj 121/2012
**Službeni glasnik RS, broj 18/2015

Član 90e
Priprema trupa broda za vršenje redovnog pregleda 
obuhvata:
1) čišćenje svih brodskih prostora od zaostalog tereta, 
vode, iscurelog ulja i goriva;
2) demontažu patosnica i skidljivih delova obloga 
bočnih zidova i pregrada, kao i provlaka tankova zatvorenih prostora; 
3) zamenu dotrajale, oštećene ili neispravne skidljive 
opreme;
4) pripremu za probe;
5) pripremu crteža razvoja oplate sa rezultatima 
merenja debljina oplate.
Priprema mašinskog uređaja za vršenje redovnog pregleda 
obuhvata:
1) čišćenje svih mašina i uređaja i demontažu neophodnu 
za pregled i merenja koja su obuhvaćena obimom redovnog pregleda; 
2) pripremu sistema za probe.
Priprema električnih uređaja za vršenje redovnog 
pregleda obuhvata:
1) popunu svih rezervnih i zamenu svih dotrajalih 
elemenata električne instalacije i uređaja; 
2) merenje otpora izolacije (megatest) svih strujnih 
krugova i uređaja;
3) pripremu generatora za terećenje.

*Službeni glasnik RS, broj 18/2015

Član 90ž
Brisan je (vidi član 16. 
Zakona - 41/2018-7 )
Član 90z
U zavisnosti od vrste vanrednog pregleda, brod se 
priprema na sledeći način:
1) u slučaju havarije broda neophodno je obezbediti 
prilaz oštećenom delu trupa kako bi se mogao sagledati obim havarije i utvrditi 
obim potrebnih radova na popravci;
2) u slučaju havarije mašina, uređaja i opreme, nakon 
prvog uvida vrši se demontaža u stepenu dozvoljenom za utvrđivanje obima havarije 
i načina popravke;
3) kod vanrednog pregleda broda nakon raspreme, 
priprema broda za pregled je istovetna pripremi za redovan pregled;
4) kod vanrednog pregleda u svrhu privremene promene 
namene i proširenja zona plovidbe, brod se mora pripremiti i opremiti sa dodatnom 
opremom u svrhu traženih promena;
5) kod pregleda za odlaganje pregleda moraju se svi 
uređaji za bezbednost ljudi i plovidbe dovesti u zadovoljavajuće stanje koje će 
obezbediti zahtevani minimum bezbednosti.

*Službeni glasnik RS, broj 121/2012

Član 90i
Osnovni pregled broda vrši se na suvom, osim kada se 
utvrdi da se isti može obaviti na vodi.
Osnovni pregled broda obuhvata proveru tehničke 
dokumentacije koja sadrži:
1) opštu dokumentaciju koja obuhvata:
(1) tehnički opis,
(2) generalni plan,
(3) postojeća brodska dokumenta;
2) crteže trupa koji obuhvataju:
(1) glavno rebro,
(2) uzdužni presek,
(3) razvoj oplate i palube,
(4) uzdužne i poprečne pregrade;
3) opremu broda koja obuhvata:
(1) razmeštaj svih palubnih uređaja,
(2) dispoziciju sa specifikacijom teretnog uređaja;
4) brodske cevovode koji obuhvataju šemu sa 
specifikacijom sistema za drenažu, spasavanje, balast, gašenje požara vodom ili 
drugim agensima, polivanje palube vodom, tečnog tereta, šemu odušnika i sondi, 
sistem ventilacija; 

5) pogonske uređaje koji obuhvataju:
(1) raspored uređaja u mašinskom prostoru sa 
specifikacijom,
(2) dispoziciju propelerskog voda,
(3) radne crteže, i to: crteže propelera, propelerskog 
vratila, međuvratila ležajeva u skroku i statvenoj cevi; 
6) mašinske cevovode koji obuhvataju šeme hlađenja, 
goriva, podmazivanja, vazduha pod pritiskom, izduvnih gasova, pneumatike, 
hidraulike i cevovod pare;
7) elektrouređaje koji obuhvataju:
(1) osnovnu jednopolnu šemu električne mreže,
(2) tropolnu šemu glavne razvodne table, komadnog 
pulta i razvodnih tabli, uređaja i opreme, 
(3) šemu osvetljenja za nuždu,
(4) elektro šemu signalizacije i automatike;
8) hidraulična ispitivanja;
9) pregled mašinskog uređaja i opreme;
10) pregled elektrouređaja;
11) nadzor nad izvođenjem radova popravke, prepravke 
ili obnove delova trupa, mašina, uređaja i oprema za koje je proverom tehničke 
dokumentacije i pregledom utvrđeno da treba popraviti ili obnoviti; 
12) probu funkcionisanja svih uređaja.
Redosled nadzora kod osnovnog pregleda sporazumno se 
utvrđuje u svakom posebnom slučaju sa licem iz člana 90b stav 1.

*Službeni glasnik RS, broj 18/2015
Član 90j
Redovni pregled broda obuhvata:
1) pregled trupa, mašina, uređaja i opreme, proveru 
nadvođa, kao i nadzor nad izvođenjem radova popravki i obnove delova trupa, 
mašina, uređaja i opreme za koje je pregledom utvrđeno da ih treba popraviti ili 
obnoviti;
2) probe funkcionisanja svih uređaja u pogonu.

*Službeni glasnik RS, broj 18/2015

Član 90k
Brisan je (vidi član 17. 
Zakona - 41/2018-7 )

Član 90l
Obim vanrednog pregleda broda nakon havarije određuje 
se u svakom konkretnom slučaju, tako da se sa sigurnošću može utvrditi da je na 
osnovu izvršenih popravki brod sposoban za plovidbu.
Odredbe stava 1. ovog člana primenjuju se i u slučaju 
vanrednog pregleda.
Obim vanrednog pregleda nakon raspreme duže od jedne 
godine istovetan je sa redovnim pregledom.
Obim vanrednog pregleda za privremenu promenu namene 
ili privremeno proširenje zona plovidbe treba da obezbedi da brod sa sigurnošću 
može privremeno promeniti namenu, odnosno zone plovidbe.
Obim vanrednog pregleda treba da bude takav da se sa 
sigurnošću može utvrditi da je brod sposoban za plovidbu za vreme za koje se 
odlaže redovni, odnosno vanredni pregled.
Brisan je raniji stav 6. (vidi član 18. Zakona - 
41/2018-7 )

 

*Službeni glasnik RS, broj 121/2012

 

**Službeni glasnik RS, broj 9/2020

Član 90lj
Uprava izdaje odobrenje za rad domaćim proizvođačima 
opreme brodova unutrašnje plovidbe, privrednim društvima koja pružaju usluge 
merenja debljina limova oplate na brodovima, ispitivanja vodonepropusnosti, 
podvodnih pregleda brodova, kao i pregleda i ispitivanja brodskih mašina i 
pripadajućih uređaja i opreme (u daljem tekstu: uslužna privredna društva), 
odnosno ispitnim institucijama za obavljanje usluga specijalnih merenja na brodu, 
ispitivanja materijala, mašina, opreme i uređaja koji se ugrađuju na brodove ili 
kojima se opremaju brodovi.
Uprava prihvata rezultate usluga koje pružaju uslužna 
privredna društava iz stava 1. ovog člana koja su odobrena od strane priznatih 
klasifikacionih društava. 
Ministar propisuje uslove i postupak za izdavanje 
odobrenja za rad domaćih proizvođača opreme brodova unutrašnje plovidbe, uslužnih 
privrednih društava i ispitnih institucija, odnosno sadržinu i obrazac odobrenja 
za rad proizvođača, uslužnih privrednih društava i ispitnih institucija.

*Službeni glasnik RS, broj 18/2015
Prihod od vršenja tehničkog nadzora

*Službeni glasnik RS, broj 121/2012

Član 91.
Za vršenje tehničkog nadzora nad brodovima unutrašnje 
plovidbe, brodar snosi troškove republičke administrativne takse.

*Službeni glasnik RS, broj 41/2018

Član 92.
Uprava će delimično ili potpuno osloboditi brod od obaveze obavljanja određenog 
pregleda, ukoliko brod poseduje važeću potvrdu da odgovara zahtevima Tehničkih 
pravila izdatu od strane priznatog klasifikacionog društva.
Sporazumom između ministarstva i klasifikacionog 
društva utvrđuje se obim, uslovi, prava i obaveze za obavljanje pregleda domaćih 
brodova i izdavanje brodskih isprava.
Ministarstvo može zaključiti sporazum iz stava 2. ovog 
člana sa klasifikacionim društvom priznatim od strane Evropske komisije pod 
uslovom da klasifikaciono društvo ima pravni položaj, odnosno pravnu formu 
privrednog društva u Republici Srbiji u skladu sa zakonom kojim se uređuju 
privredna društva.
Ministar propisuje uslove i kriterijume za priznavanje 
klasifikacionog društva koje podnosi zahtev za priznavanje, kao i postupak za 
priznavanje klasifikacionih društava.

*Službeni glasnik RS, broj 121/2012
**Službeni glasnik RS, broj 18/2015

NAPOMENA IZDAVAČA: Odredbe člana 39. st. 1. i 2. Zakona o izmenama i dopunama 
Zakona o plovidbi i lukama na unutrašnjim vodama ("Službeni glasnik RS", broj 
18/2015) prestaju da važe danom prijema Republike Srbije u punopravno članstvo 
Evropske unije (vidi član 116. stav 2. Zakona - 18/2015-7).

Član 93.
Pregled broda radi utvrđivanja njegove sposobnosti za vršenje probne vožnje 
obavlja se pre polaska broda na probnu vožnju.
Odredba stava 1. ovog člana odnosi se i na brod koji se za stranog naručioca 
gradi, obnavlja ili prepravlja u domaćem brodogradilištu.
Ministar propisuje način obavljanja probne vožnje brodova, kao i zone plovidbe 
brodova.

Član 94.
Posle izvršenog nadzora nad gradnjom, odnosno prepravkom broda i posle 
izvršenog bilo kog pregleda broda, ne smeju se bez prethodnog obaveštavanja 
Uprave, odnosno priznatog klasifikacionog društva i ponovnog pregleda broda vršiti bilo kakve promene ili prepravke 
strukture trupa broda, njegovih mašina, uređaja i opreme.

*Službeni glasnik RS, broj 41/2018

Član 95.
Brod može da prevozi samo određeni broj putnika čiji se broj i smeštaj na 
brodu određuje na osnovu propisanih uslova, plovnih svojstava broda, raspoložive 
površine za smeštaj putnika, uređaja i opreme namenjene putnicima i higijenskih 
uslova.
Brisan je raniji stav 2. (vidi član 23. Zakona - 121/2012-9)

Član 96.
Teret na brodu mora da bude tako raspoređen da obezbeđuje plovna svojstva 
broda i ne prouzrokuje prekomerna naprezanja konstrukcijskih delova broda u 
različitim uslovima korišćenja.
Teret na brodu mora da bude ukrcan u granicama dozvoljenog opterećenja broda i 
saglasno Tehničkim pravilima i da bude složen, raspoređen i obezbeđen tako da, u 
svim uslovima koji se mogu pojaviti u plovidbi, ne može doći do pomeranja tereta 
koji bi mogao ugroziti bezbednost broda, ljudske živote i životnu sredinu.
Brisan je raniji stav 3. (vidi član 24. Zakona - 121/2012-9)

Član 97.
Odredbe ovog zakona o utvrđivanju sposobnosti broda za plovidbu, koje se 
odnose na brod i tehnički plovni objekat, odnose se i na skelu, premeštanje 
plutajućeg objekta u svrhu posebnog prevoza kao i na čamac za privredne 
svrhe.

*Službeni glasnik RS, broj 121/2012
**Službeni glasnik RS, broj 18/2015

Baždarenje broda

Član 98.
Baždarenjem broda utvrđuju se najveća dozvoljena istisnina, kao i istisnine za 
određene vodne linije, a baždarenjem teretnog broda i nosivost broda, zavisno od 
gaza broda.
Baždarenje broda vrši Uprava prema Tehničkim pravilima.

Član 99.
Baždarenju podleže domaći brod koji se upisuje u domaći upisnik kao i strani 
brod koji u domaćoj luci, odnosno pristaništu podleže plaćanju naknada čija se 
visina utvrđuje prema registarskoj tonaži, odnosno najvećoj dozvoljenoj istisnini 
broda koji nema svedočanstvo o baždarenju ili ispravu koja se priznaje u 
Republici Srbiji.
Baždarenje broda koji se u domaćem brodogradilištu gradi za stranog naručioca 
može da se izvrši po odredbama ovog zakona i propisa koje donosi ministar, ako 
strani naručilac to zatraži.
Na zahtev vlasnika domaćeg broda, kao i vlasnika stranog broda, baždarenje 
broda može se izvršiti i po sistemu baždarenja predviđenim stranim propisima.
Ako se domaći brod gradi ili je nabavljen u inostranstvu, ili se u 
inostranstvu na njemu vrše prepravke zbog kojih brod po odredbama ovog zakona 
mora ponovo da se baždari, takav brod može da se baždari u državi u kojoj se 
gradi ili je nabavljen, odnosno u kojoj su na njemu izvršene takve prepravke.
U slučaju iz stava 4. ovog člana Uprava može na zahtev vlasnika da izvrši 
njegovo baždarenje po odredbama ovog zakona.
Baždarenje domaćeg broda građenog za domaćeg naručioca ili nabavljenog, ili 
prepravljenog u inostranstvu, ili stranog broda koji po odredbama ovog zakona 
podleže baždarenju, vrši se čim brod stigne u prvu domaću luku.
Odredba stava 6. ovog člana ne odnosi se na domaći brod koji je po odredbama 
ovog zakona već baždaren u inostranstvu.
Zahtev za baždarenje domaćeg broda dužan je da podnese brodar.
Zahtev za baždarenje domaćeg broda koji se gradi u domaćem ili stranom 
brodogradilištu mora da se podnese čim na brodu budu ugrađene oplata, palube i 
pregrade.

Član 100.
Ponovno baždarenje domaćeg broda izvršiće se, ako se:
1) posle baždarenja broda izvrše prepravke zbog kojih se na brodu menja najveća 
dozvoljena istisnina za odgovarajući gaz ili najveća nosivost;
2) posumnja u pravilnost izvršenog baždarenja;
3) brod unutrašnje plovidbe upisuje u upisnik pomorskih brodova, odnosno ako 
se pomorski brod upisuje u upisnik brodova unutrašnje plovidbe.
U slučaju ponovnog baždarenja, prema odredbama stava 1. tačka 1) ovog člana, 
Uprava odlučuje da li se, u zavisnosti od izvršenih prepravki broda, ponovno 
baždarenje mora izvršiti u celini ili delimično.
Zahtev za ponovno baždarenje iz stava 1. tačka 1) ovog člana mora se podneti 
pre završetka prepravke broda.
Zahtev za ponovno baždarenje iz stava 1. tačka 1) ovog člana mora se podneti 
pre završetka prepravke i za strani brod koji po odredbama ovog zakona podleže 
baždarenju u Republici Srbiji, ako se prepravke stranog broda vrše u domaćem 
brodogradilištu.
Zahtev za ponovno baždarenje broda u slučajevima iz stava 1. ovog člana 
podnosi lice iz člana 99. stav 8. ovog zakona, a zahtev za ponovno baždarenje u 
slučaju iz stava 1. tačka 2) ovog člana može, osim tog lica, podneti i Agencija 
za upravljanje lukama, odnosno pravno lice ovlašćeno da naplaćuje naknadu prema 
registarskoj tonaži, odnosno tonaži ili istisnini broda. 
Ponovno baždarenje broda na osnovu stava 1. tačka 2) ovog člana ne može vršiti 
ovlašćeno lice koje je izvršilo prethodno baždarenje u čiju se pravilnost 
posumnjalo.

Brodske isprave i knjige

Član 101.
Brodske isprave koje brodovi moraju da imaju služe kao dokaz o identitetu, 
sposobnosti za plovidbu, tehničkim podacima i ostalim svojstvima broda.
U brodske knjige koje brodovi moraju da vode unose se podaci o važnijim 
događajima na brodu i obavljenim radnjama na brodu, kao i podaci u vezi sa 
plovidbom, vodnim putem i brodom.

Član 102.
Brodske isprave i knjige propisane ovim zakonom moraju da budu sastavljene na 
srpskom jeziku i na jednom od jezika predviđenih međunarodnim sporazumima.

Član 103.
Brodske isprave i knjige propisane ovim zakonom moraju se nalaziti na brodu i 
uredno voditi.
Brodske isprave i knjige moraju se pokazati na zahtev lučke kapetanije, kao i 
diplomatskih ili konzularnih predstavništava Republike Srbije.
Izuzetno od odredbe stava 1. ovog člana, brodske 
isprave i knjige brodova bez posade ne moraju se nalaziti na brodu već se moraju 
čuvati kod brodara, a njihove kopije moraju da se nalaze na brodu u čijem se 
sastavu nalaze.
Brodar je obavezan da učini dostupnim brodske isprave i knjige iz stava 3. 
ovog člana na zahtev lučke kapetanije.

*Službeni glasnik RS, broj 18/2015
Član 104.
Brodske knjige i isprave, osim Svedočanstva Unije za 
unutrašnju plovidbu, koje su izdate u skladu sa propisima zemalja članica Evropske 
unije i Centralne komisije za plovidbu Rajnom (CCNR), priznaju se kao da su 
izdate u Republici Srbiji.
Brodske knjige i isprave izdate u skladu sa propisima 
ostalih zemalja priznaju se pod uslovima predviđenim sporazumom o međusobnom 
priznavanju koji se zaključuje sa državom čiju zastavu brod vije.
Svedočanstvo Unije za unutrašnju plovidbu koje je 
izdato u skladu sa propisima zemlje članice Evropske unije, priznaje se na osnovu 
sporazuma o uzajamnom priznavanju brodskih isprava kojima se utvrđuje sposobnosti 
brodova za plovidbu između Evropske unije i Republike Srbije.

*Službeni glasnik RS, broj 41/2018

Član 104a
Brod koji ima ispravu o sposobnosti broda za plovidbu 
koja je izdata u skladu sa odredbama Кonvencije o plovidbi Rajnom, sa izmenama i 
dopunama, mora da poseduje i dopunsko svedočanstvo o sposobnosti broda za 
plovidbu ako:
1) plovi na međunarodnim i međudržavnim vodnim 
putevima Republike Srbije, a ispunjava niže tehničke zahteve za brodove od onih 
koji su sadržani u Tehničkim pravilima;
2) plovi na državnim vodnim putevima Republike Srbije 
na kojima važe viši tehnički zahtevi za brodove u skladu sa Tehničkim pravilima.

*Službeni glasnik RS, broj 121/2012

Član 105.
Brod mora imati brodsko svedočanstvo.
Brodsko svedočanstvo sadrži sve podatke iz knjige upisnika brodova u koji je 
brod upisan.
Brodskim svedočanstvom dokazuje se: srpska državna pripadnost broda, pravo i 
dužnost da brod vije zastavu trgovačke mornarice Republike Srbije, vrsta i 
namena broda, zona plovidbe na kojoj je ovlašćen da plovi, broj putnika i masa 
tereta koji brod sme da prevozi, kao i status Rajnskog plovila.
Brodsko svedočanstvo izdaje lučka kapetanija.
Brodsko svedočanstvo izdaje se na osnovu svedočanstva o sposobnosti broda za 
plovidbu koje izdaje Uprava.
Ministarstvo vodi registar izdatih brodskih svedočanstava.
Brod bez posade, na brodskom trupu ili na stalno pričvršćenoj ploči ili tabli 
na trupu, mora imati natpis koji sadrži osnovne podatke iz brodskog 
svedočanstva.

Član 106.
Brod mora da ima svedočanstvo o sposobnosti broda za plovidbu.
Svedočanstvo o sposobnosti broda za plovidbu, kojim se utvrđuje da brod 
odgovara zahtevima Tehničkih pravila, izdaje Uprava, nakon izvršenog pregleda iz 
člana 86. ovog zakona.
Svedočanstvo o sposobnosti broda za plovidbu izdato 
novosagrađenim brodovima u skladu sa zahtevima Tehničkih pravila, izdaje se na 
rok koji ne može da bude duži od:
1) pet godina za putničke brodove;
2) deset godina za sva ostala plovila.
Rok važenja utvrđuje se u svakom konkretnom slučaju u 
skladu sa zahtevima Tehničkih pravila.
Rok važenja se upisuje u svedočanstvo o sposobnosti 
broda za plovidbu.
U slučaju brodova koji su u eksploataciji pre izdavanja 
svedočanstva o sposobnosti broda za plovidbu u skladu sa odredbama ovog zakona i 
zahtevima Tehničkih pravila, rok važenja svedočanstva o sposobnosti broda za 
plovidbu utvrđuje se od slučaja do slučaja, na osnovu rezultata
vanrednog 
pregleda. 

Rok važenja iz stava 6. ovog člana ne može da bude duži 
od rokova iz stava 3. ovog člana.
O izdatim ispravama iz stava 1. ovog člana, Uprava 
vodi upisnik koji sadrži:
1) ime i adresu vlasnika broda;
2) broj izdatog svedočanstva o sposobnosti broda za 
plovidbu, datum i mesto izdavanja, odnosno rok važenja svedočanstva o sposobnosti 
broda za plovidbu;
3) ime i vrsta broda, ENI broj, nosivost broda u 
skladu sa svedočanstvom o baždarenju i podatke o svedočanstvu o baždarenju, zone 
plovidbe broda.
Upisnik se vodi u elektronskom obliku i dostupan je na 
internet stranici ministarstva.

*Službeni glasnik RS, broj 121/2012
**Službeni glasnik RS, broj 18/2015
***Službeni glasnik RS, broj 92/2016
****Službeni glasnik RS, broj 9/2020
Član 106a
Po isteku roka važenja, svedočanstvo o sposobnosti 
broda za plovidbu se obnavlja za isti period važenja, posle izvršenog redovnog 
pregleda radi utvrđivanja usklađenosti broda sa Tehničkim pravilima. 
Prilikom obnavljanja svedočanstva o sposobnosti broda za 
plovidbu, na brodove se primenjuju prelazne odredbe propisane Tehničkim 
pravilima.
Izuzetno, Uprava može u skladu sa odredbama Tehničkih 
pravila da produži važenje svedočanstva o sposobnosti broda za plovidbu, bez 
vršenja tehničkog pregleda za najduže šest meseci. 
Produženje se upisuje u svedočanstvo o sposobnosti 
broda za plovidbu.
*Službeni glasnik RS, broj 41/2018
Član 106b
Nestanak svedočanstva o sposobnosti broda za plovidbu 
vlasnik broda, odnosno brodar je dužan da prijavi Upravi.
Nestanak svedočanstva o sposobnosti broda za plovidbu 
u inostranstvu vlasnik broda, odnosno brodar je dužan da prijavi najbližem 
diplomatskom ili konzularnom predstavništvu Republike Srbije, a posle povratka u 
Republiku Srbiju Upravi.
Vlasnik broda je dužan da proglasi nevažećim nestalo 
svedočanstvo o sposobnosti broda za plovidbu u „Službenom glasniku Republike 
Srbije”.
Uprava će izdati na zahtev vlasnika broda, odnosno 
brodara novo svedočanstvo o sposobnosti broda za plovidbu.
Rok važenja svedočanstva o sposobnosti broda za 
plovidbu ne može da bude duži od datuma isteka roka važenja izgubljenog 
svedočanstva o sposobnosti broda za plovidbu.
*Službeni glasnik RS, broj 41/2018
Član 106v
U rešenju kojim Uprava odbacuje ili odbija zahtev za 
izdavanje svedočanstva o sposobnosti broda za plovidbu, odnosno u rešenju kojim 
Uprava odbacuje ili odbija zahtev za obnavljanje važenja svedočanstva o sposobnosti 
broda za plovidbu, navode se razlozi za donošenje takvog rešenja. 
Protiv rešenja iz stava 1. ovog člana može se izjaviti 
žalba u roku od 15 dana od dana prijema rešenja o kojoj u drugom stepenu rešava 
ministar.
Uprava donosi rešenje o povlačenju važećeg svedočanstva 
o sposobnosti broda za plovidbu koje je izdala ili obnovila, ako brod više nije 
usklađen sa tehničkim pravilima navedenima u svedočanstvu o sposobnosti broda za 
plovidbu.
*Službeni glasnik RS, broj 41/2018
**Službeni glasnik RS, broj 9/2020
Član 106g
U slučaju većih popravki ili prepravki koje utiču na 
usklađenost broda sa Tehničkim pravilima u pogledu njegove konstrukcione 
čvrstoće, plovidbe, mogućnosti manevrisanja ili njegovih posebnih karakteristika, 
na tom brodu mora da se izvrši tehnički pregled pre nastavka plovidbe.
Posle tehničkog pregleda iz stava 1. ovog člana, u 
važeće svedočanstvo o sposobnosti broda za plovidbu unose se izmene u cilju 
navođenja izmenjenih tehničkih karakteristika broda ili se važeće svedočanstvo o 
sposobnosti broda za plovidbu povlači i izdaje se novo. 
Ako Uprava unosi izmene u ispravu o sposobnosti broda 
za plovidbu, odnosno ako je povlači, u skladu sa stavom 2. ovog člana, a koju je 
izdao organ druge države, o tome će obavestiti organ koji je izdao tu ispravu u 
roku od 30 dana od datuma unošenja izmena, odnosno izdavanja novog svedočanstva o 
sposobnosti broda za plovidbu.
*Službeni glasnik RS, broj 41/2018

Član 107.
Privremeni plovidbeni list izdaje se brodu nabavljenom u inostranstvu, kao i 
brodu koji je u inostranstvu, a izgubljeno mu je brodsko svedočanstvo.
Brod, koji nije upisan u upisnik brodova koji se vodi u Republici Srbiji 
stiče, privremenim plovidbenim listom srpsku državnu pripadnost i pravo i 
dužnost da vije zastavu trgovačke mornarice Republike Srbije.
Privremeni plovidbeni list važi najduže godinu dana od dana izdavanja, a 
njegova važnost prestaje i ranije i to u času kada brod stigne u prvu domaću 
luku, odnosno pristanište.
Privremeni plovidbeni list izdaje diplomatsko ili konzularno predstavništvo 
Republike Srbije.

Član 108.
Brod čija je posada ukrcana na osnovu propisane isprave za ukrcavanje, mora 
imati popis posade.
Popisom posade utvrđuje se koja su lica ukrcana na brod kao članovi posade, u 
kom svojstvu i njihove kvalifikacije.
Popis posade izdaje lučka kapetanija.
Popisom posade broda utvrđuje se i koji su članovi porodice člana posade 
broda ukrcani na taj brod.

Član 109.
Brod mora imati svedočanstvo o baždarenju.
Svedočanstvom o baždarenju teretnog broda dokazuje se istisnina za svaki 
santimetar gaza, a kod ostalih brodova – istisnina pri najvećem dozvoljenom gazu 
i gazu praznog broda, kao i slobodni bok broda.
Svedočanstvo o baždarenju gubi važnost kada se zbog prepravki izvršenih na 
brodu menja njegova istisnina.
Svedočanstvo o baždarenju broda bez posade može se zameniti natpisom na 
brodskom trupu ili stalno pričvršćenoj ploči ili tabli na trupu, koji mora da 
sadrži podatke o nosivosti iz svedočanstva sa fotokopijom ili overenom kopijom 
tog svedočanstva koja se nalazi na brodu bez posade ili tegljaču, odnosno 
potiskivaču.

Član 110.
Svedočanstvo o sposobnosti broda za obavljanje probne vožnje mora da ima brod 
koji namerava da izvrši probnu vožnju. 

Član 111.
Brod koji je opremljen uređajima za ukrcavanje i iskrcavanje tereta mora da ima 
svedočanstvo o sposobnosti teretnog uređaja i opreme.
Brisan je raniji stav 2. (vidi član 43. Zakona - 18/2015-7)

*Službeni glasnik RS, broj 18/2015
Član 112.
Brod koji je bio zagađen glodarima (miševima i pacovima), mora da ima 
svedočanstvo o deratizaciji.
Brod koji nije bio zagađen glodarima, mora da ima svedočanstvo o oslobođenju 
od deratizacije kojim se dokazuje da je brod za određeno vreme, koje je utvrđeno 
u svedočanstvu, oslobođen od vršenja deratizacije.
Svedočanstvo o deratizaciji i svedočanstvo o oslobođenju od deratizacije 
izdaje organ nadležan za poslove zdravlja.

Član 113.
Prestao je da važi (vidi 
član 80. Zakona - 104/2016-34)

Član 114.
Brisan je (vidi član 45. Zakona - 18/2015-7)

Član 115.
Plovilo koje ima radio-uređaj dužno je da vodi radio-dnevnik.
Izuzetno od odredbe stava 1. ovog člana, radio-dnevnik nije dužno da vodi 
plovilo koje koristi ministarstvo nadležno za unutrašnje poslove i čamac za 
spasavanje koji pripada brodu.

Član 116.
Uprava izdaje privremeno svedočanstvo o sposobnosti 
broda za plovidbu: 
1) brodu koji, uz odobrenje Uprave, treba da putuje do 
određenog mesta radi vršenja tehničkog pregleda i dobijanja svedočanstva o 
sposobnosti broda za plovidbu; 
2) brodu čije je svedočanstvo o sposobnosti broda za 
plovidbu izgubljeno, oštećeno ili privremeno povučeno u skladu sa odredbama ovog 
zakona i Tehničkih pravila; 
3) brodu za koji je, posle izvršenog tehničkog 
pregleda, započet postupak izdavanja svedočanstva o sposobnosti broda za 
plovidbu; 
4) brodu koji ne ispunjava sve uslove koji su propisani 
za dobijanje svedočanstva o sposobnosti broda za plovidbu u skladu sa Tehničkim 
pravilima; 
5) plutajućim objektima u slučajevima kada je Uprava 
dala odobrenje za obavljanje posebnog prevoza i pod uslovima određenim od strane 
Uprave. 
Uprava izdaje privremeno svedočanstvo o sposobnosti 
broda za plovidbu kada utvrdi da je na odgovarajući način obezbeđena plovnost 
plovila i osnovni zahtevi za bezbednost plovidbe. 
Privremeno svedočanstvo o sposobnosti broda za 
plovidbu sadrži uslove određene od strane Uprave i važi: 
1) u slučajevima iz stava 1. tač 1), 4) i 5) ovog 
člana za jedno određeno putovanje koje mora da se obavi u određenom vremenskom 
periodu koji ne može da bude duži od mesec dana; 
2) u slučajevima iz stava 1. tač. 2) i 3) ovog člana 
tokom određenog vremenskog perioda koji ne može da bude duži od dva meseca.
*Službeni glasnik RS, broj 41/2018
Član 117.
Brisan je (vidi član 24. 
Zakona - 41/2018-7 )

Član 118.
Plovilo koje ima radio-uređaj mora imati svedočanstvo o sigurnosti 
radio-uređaja, osim plovila koje koristi ministarstvo nadležno za unutrašnje 
poslove. 
Brod koji ima posadu mora da ima svedočanstvo o 
bezbednosti i zdravlju na radu na brodu.
Putnički brod mora da ima knjigu stabiliteta.
Brod sa sopstvenim pogonom mora da vodi brodski dnevnik.
Brod koji ima posadu dužan je da vodi zdravstveni dnevnik.
Tehnički plovni objekat mora da vodi knjigu rada.
Кnjigu o uljima mora imati brod koji prevozi ulja i brod koji koristi tečno ulje.
Brod mora da ima knjige sanitarne otpadne i kaljužne vode.
Brod mora da ima dnevnik brodskog smeća.

*Službeni glasnik RS, broj 18/2015
Član 119.
Važenje svedočanstva o sposobnosti teretnog uređaja i opreme
obnavlja se svake četvrte godine ili najkasnije 
svake pete godine, redovnim pregledom.

*Službeni glasnik RS, broj 18/2015

**Službeni glasnik RS, broj 41/2018
Član 120.
Brisan je raniji stav 1. (vidi član 26. Zakona - 
41/2018-7)
Važenje svedočanstva o baždarenju za teretne brodove traje 10 godina, a za 
ostale brodove 15 godina od dana izdavanja. Važenje svedočanstva o baždarenju 
produžava se za 10, odnosno 15 godina, ako se utvrdi da podaci o istisnini ili 
nosivosti odgovaraju stanju na brodu.
Važenje privremenog svedočanstva o sposobnosti broda za plovidbu
traje za ono vreme koje je 
navedeno u svedočanstvu, a najduže do isteka roka važenja svedočanstva o 
sposobnosti broda za plovidbu.
Važenje svedočanstva o sposobnosti broda za obavljanje probne vožnje traje 30 
dana od dana izdavanja.
Brisan je raniji stav 5. (vidi član 26. Zakona - 
41/2018-7)

*Službeni glasnik RS, broj 9/2020

Član 120a
Uprava unosi u Evropsku bazu podataka o plovilima (u 
daljem tekstu: EHDB): 
1) podatke kojima se identifikuje i opisuje brod u 
skladu sa odredbama ovog zakona i Tehničkih pravila; 
2) podatke o izdatim, obnovljenim, zamenjenim i 
povučenim svedočanstvima o sposobnosti broda za plovidbu, kao i podatke o 
Upravi; 
3) digitalne kopije svedočanstava o sposobnosti broda 
za plovidbu koje je izdala; 
4) podatke o odbijenim ili odbačenim zahtevima za 
izdavanje svedočanstva o sposobnosti broda za plovidbu, kao i o zahtevima za 
izdavanje svedočanstva o sposobnosti broda za plovidbu koji su u postupku 
rešavanja, u skladu sa odredbama ovog zakona i Tehničkih pravila; 
5) sve promene podataka iz tač. 1)–4) ovog člana.
Uprava prenosi podatke u EHDB, odnosno trećoj zemlji 
ili međunarodnoj organizaciji u skladu sa propisima kojima se uređuje zaštita 
podataka.

*Službeni glasnik RS, broj 41/2018
Član 121.
Isprave iz čl. 109, 110, 111, 116, 117. i člana 118. 
st. 1. i 2. ovog zakona, kao i knjige iz člana 118. stav 3. ovog zakona izdaje 
Uprava, a knjigu iz člana 118. stav 3. ovog zakona overava Uprava.
Кnjige iz člana 115. i člana 118. st. 4, 5, 6, 7, 8. i 
9. ovog zakona izdaje lučka kapetanija.

*Službeni glasnik RS, broj 18/2015
Član 122.
Ministar propisuje vrstu, sadržinu, obrasce i način 
vođenja brodskih isprava i knjiga, uslove za izdavanje i prestanak važenja brodskih 
isprava i knjiga, uslove i način obaveštavanja o promenama unetim u brodske 
isprave i knjige, rokove važenja brodskih isprava i knjiga, kao i način vođenja i 
sadržinu registra izdatih brodskih svedočanstava i svedočanstava o sposobnosti 
broda za plovidbu i određuje lice, odnosno organ koji je ovlašćen za unošenje 
podataka u brodske isprave i knjige.

*Službeni glasnik RS, broj 121/2012

Utvrđivanje sposobnosti čamca i plovećeg tela za plovidbu i plutajućeg objekta 
za plutanje

Član 123.
Čamci i ploveća tela mogu se koristiti u plovidbi, odnosno plutajući objekti 
za plutanje ako:
1) je utvrđena njihova sposobnost za plovidbu, odnosno plutanje u pogledu 
konstrukcije, plovnih svojstava, pogonskih i drugih uređaja i opreme, u skladu 
sa Tehničkim pravilima za čamce, ploveća tela i plutajuće objekte;
2) su upisani u upisnik čamaca, plovećih tela i plutajućih objekata (u daljem 
tekstu: upisnik);
3) čamcem, plovećim telom i plutajućim objektom upravlja lice koje je stručno 
osposobljeno.

Član 124.
Odredbe člana 123. ovog zakona ne odnose se na: sportske čamce bez sopstvenog 
pogona (veslačke čamce, kajake, kanue, jedrilice i slično) namenjene takmičenju, 
čamce bez sopstvenog pogona koji nisu duži od tri metra, pedoline, vodene 
bicikle, daske i slična plovila, ako se njima ne obavlja privredna delatnost.
Ako se čamci bez sopstvenog pogona koji nisu duži od 
tri metra, pedoline, vodeni bicikli, daske i slična plovila, koriste za obavljanje 
privredne delatnosti, vlasnik privrednog društva, odnosno preduzetnik koji 
koristi ova plovila za obavljanje privredne delatnosti dužan je da, pored uslova 
iz člana 123. stav 1. tač. 1) i 2) ovog zakona, obezbedi da svako lice koje se 
ukrcava na ova plovila obavezno ima prsluk za spasavanje, kao i da preduzme druge 
mere u cilju bezbednosti tih lica određene od strane nadležne lučke kapetanije.

Vlasnik privrednog društva, odnosno preduzetnik iz 
stava 2. ovog člana, dužan je da obezbedi da se plovilo iz stava 2. ovog člana 
koristi isključivo izvan plovnog puta.

*Službeni glasnik RS, broj 41/2018

Član 125.
Sposobnost čamca i plovećeg tela za plovidbu, odnosno 
plutajućeg objekta za plutanje utvrđuje se tehničkim nadzorom kojim se utvrđuje 
da čamac, ploveće telo, odnosno plutajući objekat odgovara zahtevima Tehničkih 
pravila za čamce, ploveća tela i plutajuće objekte.
Tehnička pravila iz stava 1. ovog člana naročito 
sadrže:
1) zone plovidbe;
2) tehničke zahteve za gradnju čamaca i plutajućih 
objekata;
3) tehničke zahteve za baždarenje, stabilitet, nadvođe, 
manevarsku sposobnost, sposobnost održavanja na površini i plutanje, trup, otvore 
na trupu, palubi i nadgrađu, prodor vode, opremu na čamcu, motor i prostori za 
motor, ventilaciju, pokretanje vanbrodskog motora, sistem cevovoda, električne 
sisteme, kormilarski sistem, protivpožarnu zaštitu i sprečavanje zagađivanja;
4) posebne tehničke zahteve za čamce za prevoz putnika 
i čamce koji se koriste u privredne svrhe;
5) znakove bezbednosti (signalni znakovi);
6) rokove za primenu tehničkih zahteva.
Brisan je raniji stav 3. (vidi član 51. Zakona - 18/2015-7)
Pregled može biti osnovni, redovni i vanredni.
Tehnički nadzor i preglede
javnih plovila, 
čamaca za privredne svrhe i plutajućih objekata namenjenih za privredne svrhe 
vrši Uprava, a čamaca i plutajućih objekata za sport i razonodu i plovećih tela 
vrši komisija koju obrazuje ministar na period od četiri godine.
Plutajućem objektu koji treba da obavi premeštanje u 
svrhu posebnog prevoza, mora da bude utvrđena sposobnost za premeštanje u svrhu 
posebnog prevoza.
Posle izvršenog pregleda izdaje se isprava o 
sposobnosti za plovidbu čamca i plovećeg tela, odnosno isprava o sposobnosti za 
plutanje plutajućeg objekta. 

Plutajućem objektu iz stava 6. ovog člana, izdaje se 
privremeno svedočanstvo o sposobnosti plutajućeg objekta za premeštanje u svrhu 
posebnog prevoza.
Za čamce i ploveća tela koji su upisani u upisnik, izdaje se plovidbena 
dozvola sa registarskim brojem za identifikaciju sa rokom važenja redovnog 
pregleda.
Za plutajući objekat koji je upisan u upisnik, izdaje 
se plutajuća dozvola sa registarskim brojem za identifikaciju.
Ministar propisuje vrstu i namenu čamaca i plutajućih 
objekata, način, postupak i sadržinu tehničkog nadzora, kao i način, postupak, 
sadržinu i rokove vršenja pregleda čamaca i plovećih tela, odnosno plutajućih 
objekata.
Ministar utvrđuje Tehnička pravila za čamce, ploveća 
tela i plutajuće objekte.

*Službeni glasnik RS, broj 121/2012
**Službeni glasnik RS, broj 18/2015
***Službeni glasnik RS, broj 92/2016

Prihod od vršenja pregleda i tehničkog nadzora nad gradnjom 
čamca, plovećeg tela i plutajućeg objekta

*Službeni glasnik RS, broj 121/2012

Član 126.
Vlasnici plovila iz člana 125. stav 1. ovog zakona, za 
vršenje pregleda i tehničkog nadzora iz člana 125. stav 3. ovog zakona, snose 
troškove plaćanja republičke administrativne takse.

*Službeni glasnik RS, broj 92/2016

Član 127.
Čamac i plutajući objekat prilikom upisa moraju biti baždareni.
Baždarenje se obavlja prema Tehničkim pravilima o načinu merenja i izračunavanja 
istisnine koja su propisana za čamce i plutajuće objekte.
Ako se prepravkom menja istisnina čamca, odnosno plutajućeg objekta vrši se 
ponovno baždarenje.

*Službeni glasnik RS, broj 18/2015
Član 128.
Čamac i ploveće telo u plovidbi, mora da ima sledeće isprave i knjige:
1) plovidbenu dozvolu;
2) popis posade i knjigu rada za čamac za privredne svrhe.
Plutajući objekat u plutanju mora da ima sledeće isprave i knjige:
1) plutajuću dozvolu;
2) popis posade za plutajući objekat koji se koristi za privredne
svrhe. 

Ministar propisuje vrstu, sadržinu i način vođenja isprava i knjiga iz st. 1. i 
2. ovog člana.
Isprave i knjige iz st. 1. i 2. ovog člana izdaje lučka kapetanija.

*Službeni glasnik RS, broj 18/2015
Član 129.
Na čamac, ploveće telo, odnosno plutajući objekat ne sme da se ukrca, odnosno 
da na njemu boravi veći broj lica nego što je to određeno plovidbenom, odnosno 
plutajućom dozvolom.

2. Posada

Član 130.
Posadu broda sačinjavaju lica ukrcana za izvršenje poslova na brodu i upisana u 
popis posade.
Кao član posade broda može da bude ukrcano samo lice 
starije od 16 godina.
Izuzetno od stava 2. ovog člana, nije dozvoljeno 
zapošljavanje na brodu lica mlađih od 18 godina ako obavljanje poslova na brodu od 
strane tih lica može da ugrozi njihovo zdravlje ili bezbednost u skladu sa 
odgovarajućim međunarodnimgranskim i internim standardima.
Član posade koji je mlađi od 18 godina ne može da radi 
noću.
Na prava i obaveze iz radnog odnosa koja nisu uređena 
ovim zakonom, shodno se primenjuju odredbe zakona kojim se uređuje oblast rada.

*Službeni glasnik RS, broj 41/2018
Radno vreme članova posade

*Službeni glasnik RS, broj 41/2018
Član 130a
Redovno radno vreme člana posade traje osam časova po 
radnom danu.
Maksimalno radno vreme člana posade ne može da traje 
duže od:
1) 14 sati u bilo kom periodu od 24 sata;
2) 84 sata u bilo kom periodu od sedam dana.
Ako je rasporedom rada predviđeno više radnih dana 
nego dana odmora, u okviru perioda od četiri meseca ne može da se prekorači 
prosečno nedeljno radno vreme od 72 sata.
Radno vreme u skladu sa st. 1–3. ovog člana može da se 
produži ako u okviru 12 meseci (u daljem tekstu: referentni period) nije 
prekoračen prosek od 48 sati nedeljno.
Najduže radno vreme u referentnom periodu je 2.304 
sata, pri čemu je osnova za obračun 52 nedelje umanjeno za najmanje četiri nedelje 
odsustva pomnoženo sa 48 sati. 
Odobreni periodi plaćenog godišnjeg odmora, kao i 
periodi bolovanja, prilikom obračunavanja proseka se ne uzimaju u obzir ili su 
neutralna. 
Pravo na vreme odmora koje proizlazi iz zvaničnih 
praznika dodatno se umanjuju.
Za radne odnose kraće od referentnog perioda, prilikom 
obračunavanja najdužeg radnog vremena polazi se od obračunavanja prema vremenu 
provedenom na radu (pro-rata-temporis).

*Službeni glasnik RS, broj 41/2018
Radni dani i dani odmora

*Službeni glasnik RS, broj 41/2018
Član 130b
Član posade može da radi najduže 31 uzastopni dan.
Ako je rasporedom rada predviđeno više radnih dana 
nego dana odmora, najmanji broj uzastopnih dana odmora neposredno posle uzastopno 
odrađenih radnih dana, određuje se na sledeći način:
1) od jednog do deset uzastopnih radnih dana: po 0,2 
dana odmora za svaki uzastopni radni dan;
2) od 11 do 20 uzastopnih radnih dana: po 0,3 dana 
odmora za svaki uzastopni radni dan;
3) od 21 do 31 uzastopni radni dan: po 0,4 dana odmora 
za svaki uzastopni radni dan.
Srazmerni dani odmora dodaju se u obračunu iz stava 2. 
ovog člana, najmanjem broju uzastopnih dana odmora i odobravaju se samo kao celi 
dani.
Ako je rasporedom rada predviđeno najviše jednak broj 
radnih dana u odnosu na dane odmora, onda je zapovednik dužan da neposredno 
posle odrađenih uzastopnih radnih dana članu posade odobri jednak broj 
uzastopnih dana odmora. 
Od broja uzastopnih dana odmora koji treba odobriti, 
može da se odstupi pod uslovom da:
1) nije premašen najveći broj od 31 uzastopnog radnog 
dana;
2) da se u skladu sa stavom 2. tač. 1)–3) ovog člana, 
najmanji broj uzastopnih dana odmora odobri neposredno posle odrađenih uzastopnih 
radnih dana; 
3) da se izjednači produženi ili zamenjeni period 
radnih dana u okviru referentnog perioda.

*Službeni glasnik RS, broj 41/2018
Sezonski rad na putničkim brodovima

*Službeni glasnik RS, broj 41/2018
Član 130v
Izuzetno od čl. 130a i 130b ovog zakona, u slučaju 
sezonskog rada na putničkim brodovima, maksimalno radno vreme člana posade ne 
može da traje duže od:
1) 12 sati u bilo kom periodu od 24 sata;
2) 72 sata u bilo kom periodu od sedam dana.
Po radnom danu članu posade se odobrava 0,2 dana 
odmora. 
U svakom periodu od 31 dana moraju da se odobre 
najmanje dva stvarna dana odmora, dok se ostali dani odmora odobravaju u skladu 
sa dogovorom poslodavca i člana posade.
U skladu sa st. 2. i 3. ovog člana i članom 130a stav 
8. ovog zakona, nadoknada dana odmora, kao i pridržavanje prosečnog radnog 
vremena od 48 sati u skladu sa članom 130a ovog zakona, vrši se u skladu sa 
kolektivnim ugovorom ili sporazumom između socijalnih partnera ili, u slučaju 
nepostojanja takvih sporazuma, u skladu sa zakonom kojim se uređuje oblast rada.

*Službeni glasnik RS, broj 41/2018
Pravo na odmor člana posade

*Službeni glasnik RS, broj 41/2018
Član 130g
Član posade ima pravo na redovno, dovoljno dugo i 
neprekidno vreme odmora, čije trajanje mora da bude iskazano u vremenskim 
jedinicama kako bi se obezbedilo da zbog premora ili zbog česte promene modela 
plovidbe ne povrede sebe, svoje kolege ili ostala lica, kao i da kratkoročno i 
dugoročno ne prouzrokuju štetu po sopstveno zdravlje.
Minimalno vreme odmora člana posade ne može da traje 
kraće od:
1) deset sati u bilo kom periodu od 24 sata, od toga 
najmanje šest sati neprekidno; 
2) 84 sata u bilo kom periodu od sedam dana.
Član posade čije je svakodnevno radno vreme duže od 
šest sati ima pravo na dnevnu pauzu. 
Trajanje, uslovi za odobravanje, kao i druga pitanja koja 
se odnose na korišćenje dnevnih pauza, utvrđuju se u kolektivnim ugovorima ili 
sporazumima između socijalnih partnera ili, u slučaju nepostojanja takvih 
sporazuma, u skladu sa zakonom kojim se uređuje oblast rada.

*Službeni glasnik RS, broj 41/2018
Najduže dozvoljeno radno vreme noću

*Službeni glasnik RS, broj 41/2018
Član 130d
U slučaju trajanja radnog vremena noću od sedam sati, 
najduže trajanje nedeljnog radnog vremena tokom radnog vremena noću iznosi 42 
sata.

*Službeni glasnik RS, broj 41/2018
Godišnji odmor

*Službeni glasnik RS, broj 41/2018
Član 130đ

*Službeni glasnik RS, broj 41/2018
Član posade ima pravo na plaćeni godišnji odmor u 
najkraćem trajanju od četiri nedelje, odnosno na srazmerni deo godišnjeg odmora u 
slučaju zaposlenja kraćeg od jedne godine u skladu sa odredbama zakona kojim se 
uređuju radni odnosi kojima se uređuje korišćenje godišnjeg odmora.
Najkraći plaćeni godišnji odmor, osim u slučaju 
prestanka radnog odnosa, ne može da se zameni novčanom naknadom.

*Službeni glasnik RS, broj 41/2018
Evidencija o dnevnom radnom vremenu ili vremenu odmora 
članova posade

*Službeni glasnik RS, broj 41/2018
Član 130e
Na brodu koji je upisan u domaći upisnik brodova 
unutrašnje plovidbe mora da se vodi evidencija o dnevnom radnom vremenu ili 
vremenu odmora svakog člana posade.
Evidencije iz stava 1. ovog člana moraju da se čuvaju 
na brodu najkraće do kraja referentnog perioda.
Poslodavac ili njegov zastupnik i član posade dužni su 
da zajedno proveravaju i potvrde evidenciju u odgovarajućim vremenskim 
periodima, a najkasnije do kraja narednog meseca.
Evidencija iz stava 1. ovog člana obavezno sadrži:
1) ime broda;
2) ime vlasnika broda ili brodara;
3) ime zapovednika;
4) datum;
5) radni dan ili dan odmora; 
6) početak i kraj dnevnog radnog vremena ili vremena 
odmora. 
Članu posade mora da se uruči fotokopija potvrđenih 
evidencija koje se odnose na njega, koje je član posade dužan da ima kod sebe 
godinu dana od kraja referentnog perioda.

*Službeni glasnik RS, broj 41/2018
Hitni slučajevi

*Službeni glasnik RS, broj 41/2018
Član 130ž
Zapovednik broda ili lice koje ga menja ima pravo da 
zahteva od člana posade rad u svakom radnom vremenu koje je nužno za neposrednu 
bezbednost broda, lica na brodu ili tereta, ili u cilju pružanja pomoći drugim 
brodovima ili licima u opasnosti.
Zapovednik domaćeg broda ili lice koje ga menja može da 
zahteva od člana posade da radi potrebno radno vreme u slučaju iz stava 1. ovog 
člana, dok se ne uspostavi redovno stanje.
Posle uspostavljanja redovnog stanja zapovednik ili lice 
koje ga menja će, čim je to moguće, da obezbedi da svaki član posade koji je 
radio u vremenu predviđenom za odmor dobije odgovarajući period odmora.

*Službeni glasnik RS, broj 41/2018
Bezbednost i zdravlje na radu članova posade

*Službeni glasnik RS, broj 41/2018
Član 130z
Članovima posade koji rade noću i članovima posade 
koji rade u smenama mora da se pruži zaštita u pogledu bezbednosti i zdravlja na 
radu u meri koja je potrebna imajući u vidu vrstu njihovog posla.
Zaštitna i preventivna sredstva u cilju ostvarivanja 
bezbednosti i zdravlja na radu članova posade koji rade noću ili u smenama, u 
svakom trenutku moraju da budu dostupna.

*Službeni glasnik RS, broj 41/2018
Modeli plovidbe

*Službeni glasnik RS, broj 41/2018
Član 130i
Prilikom organizacije rada u okviru propisanih modela 
plovidbe poslodavac je dužan da poštuje načelo da organizacija radnog vremena 
mora da bude prilagođena članu posade, posebno u pogledu smanjenja monotonog, 
odnosno unapred utvrđenog rada u okviru jednog od modela plovidbe, u zavisnosti 
od vrste posla i zahteva za zaštitu bezbednosti i zdravlja na radu, naročito u 
pogledu pauza tokom radnog vremena.

*Službeni glasnik RS, broj 41/2018

Član 131.
Za vršenje poslova kojima se obezbeđuje bezbedna plovidba, brod mora da ima 
odgovarajući broj članova posade sa propisanim zvanjima.
Izuzetno od stava 1. ovog člana, za vršenje pojedinih 
poslova na brodu, u određenim modelima plovidbe brodar može da angažuje 
pripravnika za sticanje zvanja umesto pojedinih članova posade sa propisanim 
zvanjima, u skladu sa propisom kojim se utvrđuje najmanji broj članova posade za 
bezbednu plovidbu.
Ministar propisuje najmanji broj članova posade za bezbednu plovidbu koje 
moraju imati brodovi i druga plovila trgovačke mornarice, 
zvanja i ovlašćenja o 
osposobljenosti koje moraju da imaju ti članovi posade, načine funkcionisanja 
plovidbe i maksimalno trajanje plovidbe, periode odmora za svaki način 
funkcionisanja plovidbe, uslove za promenu ili ponavljanje načina funkcionisanja, 
kao i rokove čuvanja tahografskih zapisa.

*Službeni glasnik RS, broj 121/2012

**Službeni glasnik RS, broj 41/2018
Član 132.
Član posade broda trgovačke mornarice koji vrši 
poslove kojima se obezbeđuje plovidba, može da bude lice koje je steklo 
odgovarajuće zvanje i koje za vršenje poslova tog zvanja na brodu ima odgovarajuće 
ovlašćenje, kao i pripravnik za sticanje zvanja.
Zvanje članova posade broda stiče se polaganjem stručnog 
ispita za sticanje ovlašćenja za vršenje poslova odgovarajućeg zvanja, a dokazuje se 
ovlašćenjem za vršenje poslova na brodu.
Pored ovlašćenja za vršenje poslova odgovarajućeg zvanja 
iz stava 2. ovog člana, članovi posade mogu da stiču posebna ovlašćenja o 
osposobljenosti, koja se stiču položenim odgovarajućim ispitom.
Stručni ispit polaže se pred komisijom koju obrazuje 
ministar na period od četiri godine.
Кandidat za polaganje ispita za izdavanje ovlašćenja o 
osposobljenosti, odnosno posebnoj osposobljenosti snosi troškove plaćanja 
republičke administrativne takse, koju je dužan da plati pre polaganja ispita.

Rešenje o izdavanju ovlašćenja o osposobljenosti, odnosno 
posebnoj osposobljenosti je konačno u upravnom postupku i protiv njega se može 
pokrenuti upravni spor.
Za izdavanje ovlašćenja plaća se republička 
administrativna taksa.
Ovlašćenje o osposobljenosti, odnosno posebnoj 
osposobljenosti člana posade broda koje je izdato suprotno propisanim uslovima 
ništavo je.
Ministarstvo vodi registar izdatih ovlašćenja o 
osposobljenosti, odnosno posebnoj osposobljenosti članova posade brodova trgovačke 
mornarice.
Ministar propisuje zvanja, uslove i način sticanja 
zvanja, odnosno ovlašćenja o osposobljenosti i posebnoj osposobljenosti članova 
posade trgovačke mornarice sa rokovima važenja ovlašćenja, vrste brodskih 
delatnosti koje obavljaju članovi posade, nivoe odgovornosti članova posade, 
program i način polaganja ispita za sticanje ovlašćenja o osposobljenosti, odnosno 
posebnoj osposobljenosti, postupak izdavanja ovlašćenja o osposobljenosti, odnosno 
posebnoj osposobljenosti, način obračunavanja plovidbenog staža, uslove koje 
moraju da ispune centri za obuku članova posade, instruktori, odnosno 
procenjivači centra za obuku, kao i ispitivači, program obuke, odnosno nastavnih 
predmeta/kurseva za sticanje ovlašćenja o osposobljenosti i posebnoj 
osposobljenosti, način vođenja i obrasce dnevnika o završenoj obuci i stečenoj 
praksi, obaveze instruktora, odnosno procenjivača, kao i obaveze ispitivača i 
kandidata u okviru praktične obuke, način i uslove za izbor ispitivača u ispitnu 
komisiju, uslove i način priznavanja, obnove i zamene ovlašćenja o osposobljenosti, 
odnosno posebnoj osposobljenosti, sadržinu i obrazac ovlašćenja, kao i obrazac, 
sadržinu, način izdavanja i vođenja registra izdatih ovlašćenja, kao i registar 
izdatih odobrenja centrima za obuku članova posade.

*Službeni glasnik RS, broj 41/2018

**Službeni glasnik RS, broj 9/2020

Član 133.
Isprave o stručnoj osposobljenosti zapovednika izdate prema propisima 
Centralne komisije za plovidbu Rajnom i zemalja članica Evropske unije priznaju 
se kao da su izdate u Republici Srbiji.
Isprave o stručnoj osposobljenosti zapovednika i ostalih članova posade izdate 
prema propisima ostalih zemalja priznaju se pod uslovima predviđenim sporazumom o 
međusobnom priznavanju koji se zaključuje sa državom koja je izdala ispravu o 
stručnoj osposobljenosti zapovednika odnosno drugog člana posade.
Priznavanje isprava iz stava 1. ovog člana uslovljeno je vrstom broda za koju 
isprava važi u zemlji gde je izdata.
Propisom iz člana 132. stav 9. ovog zakona mogu se propisati dodatni uslovi 
za zapovednika u pogledu priznavanja isprava iz stava 1. ovog člana, kada 
zapoveda brodom koji plovi određenom deonicom vodnog puta za koji se zahteva 
poznavanje lokalnih uslova plovidbe.

*Službeni glasnik RS, broj 121/2012
Član 133a
Teorijsku i praktičnu obuku (u daljem tekstu: obuka) za 
sticanje ovlašćenja o osposobljenosti, odnosno posebnoj osposobljenosti članova 
posade brodova vrše centri za obuku članova posade, na osnovu odobrenja koje 
izdaje ministarstvo.
Odobrenje iz stava 1. ovog člana izdaje se samo pravnom 
licu:
1) koje je registrovano u Republici Srbiji; 
2) čiji su kursevi, odnosno nastavni planovi i 
programi po kojima će se izvoditi obuka u skladu sa standardima za sticanje 
kvalifikacija i kompetencija koji su propisani od strane Evropskog komiteta za 
izradu standarda u unutrašnjoj plovidbi (CESNI) i podzakonskim aktom iz člana 
132. stav 9. ovog zakona; 
3) koje ispunjava propisane tehničko-tehnološke uslove 
za držanje obuka za sticanje ovlašćenja o osposobljenosti, odnosno posebnoj 
osposobljenosti; 
4) koje ima kvalifikovane instruktore i procenjivače;
5) koje dostavi plan i program delatnosti za period za 
koji se izdaje odobrenje. 
Pre izdavanja odobrenja ministarstvo će utvrditi da 
pravno lice iz stava 2. ovog člana uredno izvršava sve finansijske obaveze prema 
Republici Srbiji, da protiv njega nije pokrenut stečajni postupak ili postupak 
likvidacije, kao i da se protiv odgovornih lica ne vodi krivični postupak za 
dela iz oblasti privrednog kriminala.
Rešenje o izdavanju odobrenja iz stava 1. ovog člana 
izdaje se na period od deset godina.
Rešenje o izdavanju odobrenja iz stava 1. ovog člana 
konačno je u upravnom postupku i protiv njega se može pokrenuti upravni spor.
Za izdavanje odobrenja plaća se republička 
administrativna taksa.

*Službeni glasnik RS, broj 41/2018
Član 133b
Odobrenje za obavljanje poslova centra za obuku članova 
posade prestaje:
1) istekom vremena na koje je izdato;
2) likvidacijom pravnog lica koje je dobilo odobrenje, 
ako pravni sledbenici ne zatraže da odobrenje ostane na snazi u roku od 30 dana 
od likvidacije pravnog lica – korisnika odobrenja;
3) oduzimanjem odobrenja od strane ministarstva.
Rešenje o prestanku odobrenja je konačno u upravnom 
postupku i protiv njega se može pokrenuti upravni spor.

*Službeni glasnik RS, broj 41/2018
Član 133v
Ministarstvo će doneti rešenje o oduzimanju odobrenja ako 
utvrdi da centar za obuku članova posade:
1) ne ispunjava zahteve propisane međunarodnim i 
domaćim propisima;
2) ne zadovoljava uslove na osnovu kojih mu je izdato 
odobrenje;
3) ako nije započeo sa vršenjem određenih obuka u roku 
određenom u odobrenju.
U slučajevima iz stava 1. ovog člana, ministarstvo će 
pre oduzimanja odobrenja upozoriti centar za obuku članova posade i pozvati ga da 
se pismeno izjasni o razlozima nepoštovanja odredbi odobrenja, posle čega određuje 
rok za otklanjanje nedostatka, a ako ne postupi u roku koji je odredilo 
ministarstvo, ministarstvo će oduzeti odobrenje.

*Službeni glasnik RS, broj 41/2018
Član 133g
Ministarstvo će rešenje o oduzimanju odobrenja centru za 
obuku članova posade doneti bez prethodnog pozivanja da postupi u skladu sa 
odredbama člana 133v stav 2. ovog zakona ako je isti prestao da obavlja obuke za 
koje je dobio odobrenje.
Rešenje o oduzimanju odobrenja je konačno u upravnom 
postupku i protiv njega se može pokrenuti upravni spor.

*Službeni glasnik RS, broj 41/2018
Član 133d
Centar za obuku članova posade mora da ispunjava 
standard kvaliteta serije SRPS ISO 9001 i da primenjuje međunarodne i domaće 
propise kojima je uređena materija unutrašnje plovidbe.
Ministarstvo vrši proveru rada centra za obuku članova 
posade, dok telo za ocenjivanje usaglašenosti proverava ispunjenost standarda 
kvaliteta o trošku centra za obuku članova posade.
Provera iz stava 2. ovog člana vrši se svake dve 
godine, a može i ranije ako ministarstvo oceni da je to neophodno.

*Službeni glasnik RS, broj 41/2018

Član 134.

Ovlašćenje za vršenje poslova na brodu može se dati samo 
licu koje je fizički i psihički sposobno da obavlja poslove na brodu, koje nije 
zavisno od psihoaktivnih kontrolisanih supstanci i alkohola, odnosno koje ne 
boluje od bolesti ili nema druga trajna ili privremena zdravstvena ograničenja za 
obavljanje poslova i dužnosti kao člana posade, što se utvrđuje zdravstvenim 
pregledom .
Zdravstvena sposobnost člana posade utvrđuje se 
zdravstvenim pregledom koji vrši zdravstvena ustanova koja ispunjava propisane 
uslove i dobije ovlašćenje ministarstva nadležnog za poslove zdravlja da može da 
obavlja zdravstvene preglede članova posade brodova unutrašnje plovidbe.
Zdravstvena ustanova jedan primerak ovlašćenja iz stava 
2. ovog člana, dostavlja ministarstvu.
Zdravstvene preglede u zdravstvenoj ustanovi iz stava 
2. ovog člana obavljaju specijalisti medicine rada koji su završili kurs za 
sticanje znanja potrebnog za vršenje zdravstvenih pregleda članova posade brodova 
unutrašnje plovidbe.
Кurs iz stava 4. ovog člana organizuje i sprovodi 
institut za medicinu rada osnovan za teritoriju Republike.
Na osnovu završenog kursa iz stava 4. ovog člana 
specijalista medicine rada stiče ovlašćenje za vršenje zdravstvenih pregleda 
članova posade brodova unutrašnje plovidbe koje izdaje institut iz stava 5. ovog 
člana.
Кopija ovlašćenja iz stava 4. ovog člana dostavlja se 
ministarstvu koje o izdatim ovlašćenjima specijalistima medicine rada vodi 
evidenciju u elektronskom obliku koja je dostupna na internet stranici 
ministarstva.
Ministar, uz saglasnost ministra nadležnog za poslove 
zdravlja, propisuje uslove u pogledu zdravstvene sposobnosti članova posade 
brodova i drugih plovila, 
uslove 
koje zdravstvena ustanova za vršenje zdravstvenih pregleda članova posade brodova 
mora da ispunjava u pogledu kadrova, prostora i opreme, program i bliže uslove za 
sprovođenje kursa za sticanje znanja potrebnog za vršenje zdravstvenih pregleda 
članova posade, obrazac uverenja o zdravstvenoj sposobnosti članova posade, 
odnosno kartona izvršenog zdravstvenog pregleda članova posade, kao i uslove i 
način vršenja zdravstvenog nadzora.

 

*Službeni glasnik RS, broj 18/2015

**Službeni glasnik RS, broj 41/2018
Član 134a
Zdravstveni pregled može da bude redovni i nadzorni.
Redovni zdravstveni pregled vrši se pre izdavanja 
brodarske knjižice, i naročito obuhvata oštrinu vida 
i sluha, prepoznavanje boja, motoriku gornjih i donjih udova, kao i 
neuropsihijatrijsko i kardiovaskularno stanje lica, u skladu sa standardom za 
vršenje zdravstvenih pregleda članova posade brodova unutrašnje plovidbe koji su 
propisani od strane Evropskog komiteta za izradu standarda u unutrašnjoj plovidbi 
(CESNI).
Prilikom vršenja redovnog zdravstvenog pregleda 
članovima posade utvrđuje se krvna grupa i RH faktor. 
Кada napuni 60 godina, član posade mora da izvrši 
redovni zdravstveni pregled u naredna tri meseca, a nakon toga svake pete 
godine.
Кada napuni 70 godina, član posade mora da izvrši 
redovni zdravstveni pregled svake druge godine.
Lučka kapetanija izdaje ovlašćenje o osposobljenosti 
članu posade iz st. 4. i 5. ovog člana, uz napomenu da je član posade izvršio 
redovni zdravstveni pregled.
Poslodavac, zapovednik broda ili inspektor može da 
zahteva od člana posade da se podvrgne zdravstvenom pregledu, ako postoje 
objektivni razlozi koji ukazuju da zahtevi u pogledu zdravstvene sposobnosti 
više nisu ispunjeni.
Ako prilikom vršenja zdravstvenog pregleda član posade 
ne ispunjava sve propisane zahteve u pogledu zdravstvene sposobnosti, 
specijalista medicine rada koji je ovlašćen za vršenje zdravstvenih pregleda može 
da uvede ograničenja ili da primeni određena odstupanja pod uslovom da ona ne 
utiču na bezbednost plovidbe, pri čemu se ograničenja, odnosno odstupanja unose u 
ovlašćenje o osposobljenosti, odnosno posebnoj osposobljenosti.
Nadzorni zdravstveni pregled vrši se u roku kraćem od 
redovnog zdravstvenog pregleda, ako je određen kraći rok važnosti izveštaja o 
izvršenom redovnom zdravstvenom pregledu.
Član posade ima pravo na besplatni godišnji zdravstveni 
pregled tokom koga se posebno proveravaju simptomi ili uslovi koji mogu da budu 
prouzrokovani radom na brodu sa najkraćim dnevnim vremenima odmora i/ili 
najmanjim brojem dana odmora u skladu sa čl. 130b i 130v ovog zakona.
Troškove zdravstvenog pregleda iz stava 10. ovog člana 
snosi poslodavac iz sopstvenih sredstava. 
Članovi posade koji rade noću i imaju zdravstvene 
probleme za koje je utvrđeno da su prouzrokovani noćnim radom moraju, u 
zavisnosti od raspoloživih mogućnosti, da budu premešteni na drugo odgovarajuće 
radno mesto sa radnim vremenom po danu.
Besplatni zdravstveni pregled podleže obavezi čuvanja 
lekarske tajne.
Besplatni zdravstveni pregled vrši se u okviru sistema 
javnog zdravlja.
Pod sistemom javnog zdravlja iz stava 14. ovog člana 
podrazumevaju se zdravstvene ustanove, odnosno privatna praksa, koje ispunjavaju 
uslove za vršenje zdravstvenih pregleda članova posade brodova u skladu sa 
zakonom.

*Službeni glasnik RS, broj 41/2018

**Službeni glasnik RS, broj 9/2020
Član 135.
Član posade mora da vrši poslove na brodu u skladu sa pravilima navigacije, 
na način koji omogućava bezbednost plovidbe, koji ne oštećuje brod ili teret na 
njemu i ne ugrožava bezbednost putnika na brodu ili ostalih članova posade i 
životnu sredinu od zagađivanja štetnim predmetima ili materijama od strane broda.
Odredba stava 1. ovog člana odnosi se i na članove posade drugih plovila.

Član 136.
Кao član posade na brodu može da se ukrca samo lice 
koje ima brodarsku knjižicu koju izdaje lučka kapetanija.
Brodarska knjižica je isprava kojom se dokazuje 
osposobljenost za vršenje poslova na brodu člana posade, zdravstveno stanje, 
svojstvo u kome je član posade ukrcan na brod, kao i trajanje zaposlenja na brodu.
Brodarska knjižica je lična isprava lica kome je 
izdata.
Stranom državljaninu se izdaje brodarska knjižica ako su 
ispunjeni uslovi uređeni podzakonskim aktom iz stava 5. ovog člana.
Ministar propisuje uslove, način i postupak izdavanja i 
zamene brodarske knjižice domaćem i stranom licu, sadržinu i obrasce brodarske 
knjižice, lica i organe nadležne za unošenje i overu podataka, kao i sadržinu, 
obrazac i način vođenja registra izdatih brodarskih knjižica.
Brodarska knjižica se izdaje sa rokom važenja od deset 
godina.

*Službeni glasnik RS, broj 9/2020

Član 137.
Ako brodar iskrca sa broda člana posade van luke u kojoj je sedište brodara, 
brodar je dužan da mu obezbedi povratak u mesto prebivališta, odnosno boravišta 
(u daljem tekstu: povratno putovanje).
Кada se brod nalazi u inostranstvu, a brodar ne postupi na način iz stava 1. 
ovog člana, povratno putovanje će na teret brodara, obezbediti diplomatsko ili 
konzularno predstavništvo Republike Srbije.
Brodar ima pravo regresa za naplatu svih troškova povratnog putovanja od člana 
posade koji se bez dozvole iskrcao sa broda i time svojom krivicom doveo do 
prestanka radnog odnosa ili koji se iskrcao sa broda zbog povrede ili oboljenja 
koje je sebi prouzrokovao namerno ili usled grube nepažnje.
Troškovi povratnog putovanja člana posade obuhvataju dnevnice i naknadu za 
lični prevoz od momenta iskrcavanja sa broda do momenta povratka u luku u kojoj 
je sedište brodara, odnosno u mesto njegovog prebivališta ili boravišta, a prema 
ugovoru o radu.
Odredbe ovog člana odnose se i na strane državljane koji su članovi posade 
domaćeg broda i članove porodice iskrcanog člana posade.

Član 138.
Član posade dužan je da odmah obavesti zapovednika ili najstarijeg oficira 
palube koji ga zamenjuje o svakom vanrednom događaju koji bi mogao da ugrozi 
bezbednost broda, putnika, drugih lica ili tereta na brodu, kao i da zagadi 
životnu sredinu opasnim ili štetnim materijama od strane broda.
U slučaju opasnosti, brodoloma ili druge havarije, članovi posade dužni su da 
se zalažu za spasavanje broda, putnika, drugih lica i tereta na brodu, kao i za 
zaštitu životne sredine, dok zapovednik ne naredi da se brod napusti.
Odredbe st. 1. i 2. ovog člana odnose se i na članove posade drugih plovila.

Član 139.
Brodar je dužan da članu posade naknadi štetu prouzrokovanu na stvarima 
namenjenim za njegovu ličnu upotrebu na brodu i ličnu upotrebu članova njegove 
porodice ukrcane na brodu, određenim ugovorom o radu, koje su uništene ili 
oštećene prilikom brodoloma ili druge havarije broda.
Član posade koji je u radnom odnosu, u slučaju brodoloma ima pravo na naknadu 
zarade najmanje za dva meseca od dana brodoloma, prema proseku zarade za poslednja 
tri meseca, ako mu po ugovoru o radu zarada ne pripada za duže vreme.
U slučaju iz stava 2. ovog člana članu posade, stranom državljaninu ili licu 
bez državljanstva, pripada naknada zarade u iznosu određenom ugovorom o radu – za 
svaki dan nezaposlenosti koja je nastupila kao posledica brodoloma, ali najduže 
za dva meseca od dana brodoloma.
Član posade nema pravo na naknadu iz st. 1, 2. i 3. ovog člana, ako brodar 
dokaže da su oni prouzrokovali štetu namerno ili krajnjom nepažnjom.
Na povratno putovanje člana posade koji je pretrpeo brodolom odnose se odredbe 
člana 137. ovog zakona.

Član 140.
Zapovednik, odnosno član posade broda, za vreme obavljanja dužnosti na brodu ne 
sme biti u stanju opijenosti, odnosno premora.
Zapovednik, odnosno član posade dužan je da se podvrgne lekarskom pregledu i 
drugim metodama, odnosno analizama krvi i/ili urina, radi utvrđivanja stanja 
opijenosti.
Brisan je raniji stav 3. (vidi član 56. Zakona - 18/2015-7)
Ako inspektor bezbednosti plovidbe utvrdi da su nastupile okolnosti iz stava 
1. ovog člana, kao meru opreza će narediti zapovedniku da odmah tog člana posade 
udalji sa poslova na brodu dok traje stanje opijenosti, odnosno premora.
Istom članu posade ne mogu se poveriti poslovi na brodu pre isteka naknadnog 
roka od osam sati.
Ako inspektor bezbednosti plovidbe utvrdi da su nastupile okolnosti iz stava 
1. ovog člana, kao meru opreza će narediti zapovedniku, odnosno članu posade da 
se odmah udalji sa poslova koje obavlja, dok traje stanje opijenosti, odnosno 
premora.
Ako zbog udaljenja sa poslova na brodu zapovednika, odnosno člana posade brod 
ne ispunjava uslove o najmanjem broju članova posade za bezbednu plovidbu, 
inspektor bezbednosti plovidbe će brodu zabraniti plovidbu dok traje stanje 
opijenosti, odnosno premora.
Odredba stava 1. ovog člana odnosi se i na članove posade drugih plovila.

*Službeni glasnik RS, broj 18/2015
Član 141.
Rešavanje međusobnih radnih sporova između članova posade broda ili drugog 
plovila namenjenog za privredne svrhe i brodara, kao i sporove između zapovednika 
broda ili drugog plovila namenjenog za privredne svrhe i brodara, ako je učesnik 
u sporu domaći ili strani državljanin ili lice bez državljanstva, vrši se prema 
domaćem radnom pravu.

Zapovednik broda

Član 142.
Brodom zapoveda zapovednik.
Zapovednika imenuje i razrešava brodar.
U slučaju smrti, sprečenosti ili odsutnosti, zapovednika broda zamenjuje, sa 
svim njegovim ovlašćenjima, član posade koji ima isto ili više zvanje u službi 
palube kao i zapovednik.

*Službeni glasnik RS, broj 18/2015
Član 143.
Zapovednik je odgovoran za bezbednost broda i red na brodu u skladu sa ovim 
zakonom i propisima donetim na osnovu ovog zakona.
Ako brod sa sopstvenim pogonom tegli ili potiskuje druge brodove, zapovednik 
tog broda je zapovednik celog sastava.
Zapovednik čelnog broda sa sopstvenim pogonom koji tegli druge brodove, 
zapovednik je celog sastava.
Ako dva ili više brodova sa sopstvenim pogonom vezani bok uz bok tegle ili 
potiskuju druge brodove, zapovednik sastava je zapovednik broda sa sopstvenim 
pogonom koji ima najveću snagu mašinskog pogonskog uređaja.
U ostalim slučajevima zapovednik sastava određuje se kada to okolnosti 
zahtevaju.

Član 144.
Zapovednik broda dužan je da se brine o snabdevanju broda, o brodskoj 
administraciji, o njegovom održavanju, o održavanju u ispravnom stanju trupa broda, 
mašina, uređaja i opreme, o sigurnosti uređaja broda, o pravilnom ukrcavanju, 
slaganju, prevozu i iskrcavanju opasnog i ostalog tereta, o pravilnom ukrcavanju, 
smeštaju i iskrcavanju putnika i o izvršavanju svih zadataka vezanih za proces 
rada i bezbednost na brodu.
Zapovednik broda je dužan da u propisanim rokovima vrši vežbe sa čamcima i 
ostalim sredstvima za spasavanje, kao i uređajima za otkrivanje, sprečavanje i 
gašenje požara.
Zapovednik broda dužan je da za vreme plovidbe bude na brodu.
Zapovednik broda dužan je da pre polaska na put proveri ispravnost broda koji 
mu omogućava da izvrši određeno putovanje i da obezbedi da se sve propisane 
isprave i knjige, kao i članovi posade nalaze na brodu, a pri prevozu putnika da 
utvrdi da li su preduzete sve mere za bezbednost putnika.
Zapovednik broda koji tegli, odnosno potiskuje druge brodove dužan je da pre 
polaska na put proveri ispravnost i sposobnost svih brodova za izvršenje 
određenog putovanja.

Član 145.
Zapovednik je dužan da lično rukovodi brodom kad god to zahteva bezbednost 
broda, kao i za vreme slabe vidljivosti ili magle, a zapovednik broda koji tegli, 
odnosno potiskuje druge brodove i kad to zahteva bezbednost brodova u tegljenju 
ili potiskivanju.

Član 146.
Ako nastupe događaji koji brod ili brod u tegljenju ili potiskivanju ili lica na 
njima dovedu u opasnost, zapovednik broda sa sopstvenim pogonom dužan je da 
preduzme sve mere za spasavanje lica i otklanjanje opasnosti za brod i stvari na 
brodu, kao i za zaštitu životne sredine.
U slučaju iz stava 1. ovog člana zapovednik broda koji tegli, odnosno 
potiskuje druge brodove, dužan je da žrtvuje ili ošteti teret, druge stvari ili 
uređaje broda ili opremu koji nisu neophodni za plovidbu ili delove broda čije 
je žrtvovanje ili oštećenje manje štetno za brodara i lica zainteresovana za teret 
na brodu, a ako je to neophodno i brod.

Član 147.
Ako su u slučaju opasnosti za brod sve mere preduzete za spasavanje broda 
ostale bez uspeha, i ako je propast broda neizbežna, zapovednik broda dužan je 
da prvenstveno preduzme mere potrebne za spasavanje putnika i drugih lica na 
brodu, da ukloni brod sa plovnog puta, ako je to moguće, kao i da naredi da se 
brod napusti.
U slučaju iz stava 1. ovog člana zapovednik je dužan da preduzme i sve mere 
potrebne za spasavanje brodskog dnevnika, a ako okolnosti slučaja dopuštaju i 
mere za spasavanje drugih brodskih knjiga, brodskih isprava i karata odnosnog 
putovanja i gotovog novca brodske blagajne.
Zapovednik može da napusti brod tek pošto je, u granicama stvarne mogućnosti, 
preduzeo sve mere iz st. 1. i 2. ovog člana.

Član 148.
Ako na brodu nastupi događaj koji ugrožava bezbednost broda ili plovidbe, ili 
ako nastupi vanredni događaj brodu, putnicima, drugim licima ili stvarima na 
brodu, ili ako se primeti bilo kakva neposredna opasnost za bezbednost plovidbe, 
zagađivanje opasnim ili štetnim materijama na vodnom putu, zapovednik je dužan da 
opis tog događaja, odnosno belešku o primećenoj neposrednoj opasnosti ili 
zagađivanju na vodnom putu odmah unese u brodski dnevnik.
Zapovednik je dužan da o događaju iz stava 1. ovog člana, odmah radio vezom 
obavesti ostale učesnike u plovidbi i najbližu lučku kapetaniju, i da po dolasku 
u prvu luku, odnosno pristanište, podnese izveštaj lučkoj kapetaniji, zajedno sa 
izvodom iz brodskog dnevnika.
Ako je događaj iz stava 1. ovog člana nastupio za vreme plovidbe u 
inostranstvu, zapovednik je dužan da po dolasku u prvu luku, odnosno pristanište 
izveštaj o događaju, zajedno sa izvodom iz brodskog dnevnika, podnese 
diplomatskom ili konzularnom predstavništvu Republike Srbije.

Član 149.
Zapovednik je dužan da unese u brodski dnevnik rođenje i smrt lica na brodu, 
naznačujući mesto ili geografsku poziciju broda i vreme rođenja, odnosno smrti, 
kao i primi izjavu poslednje volje i to primanje unese u brodski dnevnik, navodeći 
vreme kada je poslednju izjavu volje primio.
Zapovednik je dužan da o činjenici rođenja i smrti i o primanju izjave poslednje 
volje sačini zapisnik na propisani način i dostavi ga najbližoj lučkoj kapetaniji 
u koju stigne, a u inostranstvu najbližem diplomatskom, odnosno konzularnom 
predstavništvu Republike Srbije.

Član 150.
Zapovednik je ovlašćen i dužan da svim licima na brodu izdaje naređenja kojima 
se obezbeđuju brod i plovidba i održavanje reda na brodu, kao i da nadzire 
izvršenje izdatih naređenja.
Radi održavanja reda i bezbednosti na brodu zapovednik može da drži na brodu 
vatreno oružje, dok članovi posade ne mogu na brodu da drže oružje.

Član 151.
Zapovednik ima pravo da za vreme plovidbe ograniči slobodu kretanja na brodu 
svakom licu koje teže ugrozi bezbednost broda, članova posade, putnika i drugih 
lica, stvari na brodu i životne sredine zagađivanjem opasnim ili štetnim 
materijama. Sloboda kretanja može da se ograniči samo ako je to neophodno radi 
bezbednosti putnika i drugih lica i robe na brodu ili radi zaštite broda ili 
zaštite životne sredine i može za stranca da traje najduže do dolaska broda u 
prvu luku, odnosno pristanište u koje brod uplovi, a za državljanina Republike 
Srbije najkasnije do dolaska broda u prvu domaću luku, odnosno pristanište.
Mere iz stava 1. ovog člana unose se u brodski dnevnik sa obrazloženjem.

Član 152.
Zapovednik ima pravo da člana posade koji narušava bezbednost plovidbe udalji 
sa radnog mesta, a po potrebi, da ga iskrca sa broda i vrati u luku ukrcavanja u 
kojoj je sedište brodara.

Član 153.
Ako za vreme putovanja član posade, putnik ili drugo lice na brodu izvrši 
krivično delo, zapovednik je dužan da preduzme, prema okolnostima, mere potrebne 
da se spreči ili ublaži nastupanje štetnih posledica tog dela i da se izvršilac 
pozove na odgovornost.
Ako postoji opasnost da izvršilac delo ponovi ili da pobegne, zapovednik će 
narediti: da se izvršiocu krivičnog dela ograniči sloboda kretanja na brodu ili 
da se liši slobode; da se ispitivanjem izvršioca, svedoka, očevidaca i oštećenika 
utvrde sve okolnosti pod kojima je delo izvršeno i posledice koje su nastupile; 
da se o svakom saslušanju sastavi zapisnik; da se kao dokazi uzmu na čuvanje 
predmeti na kojima ili pomoću kojih je krivično delo izvršeno, odnosno na kojima 
su tragovi izvršenog dela vidljivi; da se preduzmu i druge mere radi utvrđivanja 
okolnosti pod kojima je krivično delo izvršeno.
Ako se brod nalazi u inostranstvu, zapovednik je dužan da o izvršenom 
krivičnom delu podnese izveštaj diplomatskom ili konzularnom predstavništvu 
Republike Srbije u državi u čiju luku, odnosno pristanište brod uplovi. 
Zapovednik je dužan da sa izvršiocem krivičnog dela postupi prema uputstvima 
diplomatskog ili konzularnog predstavništva Republike Srbije.
Po dolasku u domaću luku, odnosno pristanište u koje brod najpre uplovi, 
zapovednik je dužan da izvršioca krivičnog dela preda organu unutrašnjih poslova 
u toj luci, odnosno pristaništu, s pismenim izveštajem o izvršenom krivičnom 
delu i zapisnicima i predmetima iz stava 2. ovog člana.
Mere iz st. 2. i 4. ovog člana unose se u brodski dnevnik sa obrazloženjem.

Član 154.
Ako član posade koji je državljanin Republike Srbije samovoljno napusti brod u 
stranoj luci, odnosno pristaništu, zapovednik je dužan da ovo napuštanje prijavi 
diplomatskom ili konzularnom predstavništvu Republike Srbije u odnosnoj državi, 
a ako ovog nema diplomatskom ili konzularnom predstavništvu države ovlašćene da 
zastupa interese državljana Republike Srbije, a ako ni ovog nema kapetaniji te 
luke.
Zapovednik je dužan da sastavi zapisnik i utvrdi koje su stvari i isprave 
člana posade koji je samovoljno napustio brod ostale na brodu.
Zapisnik se sastavlja u prisustvu dvojice svedoka, a potpisuju ga zapovednik i 
svedoci.
Belešku o samovoljnom napuštanju broda i o stvarima člana posade koje su ostale 
na brodu i njihovoj predaji nadležnom domaćem organu, zapovednik je dužan da 
unese u brodski dnevnik.
Organ koji u luci, odnosno pristaništu primi lične stvari i isprave člana 
posade koji je samovoljno napustio brod, predaće ih njegovoj užoj porodici ili 
roditeljima, a ako njih nema licu koje odredi nadležni organ starateljstva.

Član 155.
Smatra se da je član posade samovoljno napustio brod ako se nije vratio na 
brod do odlaska broda iz luke, odnosno pristaništa.
Ako je član posade bio sprečen da se vrati na brod do odlaska broda iz luke, 
odnosno pristaništa, smatra se da je samovoljno napustio brod ako se u roku od 
tri dana od dana kada je smetnja bila otklonjena, nije prijavio organu iz člana 
154. stav 1. ovog zakona.

Član 156.
Zapovednik broda koji na bilo koji način dozna da se lice, uključujući i 
neprijatelje u slučaju oružanog sukoba, nalaze u životnoj opasnosti na unutrašnjim 
vodama, dužan je da im odmah krene u pomoć najvećom mogućom brzinom, 
obaveštavajući ih o tome ako je to moguće i da preduzme njihovo spasavanje.
Zapovednik broda u opasnosti ima pravo, posle dogovora sa zapovednicima 
brodova koji su odgovorili na njegov poziv za pomoć, ako je dogovor moguć, da 
izabere jedan od tih brodova ili više njih za koje smatra da su najprikladniji da 
mu pruže pomoć.
Zapovednik ili zapovednici brodova izabrani da pruže pomoć brodu u opasnosti 
dužni su da prihvate izbor i da odmah, najvećom mogućom brzinom, krenu u pomoć 
licima koja su u životnoj opasnosti.
Zapovednik je dužan da spasava lica koja su u životnoj opasnosti iako se ona 
tome protive ili ako se spasavanju lica protivi zapovednik broda na kome se ta 
lica nalaze.

Član 157.
Izuzetno od odredaba člana 156. ovog zakona, zapovednik nije dužan da krene u 
pomoć i da preduzme spasavanje lica u životnoj opasnosti, ako:
1) bi preduzimanje tog spasavanja predstavljalo ozbiljnu opasnost za brod kojim 
on zapoveda i za lica na tom brodu ili ako on opravdano smatra da, prema 
posebnim okolnostima slučaja, preduzimanje spasavanja lica u opasnosti ne bi bilo 
uspešno;
2) sazna da je drugi brod izabran da ide u pomoć i da je izabrani brod taj 
izbor prihvatio;
3) od zapovednika broda u opasnosti, ili neposredno od lica koja su bila u 
životnoj opasnosti, ili od zapovednika drugog broda koji je stigao do tih lica 
bude obavešten da pomoć više nije potrebna.

Član 158.
U slučaju sudara brodova zapovednik broda je dužan da, ako je u mogućnosti da 
to učini bez ozbiljne opasnosti za brod kojim zapoveda i za lica na njemu, pored 
prvenstvenog spasavanja lica, preduzme i spasavanje broda s kojim se sudario brod 
kojim on zapoveda, i dužan je da brod kome preti opasnost da potone bez odlaganja 
ukloni sa plovnog puta.
Zapovednik je dužan da kada se brod kojim on zapoveda nađe u blizini broda 
koji daje poziv za pomoć, i kad nije bilo sudara, da odmah preduzme spasavanje 
tog broda, ako je u mogućnosti da to učini bez ozbiljne opasnosti za brod kojim 
zapoveda i za lica na njemu.

Član 159.
Zapovednik domaćeg broda koji sazna da je drugi brod srpske državne 
pripadnosti u opasnosti, dužan je da, pored prvenstvenog spasavanja lica, 
preduzme i spasavanje broda i stvari sa tog broda koje su svojina domaćeg pravnog 
lica ili svojina državljana Republike Srbije, ako se spasavanju broda i stvari na 
njemu izričito ne protivi zapovednik broda, odnosno vlasnik broda ili brodar 
broda u opasnosti.
Zapovednik nije dužan da preduzme spasavanje broda prema odredbi stava 1. ovog 
člana ako to ne može da učini bez ozbiljne opasnosti za lica na brodu ili za brod 
kojim zapoveda ili ako opravdano smatra da spasavanje broda ne bi bilo celishodno 
niti razumno, s obzirom na mogućnosti spasavanja, vrednost broda u opasnosti i 
robe na tom brodu, kao i na rizike i troškove kojima bi preduzetim spasavanjem 
izložio brod kojim zapoveda.
Odredbe st. 1. i 2. ovog člana odnose se i na članove posade drugih plovila.

Član 160.
Zapovednik broda je dužan da brodu sa kojim se sudario brod kojim on 
zapoveda, ako je moguće saopšti ime i luku upisa broda kojim zapoveda, ime 
poslednje luke, odnosno pristaništa iz koga je isplovio i ime luke, odnosno 
pristaništa u koje plovi.

Član 161.
Zapovednik mora u brodski dnevnik da unese razloge zbog kojih nije krenuo u 
pomoć licima u opasnosti i preduzeo njihovo spasavanje, kao i razloge zbog kojih 
nije preduzeo spasavanje broda i stvari na njemu.
Razloge iz stava 1. ovog člana mora da unese u odgovarajuće knjige i član 
posada drugog plovila.

Član 162.
Vlasnik broda ili brodar ne odgovara za štetu koja nastane zbog toga što je 
zapovednik povredio dužnosti iz čl. 156, 158. i 159. ovog zakona.

Član 163.
Spasavanje domaćeg ratnog broda neće se preduzeti u slučaju izričite zabrane 
komandanta broda.
Odredbe čl. 156, 158. i 159. ovog zakona odnose se i na ratne brodove.
Izuzetno od odredbe stava 2. ovog člana, ministar nadležan za poslove odbrane 
propisaće u kojim slučajevima komandant domaćeg ratnog broda nije dužan da vrši 
spasavanje u slučajevima iz čl. 156, 158. i 159. ovog zakona.

Član 164.
Odredbe ovog zakona koje se odnose na posadu i zapovednika broda odnose se i 
na tehničke plovne objekte.

Posada čamca, plovećeg tela i plutajućeg objekta

Član 165.
Lice koje upravlja čamcem, plovećim telom ili plutajućim objektom mora biti 
telesno i duševno sposobno, stručno osposobljeno i smatra se zapovednikom takvog 
plovila.
Stručna osposobljenost stiče se polaganjem stručnog 
ispita.
Stručni ispit polaže se pred komisijom koju obrazuje 
ministar na period od četiri godine.
Troškove polaganja stručnog ispita snosi lice koje 
polaže stručni ispit, koje uplaćuje na račun propisan za javne prihode Budžeta.
Prestao je da važi raniji stav 5. (vidi član 79. 
Zakona - 113/22017-192)
Za izdavanje dozvole za upravljanje plaća se republička 
administrativna taksa.
Ministar propisuje uslove koje moraju da ispunjavaju lica za upravljanje 
plovilima iz stava 1. ovog člana, program, troškove i način polaganje stručnog 
ispita, kao i obrazac, sadržinu, način izdavanja i trajanja dozvole za upravljanje.

*Službeni glasnik RS, broj 121/2012

Član 165a
Troškove izrade obrazaca knjiga i isprava za brodove i 
druga plovila, kao i isprava za brodarce i lica koja upravljaju drugim plovilima 
snosi korisnik.

*Službeni glasnik RS, broj 121/2012

Deo četvrti

I. LUČКA КAPETANIJA, RIS, VTS I SIGURNOSNA ZAŠTITA BRODOVA, OBJEКATA 
BEZBEDNOSTI PLOVIDBE I LUКA

1. Lučka kapetanija

Član 166.
Lučka kapetanija je područna jedinica ministarstva, koja obavlja upravne, 
tehničke i druge stručne poslove kojima se obezbeđuje bezbednost 
plovidbe na području svoje nadležnosti.
*Službeni glasnik RS, broj 92/2016

Član 167.
Lučka kapetanija: 
1) brisana je (vidi član 58. Zakona - 18/2015-7)
2) brisana je (vidi član 58. Zakona - 18/2015-7)
3) vrši tehničke i druge stručne poslove bezbednosti plovidbe koji su joj 
ovim zakonom i drugim propisima stavljeni u nadležnost;
4) prikuplja statističke podatke o robnom transportu na vodnim putevima; 

5) vrši traganje i spasavanje ugroženih lica i stvari na vodnim putevima, u 
saradnji sa ministarstvom nadležnim za unutrašnje poslove;
6) brisana je (vidi član 58. Zakona - 18/2015-7)
7) obavlja i druge poslove koji su joj ovim zakonom i drugim propisima 
stavljeni u nadležnost.

Član 168.
Lučka kapetanija na graničnom prelazu za međunarodni vodni saobraćaj vrši 
ulazno-izlazne revizije plovila u saradnji sa drugim nadležnim državnim organima.

Član 169.
Upravni poslovi iz nadležnosti lučke kapetanije su:
1) vođenje upisnika brodova i drugih plovila;
2) vođenje propisane službene evidencije u vezi sa izvršenim upisima;
3) izdavanje propisanih knjiga i isprava;
4) izdavanje ličnih i drugih isprava za članove posade plovila;
5) i drugi upravni poslovi koji su im ovim zakonom ili drugim propisima 
stavljeni u nadležnost.

Član 170.
Lučka kapetanija može radi bezbednosti plovidbe nalogom da zabrani, odnosno 
ograniči plovidbu i odredi posebne uslove plovidbe u cilju zaštite ljudskih 
života, imovine, životne sredine, bezbednosti hidrograđevinskih objekata na 
vodnom putu i drugo.
Učesnici u plovidbi dužni su da postupaju u skladu sa nalozima iz stava 1. 
ovog člana.
Naloge iz stava 1. ovog člana lučka kapetanija objavljuje putem saopštenja 
brodarstvu.

Član 171.
Ministarstvo obavezno sprovodi postupak ispitivanja plovidbenih nezgoda, ako 
je usled plovidbene nezgode nastala smrt ili teža telesna povreda lica, gubitak 
ili oštećenje imovine većeg obima.
Ministarstvo vrši ispitivanje plovidbenih nezgoda preko 
inspektora bezbednosti plovidbe.
Za organizaciju i sprovođenje bezbednosne istrage u 
cilju utvrđivanja okolnosti i uzroka ozbiljnih plovidbenih nezgoda na unutrašnjim 
vodama, kao i plovidbenih nezgoda na unutrašnjim vodama i predlaganja mera radi 
izbegavanja ozbiljnih plovidbenih nezgoda na unutrašnjim vodama, kao i plovidbenih 
nezgoda na unutrašnjim vodama, kao i unapređenja bezbednosti plovidbe odgovoran je 
nadležni organ u skladu sa zakonom kojim se uređuje istraživanje nesreća u 
saobraćaju.
Lučka kapetanija evidentira nezgode i štete iz stava 1. ovog člana.
Ministar propisuje način ispitivanja plovidbenih nezgoda plovila.

*Službeni glasnik RS, broj 18/2015
**Službeni glasnik RS, broj 92/2016
Član 172.
U slučaju plovidbene nezgode u kojoj je nastala smrt ili teža telesna povreda 
lica, gubitak ili oštećenje imovine većeg obima, zapovednik plovila dužan je da:
1) zadrži plovilo na mestu plovidbene nezgode do okončanja uviđaja, ako 
plovilo svojim položajem ne ugrožava svoju bezbednost ili bezbednost drugih 
plovila;
2) ukloni plovilo na najbliže podobno mesto, ako to plovilo ugrožava svoju 
bezbednost ili bezbednost drugih plovila i da nastoji da se ne menja stanje na 
mestu plovidbene nezgode u cilju utvrđivanja uzroka zbog kojih je došlo do 
plovidbene nezgode;
3) bez odlaganja obavesti o plovidbenoj nezgodi lučku kapetaniju i sačeka 
dolazak ovlašćenog lica.

Član 173.
Učesnik u plovidbi, drugi organ kao i drugo lice, koje je obavešteno o 
plovidbenoj nezgodi, dužno je da o tome hitno obavesti lučku kapetaniju
i inspekciju bezbednosti plovidbe.
*Službeni glasnik RS, broj 92/2016

Član 174.
Radom lučke kapetanije rukovodi šef lučke kapetanije.

*Službeni glasnik RS, broj 18/2015
Član 175.
Brisan je (vidi član 61. Zakona - 18/2015-7)

Član 176.
Zaposleni u lučkim kapetanijama dužni su da nose službeno odelo za vreme 
obavljanja poslova.
Ministar propisuje izgled službenog odela i oznake na službenom odelu.

2. Rečni informacioni servisi (RIS)

Član 177.
Rečni informacioni servisi (RIS) (u daljem tekstu: RIS) uspostavljaju se na 
vodnim putevima najmanje klase IV i većim, kao i u lukama otvorenim za 
međunarodni saobraćaj. 

Član 178.
RIS pruža usluge kojima se obezbeđuju informacije: o plovidbi i saobraćaju, 
za upravljanje transportom, statističke, za potrebe carinskih i policijskih 
organa, o nezgodama, o lučkim i drugim taksama i druge informacije.
RIS moraju biti efikasni, proširivi i međusobno usaglašeni, tako da 
omogućavaju povezivanje sa informatičkim sistemima drugih vidova transporta, 
komercijalnim delatnostima i upravljačkim sistemima u transportu.

Član 179.
RIS uspostavlja Direkcija.
Uspostavljanje RIS-a podrazumeva:
1) uspostavljanje RIS centara;
2) pružanje relevantnih informacija koje se odnose na plovidbu i planiranje 
putovanja korisnicima RIS-a u pristupačnom elektronskom obliku;
3) obezbeđivanje na svim vodnim putevima najmanje klase Va i većim, u skladu sa 
klasifikacijom evropskih vodnih puteva, tako da korisnici RIS-a pored 
informacija navedenih u tački 2) ovog člana, imaju na raspolaganju odgovarajuće 
elektronske plovidbene karte (ENC);
4) omogućavanje nadležnim državnim organima, u meri u kojoj je obaveštavanje sa 
plovila propisano nacionalnim ili međunarodnim propisima, da uredno dobijaju 
elektronske izveštaje sa plovila (ERI). U prekograničnom transportu ove 
informacije prenose se nadležnim organima susedne države i svaki takav prenos 
biće završen pre dolaska plovila na granični prelaz;
5) obezbeđivanje da su saopštenja brodarstvu, podaci o vodostaju (ili najvećem 
dopuštenom gazu) i izveštaji o ledu dostupni u obliku poruka koje su 
standardizovane, kodirane i dostupne za preuzimanje. Standardizovane poruke 
moraju da sadrže minimum informacija koje se odnose na bezbednost plovidbe, pri 
čemu saopštenja brodarstvu moraju biti dostupna u elektronskom obliku;
6) pružanje relevantnih podataka koji nastaju u okviru sistema za lociranje i 
praćenje plovila nadležnim državnim organima i ostalim korisnicima;
7) obezbeđivanje funkcionalnosti sistema i pojedinih servisa;
8) upravljanje bazama podataka RIS-a.

Član 180.
Ministarstvo, na predlog Direkcije, donosi planove 
razvoja RIS-a.
Finansijska sredstva potrebna za uspostavljanje, funkcionisanje i održavanje 
RIS-a obezbeđuju se u budžetu Republike Srbije, od naplate usluga RIS-a koje nisu 
u funkciji bezbednosti plovidbe i iz drugih izvora.
Ministar propisuje način organizacije i uspostavljanja 
RIS-a, učesnike, ciljeve, zadatke i funkcije RIS-a, vrste informacija koje pruža 
RIS centar, servise koje pružaju tehnički sistemi u okviru RIS-a, način i uslove 
za izdavanje uverenja o odobrenju tipa, tehničke zahteve za prenos RIS informacija, 
Inland ECDIS opremu, elektronsko izveštavanje sa brodova, elektronska saopštenja 
brodarstvu, kao i za lociranje i praćenje plovila.

*Službeni glasnik RS, broj 121/2012

Član 181.
Кorisnici RIS usluga su zapovednici plovila, RIS i VTS centri, operateri na 
prevodnicama, operateri na mostovima, nadležni državni organi u oblasti 
unutrašnje plovidbe, Agencija za upravljanje lukama i lučki operateri, operateri u 
centrima za intervencije u vanrednim situacijama, brodari, krcatelji i primaoci 
tereta, špediteri, agenti i druga lica.

Član 182.
RIS centar pruža sledeće informacije:
1) informacije o plovnom putu (FI) koje sadrže geografske, hidrološke, 
saobraćajne i administrativne informacije vezane za plovni put u zoni RIS-a, a 
koje se zahtevaju od korisnika RIS-a kako bi mogli da planiraju, izvršavaju i 
prate izvršenje putovanja. Informacije iz ove tačke su jednosmerne i idu od RIS 
centra ka korisnicima RIS-a;
2) taktičke saobraćajne informacije (TTI) koje utiču na donošenje trenutnih 
odluka zapovednika plovila ili VTS operatera vezanih za plovidbu u stvarnoj 
saobraćajnoj situaciji i bližoj geografskoj okolini;
3) strateške saobraćajne informacije (STI) koje utiču na srednjoročne i 
dugoročne odluke korisnika RIS-a.
RIS centar može pružati i druge informacije.

Član 183.
Sva plovila, osim čamaca, plovećih tela i plutajućih objekata koja plove u 
području RIS-a iz člana 177. stav 1. ovog zakona dužna su da koriste propisane 
usluge i informacije RIS-a.
Sva plovila iz stava 1. ovog člana koja plove u području RIS-a iz člana 177. 
stav 1. ovog zakona dužna su da koriste opremu i uređaje za korišćenje usluga 
RIS-a.
Vlada propisuje vrste usluga RIS-a i početak njihove obavezne primene.

Član 184.
Oprema i uređaji iz člana 183. stav 2. ovog zakona moraju biti u skladu sa 
Tehničkim pravilima iz člana 90. stava 2. ovog zakona.
Oprema i uređaji iz stava 1. ovog člana, moraju imati uverenje o odobrenju tipa 
pre početka korišćenja izdatog od strane Uprave.
Uverenje o odobrenju tipa izdato od strane ovlašćenih organa zemalja članica 
Evropske unije priznaje se kao da je izdato u Republici Srbiji.
Uverenje o odobrenju tipa izdato od strane ovlašćenih organa ostalih zemalja 
priznaje se na osnovu bilateralnih sporazuma.
AIS transponder mora imati uverenje o odobrenju tipa 
koje se izdaje za AIS transpondere klase A.

*Službeni glasnik RS, broj 41/2018

Član 185.
Prikupljanje, obrada i upotreba ličnih podataka i posebnih kategorija ličnih 
podataka, a koji su potrebni za rad RIS-a podležu zaštiti, u skladu sa posebnim 
propisima.

Član 186.
RIS poruke i zapisi moraju se zaštiti od neovlašćene upotrebe i zloupotrebe 
koja uključuje neovlašćeni pristup, izmenu ili gubitak.

Član 187.
Zapovednik je odgovoran za tačnost podataka o plovilu i putovanju kada 
saopštava svoj identitet i poziciju RIS centru.
Podaci iz stava 1. ovog člana čuvaju se u RIS centru najmanje tri godine i 
mogu da služe kao dokaz u postupku rešavanja sporova koji se vode povodom 
plovidbenih nezgoda.
U slučaju plovidbenih nezgoda sa smrtnom posledicom i velikih materijalnih 
šteta RIS podaci čuvaju se na neograničeno vreme.
Podaci dobijeni od RIS-a mogu služiti kao oborivi dokaz na sudu.

3. Servis za upravljanje brodskim saobraćajem (VTS)

Član 188.
U cilju unapređenja bezbednosti i efikasnosti brodskog saobraćaja i zaštite 
životne sredine ministar ustanovljava pružanje usluga servisa za upravljanje 
brodskim saobraćajem (VTS), u područjima gde to bezbednost saobraćaja zahteva 
(saobraćaj visokog intenziteta, prevoz opasnog tereta, opasne i kompleksne 
plovidbene situacije, otežavajući hidrografski, hidrološki i meteorološki 
uslovi, međusobni uticaj vodnog transporta i drugih aktivnosti na vodnom putu, 
povećani broj nezgoda u određenoj zoni, postojeći planovi brodskog saobraćaja na 
određenom vodnom putu i zbog potreba saradnje između susednih država, uski 
prolazi, posebne lučke konfiguracije, mostovi, prevodnice i slične prepreke, 
postojeće ili predviđene promene u sistemu saobraćaja u određenoj zoni i drugo).
VTS servis omogućava identifikaciju i praćenje plovila, strateško planiranje 
kretanja plovila i pružanje plovidbenih informacija i pomoći. VTS servis treba da 
omogući tačne i jasne informacije, kao i da pruži pomoć u smanjenju rizika 
zagađivanja i koordinaciju prilikom preduzimanja mera zaštite od zagađivanja 
životne sredine.

Član 189.
Ministarstvo upravlja VTS-om.
Uspostavljanje VTS-a podrazumeva:
1) pružanje relevantnih podataka koji se odnose na unapređenje bezbednosti i 
efikasnosti brodskog saobraćaja korisnicima VTS–a;
2) obezbeđivanje odgovarajuće opreme i objekata za ostvarivanje ciljeva servisa;
3) obezbeđivanje odgovarajućeg stručnog kadra (u daljem tekstu: VTS operater) 
za ispunjavanje postavljenih ciljeva servisa.
Za obavljanje poslova Servisa za upravljanje brodskim 
saobraćajem (VTS) obrazuje se VTS centar, kao posebna organizaciona jedinica u 
ministarstvu.
Operativno upravljanje poslovima Servisa za upravljanje 
brodskim saobraćajem u VTS centru obavljaju VTS operateri.

*Službeni glasnik RS, broj 41/2018

Član 190.
VTS centar pruža najmanje informacione usluge, a može pružati usluge pomoći 
pri plovidbi i usluge pomoći u organizaciji saobraćaja.
Član 191.
Informacione usluge odnose se na prenos informacija u određenim vremenskim 
intervalima tokom radnog vremena VTS centra, ukoliko VTS centar smatra da je to 
potrebno ili na zahtev plovila, a u okviru tog obaveštavanja daje podatke o 
poziciji plovila, vrši njihovu identifikaciju i saopštava namere drugih plovila 
učesnika u saobraćaju.
Pored informacija iz stava 1. ovog člana, u okviru informacionih usluga 
pružaju se podaci o uslovima na vodnom putu, vremenskim prilikama, opasnostima i 
o drugim elementima koji mogu biti od uticaja na kretanje plovila.

Član 192.
Usluge pomoći pri plovidbi su usluge kojima se pomaže pri donošenju odluka na 
plovilu vezanim za plovidbu i praćenje efekta takvih odluka. Pomoć pri plovidbi 
je posebno značajna pri uslovima smanjene vidljivosti, otežanih meteoroloških 
uslova, kvara ili nedostataka koji utiču na pravilan rad radara, upravljanje 
plovilom ili pogon. Pomoć pri plovidbi daje se u formi informacije o položaju na 
zahtev učesnika u saobraćaju ili u specifičnim okolnostima kada to VTS operater 
smatra neophodnim, korišćenjem tehnologija (GNSS/Galileo i slično).

Član 193.
Usluge pomoći u organizaciji saobraćaja su usluge sa ciljem sprečavanja razvoja 
opasnih situacija u saobraćaju plovila upravljanjem odvijanja saobraćaja, kao i sa 
ciljem obezbeđivanja bezbednog i efikasnog brodskog saobraćaja u području VTS-a. 


Član 194.
VTS centar vodi evidenciju o događajima i činjenicama u okviru svoje 
delatnosti i može ih učiniti dostupnim ako proceni da je to opravdano i da će 
dati podaci biti zaštićeni.

Član 195.
Sva plovila, osim čamaca, plovećih tela i plutajućih objekata koja plove u 
području obavezne primene VTS-a dužna su da koriste propisane usluge i 
informacije VTS-a.

Član 196.
Кorišćenje usluga VTS servisa ne oslobađa zapovednika plovila njegove 
odgovornosti za bezbednu plovidbu i manevrisanje plovilom.

Član 197.
Ministar propisuje način organizacije VTS centra, kriterijume za određivanje 
područja obavezne primene VTS-a, područja primene, nivo usluga, tehničke 
specifikacije za opremu i usluge, način vođenja evidencije o događajima i 
činjenicama, kao i obuku VTS operatera.

4. Sigurnosna zaštita brodova, objekata bezbednosti plovidbe i luka

Član 198.
Na objektima bezbednosti plovidbe na međunarodnim vodnim putevima, brodovima 
i u lukama otvorenim za međunarodni saobraćaj mora se osigurati odgovarajuća 
zaštita od događaja koji mogu ugroziti sigurnost plovidbe, ljudske živote i 
zdravlje, kao i životnu sredinu.

Član 199.
Brodar, lučki operater i Direkcija moraju da 
organizuju sigurnosnu zaštitu, i to ugovornim angažovanjem subjekata licenciranih 
za obavljanje delatnosti privatnog obezbeđenja ili kao organizovanu samozaštitnu 
delatnost koja obavezno ima organizovanu plansku, organizacionu i kontrolnu 
funkciju, u skladu sa zakonom kojim se uređuje privatno obezbeđenje.
Sigurnosna zaštita se obavlja na način predviđen aktom 
o organizaciji i sistematizaciji brodara, lučkog operatera, odnosno Direkcije.
Lica iz stava 1. ovog člana mogu da dobiju 
odgovarajuću licencu za vršenje poslova privatnog obezbeđenja u skladu sa zakonom 
kojim se uređuje privatno obezbeđenje, radi organizovanja samozaštitne delatnosti, 
odnosno radi zaštite svoje imovine, poslovanja, objekata, prostora i lica u njima 
i organizovanja svoje unutrašnje (redarske) službe obezbeđenja za održavanje reda.
Lica iz stava 1. ovog člana dužna su da, na osnovu 
izvršene procene rizika, usvoje sigurnosne planove u skladu sa ovim zakonom. 
Na način vršenja poslova sigurnosne zaštite luka, 
ovlašćenja službenika obezbeđenja, vođenje evidencija i zaštitu podataka, koji nisu 
uređeni ovim zakonom i propisom donetim na osnovu ovog zakona, primenjuju se 
odredbe zakona kojim se uređuje privatno obezbeđenje.
Na sigurnosnu zaštitu ratnih plovila i vojnih 
pristaništa primenjuju se odredbe propisa kojima se uređuje Vojska Srbije.
*Službeni glasnik RS, broj 92/2016

Član 200.
Brisan je (vidi član 22. 
Zakona - 92/2016-3)

Član 201.
Brisan je (vidi član 23. 
Zakona - 92/2016-3)

Član 202.
Vlada propisuje način ostvarivanja sigurnosne 
zaštite i lica koja preduzimaju mere sigurnosne zaštite brodova, luka i objekata 
bezbednosti plovidbe na međunarodnim vodnim putevima, nivo sigurnosti, 
obaveštavanje u slučaju promene nivoa sigurnosti, obaveznu sadržinu sigurnosnih 
planova broda, luke, odnosno objekata bezbednosti plovidbe, kao i sprovođenje 
vežbi provere pojedinih sigurnosnih mera.
*Službeni glasnik RS, broj 92/2016

Deo peti

I. LUКE I PRISTANIŠTA

1. Luke

Član 203.
Luke i pristaništa su dobra u opštoj upotrebi.
Izgradnja i održavanje luka je od državnog značaja i 
vrši se u skladu sa Strategijom iz člana 8. ovog zakona.

*Službeni glasnik RS, broj 18/2015
Član 204.
Luka mora ispunjavati uslove za bezbedan prihvat plovila i obavljanje lučkih 
delatnosti u skladu sa namenom luke, odnosno pojedinog njenog dela.
Odredbe stava 1. ovog člana odnose se i na pristaništa i privremena 
pretovarna mesta.

Brisan je naziv člana 205. 
(vidi član 9. Zakona - 9/2020-13)

Član 205.
Upravljanje lukama i pristaništima vrše Agencija za 
upravljanje lukama (u daljem tekstu: Agencija) i ministarstvo, bez obzira na 
svojinski status luke i pristaništa, u skladu sa ovim zakonom.
Upravljanje lukom i pristaništem je delatnost koja se vrši u cilju 
kontinuiranog, nesmetanog i stručnog obavljanja poslova na lučkom području.

*Službeni glasnik RS, broj 9/2020

Član 206.
Vlada, na predlog ministarstva, osniva Agenciju, kao javnu agenciju za 
obavljanje poslova iz čl. 207. i 208. ovog zakona.
Predsednika i članove Upravnog odbora Agencije imenuje 
Vlada na predlog ministra nadležnog za poslove saobraćaja.

*Službeni glasnik RS, broj 18/2015
Član 207.
Agencija obavlja sledeće regulatorne, stručne i 
razvojne poslove:
1) izdaje i oduzima odobrenje za obavljanje lučke 
delatnosti;
2) zaključuje ugovor o obavljanju lučke delatnosti na 
osnovu dobijenog odobrenja;
3) vodi upisnik lučkih operatera kojima je izdato 
odobrenje, odnosno lučkih operatera iz člana 217. stav 1. ovog zakona;
4) naplaćuje lučke naknade;
5) donosi i javno objavljuje lučke tarife;
6) prati rad lučkih operatera koji obavljaju lučke 
delatnosti u skladu sa prirodom njihovog poslovanja i obavezama preuzetim prema 
Agenciji;
7) obezbeđuje uslove za ostvarivanje međulučke i 
unutrašnje lučke konkurencije;
8) vrši promociju luka i pristaništa na domaćem i 
međunarodnom tržištu;
9) u skladu sa prihodima ostvarenim po osnovu naplate 
lučkih naknada investira u izgradnju, modernizaciju i održavanje lučke 
infrastrukture koja je u javnoj svojini, osim kada je to obaveza lučkog 
operatera po osnovu izdatog odobrenja, odnosno date lučke koncesije, kao i 
kontrole nad održavanjem lučkih građevina i objekata;
10) održava red u luci, izuzev poslova koji su u 
nadležnosti lučkih kapetanija;
11) zaštite lučkog područja i akvatorije od zagađenja;
12) vodi evidenciju korisnika državne pomoći male 
vrednosti (de minimis državna pomoć) u skladu sa propisima kojima se uređuje 
državna pomoć male vrednosti;
13) vodi evidenciju o objektima lučke infrastrukture u 
svojini Republike Srbije na kojima Agencija ima upisano pravo korišćenja, kao i 
katastarskim parcelama koje čine lučko zemljište;
14) obavlja i druge poslove u skladu sa ovim zakonom.
Ministarstvo obavlja sledeće poslove:
1) u slučaju kapitalnog projekta ulaganja u izgradnju 
lučke infrastrukture vrši prava investitora u ime Republike Srbije;
2) sprovodi postupak za dodelu lučke koncesije za 
usluge sa pravom na eksploataciju konkretne usluge, kada se koncesija daje za 
obavljanje lučke usluge, odnosno lučke koncesije za javne radove sa pravom na 
komercijalno korišćenje izvedenih radova, kada se koncesija daje za izgradnju 
lučkih građevina i objekata;
3) utvrđuje visinu koncesione naknade;
4) zaključuje ugovor o koncesiji;
5) vodi upisnik lučkih operatera kojima je data lučka 
koncesija;
6) utvrđuje postojanje otežanih uslova plovidbe 
(vodostaj koji onemogućava bezbedno odvijanje plovidbe, ledostaj i sl.) koji 
mogu, u zavisnosti od utvrđene raspoloživosti flote plovila domaće zastave za 
prevoz nafte i derivata nafte, da ugroze snabdevanje tržišta naftom i derivatima 
nafte iz uvoza, na osnovu čega donosi odluku o odobravanju pristajanja brodova 
koji viju stranu zastavu u pristaništa.

*Službeni glasnik RS, broj 9/2020
Član 208.
U okviru svoje delatnosti Agencija obavlja i sledeće poslove:
1) organizovanje rada lučkog koordinacionog tela za 
jednu ili više luka, u cilju sprečavanja preduzimanja radnja diskriminacije protiv 
bilo kog lučkog korisnika, kao i kontrole naplate lučkih naknada;
2) brisana je (vidi član 65. Zakona - 18/2015-7)
3) obezbeđivanja pružanja usluga od opšteg interesa ukoliko za takve usluge 
nema interesa od strane lučkih operatera;
4) druge poslove određene zakonom.
Agencija bliže propisuje radnje koje predstavljaju 
diskriminaciju iz stava 1. tačka 1) ovog člana.

*Službeni glasnik RS, broj 18/2015
Član 209.
Prema značaju, veličini, kapacitetu, uslovima koje 
moraju da ispunjavaju i vrstama poslova koje obavljaju, luke se dele na:
1) luke od međunarodnog značaja čije je osnivanje, 
razvoj i poslovanje od saobraćajnog, privrednog i drugog javnog interesa za 
Republiku Srbiju;
2) nacionalne luke od pokrajinskog značaja čije je 
osnivanje, razvoj i poslovanje od saobraćajnog, privrednog i drugog javnog 
interesa za autonomnu pokrajinu;
3) nacionalne luke od značaja za lokalnu samoupravu 
čije je osnivanje, razvoj i poslovanje od saobraćajnog, privrednog i drugog javnog 
interesa za jedinicu lokalne samouprave.
Luke se razvrstavaju prema ispunjenosti uslova u skladu 
sa propisom iz člana 210. stav 2. ovog zakona.
Luke su otvorene za međunarodni i domaći saobraćaj.
Pristaništa su otvorena za domaći saobraćaj.

*Službeni glasnik RS, broj 18/2015
Član 210.
Luke i pristaništa moraju da ispunjavaju uslove u 
pogledu operativne obale, uređaja za prekrcavanje i skladištenje robe i druge 
tehničko-tehnološke i organizacione uslove.
Vlada, na predlog Agencije, bliže propisuje uslove 
koje moraju da ispunjavaju luke, pristaništa i privremena pretovarna mesta.
Vlada, na predlog Agencije, određuje luke i 
pristaništa.
Pre donošenja odluke iz stava 3. ovoga člana mora biti 
utvrđeno lučko područje za svaku konkretnu luku, odnosno pristanište.
Agencija određuje privremeno pretovarno mesto.

*Službeni glasnik RS, broj 18/2015
Član 211.
U luke i pristaništa mogu da uplovljavaju plovila radi obavljanja ukrcavanja – 
iskrcavanja putnika i robe, snabdevanje zalihama, smene članova posade ili nekog 
drugog razloga u skladu sa zakonom.
Radi vršenja poslova iz stava 1. ovog člana strana plovila mogu uplovljavati 
samo u luke .
Izuzetno, strana plovila mogu uplovljavati u putnička pristaništa
i 
pristaništa iz člana 237b
ovog zakona koja ispunjavaju uslove da budu 
otvorena za međunarodni saobraćaj.

*Službeni glasnik RS, broj 121/2012
**Službeni glasnik RS, broj 18/2015
***Službeni glasnik RS, broj 92/2016

Član 212.
U lukama svim plovilima, njihovim vlasnicima, odnosno korisnicima i drugim 
licima koja obavljaju određene privredne aktivnosti u luci moraju se obezbediti 
jednaki uslovi korišćenja luke bez diskriminacije u odnosu na državnu pripadnost 
plovila, državljanstvo, prebivalište ili sedište pravnog ili fizičkog lica ili u 
odnosu na visinu lučkih taksi i naknada. 
Odredbe stava 1. ovoga člana odnose se i na
pristaništa u pogledu 
ravnopravnosti pružanja lučkih usluga i visinu lučkih taksi i naknada.

*Službeni glasnik RS, broj 18/2015
Lučke građevine i objekti

Član 213.
Lučke građevine i objekti su lučka infrastruktura i lučka suprastruktura, 
kao i pristupna infrastruktura.
Lučku infrastrukturu čine: izgrađene obale za 
pristajanje plovila (kejski zidovi i slično), lučke saobraćajnice (putevi, staze, 
industrijski železnički koloseci sa pripadajućim železničkim uređajima), 
energetske i komunikacione mreže, rasveta, ograde, pristani ili plutajući 
objekti za ukrcavanje i iskrcavanje putnika ili snabdevanje brodova gorivom, 
infrastruktura za pretovar alternativnih goriva, kao i druge građevine i uređaji 
koji po svojoj nameni služe za bezbedan prilaz i privezivanje plovila.
Lučku suprastrukturu čine: građevine izgrađene na lučkom području (upravne 
zgrade, skladišta, silosi, rezervoari), kao i posebna oprema (kontejnerske 
dizalice, kranovi, i slično).
Pristupnu infrastrukturu čine infrastrukturni objekti 
koji omogućavaju korisnicima luke pristup luci sa vodnog puta ili kopna, kao što 
su pristupne drumske saobraćajnice, železnički koloseci i kanali, koji se nalaze 
izvan utvrđenog lučkog područja.
Odredbe st. 1. do 4. ovog člana odnose se i na pristaništa.
*Službeni glasnik RS,broj 41/2018

Lučko područje

Član 214.
Lučko zemljište i lučka infrastruktura su u svojini Republike Srbije.
Svojinski oblik lučkog zemljišta i lučke infrastrukture utvrđen u stavu 1. 
ovog člana ne može biti promenjen u postupku devolucije javne svojine ili 
konverzije prava korišćenja u pravo svojine sve dok određeno područje uživa 
pravni status lučkog područja iz stava 1. ovog člana.
Izuzetno, infrastruktura u lukama, odnosno pristaništima može biti u svojini 
operatera koji su to pravo stekli u procesu privatizacije, odnosno svojinske 
transformacije, a što se utvrđuje na osnovu ugovora o privatizaciji, odnosno 
uvidom u odgovarajuću dokumentaciju iz postupka kojim je sproveden proces 
svojinske transformacije i uvidom u zemljišne knjige, odnosno katastar 
nepokretnosti.
Odredbe stava 3. ovog člana ne primenjuju se na lučke operatere koji su 
postupke privatizacije, na osnovu kojih su stekli pravo svojine na delovima lučke 
infrastrukture, započeli posle 4. juna 2003. godine, 
a što se utvrđuje uvidom u dokumentaciju iz postupka privatizacije.
Odredba stava 3. ovog člana primenjuje se i na 
lučke operatere koji obavljaju lučku delatnost u okviru proglašenog lučkog 
područja, a koji su do 4. juna 2003. godine sopstvenim sredstvima izgradili 
lučku infrastrukturu na teritoriji jedinica lokalne samouprave koje su 
obuhvaćene odlukom kojom se određuju pristaništa za međunarodni saobraćaj, za 
koju je izdata građevinska, odnosno upotrebna dozvola u skladu sa zakonom kojim 
se uređuje izgradnja, kao i na pravna lica koja su u stečajnom ili izvršnom 
postupku stekla njihovu imovinu za obavljanje lučke delatnosti.
Na lučkoj infrastrukturi i suprastrukturi u sastavu lučkog područja koja nije 
u javnoj svojini Republika Srbija ima pravo preče kupovine.
Brisan je raniji stav 6. (vidi član 70. Zakona - 18/2015-7)

*Službeni glasnik RS, broj 18/2015
**Službeni glasnik RS, broj 92/2016
Član 214a
Vlada na predlog
ministarstva utvrđuje lučko područje za 
svaku luku, odnosno pristanište u skladu sa Strategijom, dokumentima prostornog 
i urbanističkog planiranja i planskim dokumentima koji se odnose na upravljanje 
vodama.
Lučko područje može da obuhvati više lučkih bazena, 
odnosno više izdvojenih saobraćajno-tehnoloških celina (terminala) 
specijalizovanih za pretovar određene vrste robe
na teritoriji jedne katastarske opštine.
Lučko područje luke obuhvata područje graničnog 
prelaza koje se utvrđuje u skladu sa odredbama zakona kojim se uređuje zaštita 
državne granice.
Propisom iz stava 1. ovog člana utvrđuju se 
katastarske parcele koje čine lučko područje određene luke, odnosno pristaništa, 
odnosno terminale unutar lučkog područja , 
parcele vodnog zemljišta na kojima se ustanovljava pravo službenosti za izgradnju 
lučke infrastrukture, obaveza upisivanja zabeležbe lučkog 
područja u katastar nepokretnosti, kao i obaveza 
ministarstva da dostavi potrebnu 
dokumentaciju državnom pravobranilaštvu koje će izvršiti sprovođenje 
zabeležbe lučkog područja.
Agencija ima pravo korišćenja na lučkom zemljištu, kao i 
na lučkoj infrastrukturi koja je u državnoj svojini, 
osim kada su lučko zemljište i lučka infrastruktura dati u koncesiju.
Pravo preče kupovine iz člana 214. stav 5. ovog 
zakona, kao i pravo korišćenja iz stava 5. ovog člana upisuju se u katastar 
nepokretnosti, u skladu sa zakonom kojim se uređuje katastar nepokretnosti.
Izuzetno, u odnosu na katastarske parcele koje čine 
lučko zemljište u sastavu lučkog područja na kojima su izgrađeni objekti lučke 
infrastrukture i lučke suprastrukture koji su u svojini lučkih operatera iz 
člana 214. stav 3. ovog zakona, upisaće se pravo korišćenja lučkog zemljišta u 
katastar nepokretnosti u korist tih lučkih operatera.
Ako je u skladu sa Strategijom iz člana 8. ovog zakona
ministarstvu podnet predlog za proširivanje lučkog područja u odnosu na katastarske 
parcele na kojima se obavljala lučka delatnost do dana stupanja na snagu ovog 
zakona, podnosilac predloga dužan je da 
ministarstvu uz predlog dostavi prethodnu 
analizu osnovnih faktora koji utiču na opravdanost proglašenja novog, odnosno 
proširivanja postojećeg lučkog područja (u daljem tekstu: Prethodna analiza 
osnovnih faktora), studiju lokacije i ekonomsko-finansijsku analizu opravdanosti 
proglašenja novog, odnosno proširivanja postojećeg lučkog područja (u daljem 
tekstu: Ekonomsko-finansijska analiza)
.
Ministarstvo pokreće postupak za utvrđivanje lučkog 
područja iz stava 8. ovog člana, ako se dokumentima iz stava 8. ovog člana 
dokazuje ekonomska, finansijska, odnosno tržišna opravdanost proširivanja lučkog 
područja i ako su ispunjeni uslovi iz člana 226a ovog zakona.
Odredbe st. 8. i 9. ovog člana shodno se primenjuju i u 
slučaju izgradnje nove luke i pristaništa.
Izuzetno, ako je podnosilac zahteva za 
proširivanje lučkog područja lučki operater iz člana 214. stav 5. ovog zakona, on 
nije dužan da dostavi dokumenta iz stava 8. ovog člana, za katastarske parcele 
na kojima je do dana stupanja na snagu ovog zakona obavljao lučku delatnost.

*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 41/2018
****Službeni glasnik RS, broj 9/2020
Član 214b
Кatastarske parcele neizgrađenog građevinskog zemljišta 
za koje je utvrđeno da čine lučko područje u skladu sa članom 214a ovog zakona, 
postaju svojina Republike Srbije, po sprovedenom postupku eksproprijacije, 
odnosno administrativnog prenosa u skladu sa zakonom kojim se uređuje 
eksproprijacija.
Ovim zakonom utvrđuje se javni interes za 
eksproprijaciju neizgrađenog građevinskog zemljišta, odnosno administrativni 
prenos nepokretnosti za koje je utvrđeno da čine lučko područje.
Lučki operateri iz člana 
214. st. 3. i 5. ovog zakona koji su nosioci prava 
korišćenja na katastarskim parcelama neizgrađenog građevinskog zemljišta koje čine 
lučko područje, a koji su nastavili sa obavljanjem lučke delatnosti, stiču pravo 
da obavljaju lučku delatnost na ovim katastarskim parcelama dobijanjem odobrenja za 
obavljanje lučke delatnosti u skladu sa odredbama ovog zakona.
Lučki operater iz stava 3. ovog člana, Agenciji 
podnosi zahtev za izdavanje odobrenja za obavljanje lučke delatnosti u skladu sa 
odredbama ovog zakona, u roku od šest meseci od dana stupanja na snagu ovog 
zakona.
Uz zahtev iz stava 4. ovog člana, lučki operater 
podnosi pismo o zainteresovanosti za obavljanje lučke delatnosti, zajedno sa 
dokumentacijom iz člana 214v ovog zakona.
Agencija sprovodi prethodni postupak u kome se 
utvrđuje vrednost katastarskih parcela na kojima je lučki operater iz stava 3. 
ovog člana upisan u javnu knjigu o evidenciji nepokretnosti i pravima na njima kao 
nosilac prava korišćenja, u skladu sa odredbama zakona o eksproprijaciji koje se 
odnose na administrativni prenos.
Po sprovedenom prethodnom postupku, Agencija dostavlja 
ministarstvu dokumentaciju iz st. 5. i 6. ovog člana, radi davanja saglasnosti 
ministarstva za izdavanje odobrenja za obavljanje lučke delatnosti lučkom operateru 
iz stava 3. ovog člana.
Odobrenje se izdaje na rok od 30 godina, sa pravom 
produženja trajanja odobrenja za dodatnih 30 godina, ako lučki operater ispunjava 
uslove propisane ovim zakonom.
Po dobijanju saglasnosti iz stava 7. ovog člana, 
Agencija izdaje odobrenje za obavljanje lučke delatnosti i zaključuje ugovor iz 
člana 216a stav 4. ovog zakona sa lučkim operaterom.
Po sprovedenom postupku eksproprijacije, odnosno 
administrativnog prenosa, na katastarskim parcelama neizgrađenog građevinskog 
zemljišta na kojima je upisano pravo javne svojine u korist Republike Srbije kao 
vlasnika, lučki operater iz stava 3. ovog 
člana stiče pravo službenosti građenja u skladu sa odredbama 
člana 218. ovog zakona.
Visina lučke naknade za operativnu upotrebu luke kao 
dobra u opštoj upotrebi koju lučki operater iz stava 3. ovog člana plaća po 
osnovu izdatog odobrenja za obavljanje lučke delatnosti, umanjuje se za iznos 
vrednosti katastarskih parcela određen u stavu 6. ovog člana.
Odobrenje za obavljanje lučke delatnosti izdaje se u roku 
ne dužem od 12 meseci od dana podnošenja pisma o zainteresovanosti iz stava 5. 
ovog člana i dokumentacije iz člana 214v ovog zakona.

*Službeni glasnik RS, broj 18/2015
**Službeni glasnik RS, broj 92/2016
Član 214v
Prethodna analiza osnovnih faktora iz člana 214a stav 
8. ovog zakona naročito sadrži: analizu potrebnih količina robe koji opravdavaju 
izgradnju nove luke ili pristaništa, odnosno proširivanje postojeće luke; 
varijantna rešenja lučkog područja; vrste lučkih delatnosti i potrebne lučke 
infrastrukture i suprastrukture za koje se planira davanje odobrenja, odnosno 
lučke koncesije; analizu postojeće i potrebne drumske i železničke 
infrastrukture koja će omogućiti nesmetano obavljanje lučke delatnosti i način 
obezbeđivanja ove infrastrukture; procenu uticaja na životnu sredinu.
Studija lokacije iz člana 214a stav 8. ovog zakona 
naročito sadrži: analizu postojećih i prognozu robnih tokova u zaleđu luke ili 
pristaništa za koju se radi studija; prostornu opravdanost za varijantna rešenja 
lučkog područja iz prethodne analize osnovnih faktora; planirani način korišćenja 
zemljišta u sastavu planiranog lučkog područja; geološke-geotehničke 
karakteristike terena sa aspekta utvrđivanja opravdanosti izgradnje nove luke ili 
pristaništa, odnosno proširivanja postojeće luke.
Ekonomsko-finansijska analiza iz člana 214a stav 8. 
ovog zakona naročito sadrži: analizu troškova i koristi (cost-benefit analizu); 
ekonomsku, odnosno tržišnu opravdanost za izgradnju nove luke ili pristaništa, 
odnosno za proširivanje postojeće luke; procenu očekivanih privrednih i 
socijalnih koristi od izgradnje nove luke ili pristaništa, odnosno proširenja 
postojeće luke kao i moguće komercijalne rizike; planirane iznose troškova i 
predloge načina finansiranja izgradnje i razvoja luke ili pristaništa, odnosno 
proširivanja postojeće luke.
Dokumenta iz st. 1–3. ovog člana usklađuju se sa 
dokumentima prostornog i urbanističkog planiranja i planovima upravljanja vodnim 
režimom.
Dokumenta iz st. 1–3. ovog člana izrađuje privredno 
društvo, drugo pravno lice, odnosno preduzetnik koji su upisani u odgovarajući 
upisnik za izradu tehničke dokumentacije.

*Službeni glasnik RS, broj 18/2015
Lučke delatnosti

Član 215.
Lučke delatnosti obuhvataju lučke usluge i ostale privredne delatnosti koje 
se obavljaju u luci, odnosno pristaništu.
Lučka delatnost se može obavljati samo unutar lučkog područja, osim u slučaju 
privremenih pretovarnih mesta snabdevanja brodova 
pogonskim gorivom, kao i u svrhu spasavanja, ili iz razloga 
bezbednosti plovidbe.
Lučke usluge su:
1) nautičke usluge: privezivanje i odvezivanje plovila, pilotaža, boksaža, 
prihvat i opsluživanje plovila na sidrištu, snabdevanje plovila, posade i putnika;
2) transportne usluge: ukrcavanje, iskrcavanje, prekrcavanje, prenos i slaganje 
tereta, skladištenje, deponovanje i transportne operacije u zavisnosti od vrste 
tereta, priprema i objedinjavanje tereta za transport, usluge prihvata i otpreme 
putnika.
Ostale privredne delatnosti u luci uključuju distribuciju i logistiku tereta, 
doradu i oplemenjivanje robe kao i industrijske proizvodne delatnosti, a sve u 
cilju potpunije iskorišćenosti lučkih kapaciteta.
Luke od međunarodnog značaja moraju biti opremljene prijemnim 
stanicama.
Prijemne stanice moraju da budu opremljene prirubnicama za preuzimanje kaljužne 
i sanitarne otpadne vode u skladu sa važećim evropskim standardom, kao i 
sudovima za prijem otpadnog ulja, otpadnog maziva i smeća.
Lučka delatnost snabdevanja brodova pogonskim gorivom, 
osim u lukama, može da se obavlja na teritoriji jedinice lokalne samouprave na 
kojoj je utvrđeno područje graničnog prelaza za međunarodni rečni saobraćaj u 
skladu sa odredbama zakona kojim se uređuje zaštita državne granice, pod uslovom 
da se obavlja na lokaciji čija je namena za obavljanje ove lučke delatnosti u 
skladu sa dokumentima prostornog i urbanističkog planiranja.
Na pravni režim zemljišta na kome se obavlja lučka 
delatnost snabdevanja brodova pogonskim gorivom primenjuju se odredbe člana 214. i 
člana 214a stav 5. ovog zakona, dok se na sticanje prava na obavljanje ove lučke 
delatnosti primenjuju odredbe čl. 216–227. ovog zakona.
*Službeni glasnik RS, broj 92/2016

Član 216.
Lučki operater obavlja lučku delatnost na osnovu 
odobrenja za obavljanje lučke delatnosti ili lučke koncesije.
Pravna lica koja nisu stekla status lučkog operatera u 
skladu sa odredbama ovog zakona ne mogu da pružaju lučke usluge lučkim 
korisnicima.

*Službeni glasnik RS, broj 18/2015
Član 216a
Odobrenje za obavljanje lučke delatnosti izdaje Agencija 
ako je procenjena vrednost lučke usluge, odnosno izgradnje lučkih građevina i 
objekata manja od 5.186.000 evra u dinarskoj protivvrednosti.
U skladu sa stavom 1. ovog člana, odobrenje za obavljanje 
lučke delatnosti naročito se izdaje za obavljanje sledećih lučkih delatnosti, i 
to:
1) snabdevanje brodova pogonskim gorivom;
2) ukrcavanje i iskrcavanje robe i putnika;
3) 
bagerovanje u okviru lučke akvatorije ili 
na pristupnom plovnom putu do luke;
4) upravljanje sidrištem u sastavu lučkog područja;
5) prihvat otpada, smeća, sanitarnih otpada i kaljužnih 
voda sa plovila;
6) lučke boksaže.
Odobrenje za obavljanje lučke delatnosti mogu da dobiju 
pravna lica koja su registrovana za obavljanje jedne ili više lučkih delatnosti i 
koja imaju stručno osposobljeno osoblje, tehničko-tehnološku opremljenost, 
sposobnost kontinuiranog obavljanja delatnosti za koje su registrovane (u daljem 
tekstu: lučki operater).
Na osnovu dobijenog odobrenja lučki operater i Agencija 
zaključuju ugovor o obavljanju lučke delatnosti.
Ugovor o obavljanju lučke delatnosti mora da bude 
zaključen kao izvršna isprava u skladu sa odredbama zakona kojim se uređuje 
izvršni postupak i zakona kojim se uređuje javno beležništvo.
Ako je odobrenje izdato radi obavljanja lučke delatnosti 
pretovara i skladištenja nafte, derivata nafte, utečnjenog naftnog gasa, utečnjenog 
prirodnog gasa, odnosno trgovinu pogonskog goriva za brodove u skladu sa zakonom 
kojim se uređuje energetika, lučki operater je dužan da u postupku izdavanja 
građevinske dozvole prethodno pribavi energetsku dozvolu, kao i da u roku od 60 
dana od dana završetka gradnje lučke infrastrukture i lučke suprastrukture dobije 
licencu za obavljanje energetske delatnosti u skladu sa uslovima propisanim 
odredbama zakona kojim se uređuje energetika.
Odobrenje iz stava 6. ovog člana prilaže se uz zahtev 
za dobijanje licence za obavljanje energetske delatnosti koji se podnosi organu 
nadležnom za izdavanje ove licence u skladu sa zakonom kojim se uređuje 
energetika.
Protiv rešenja kojim se izdaje odobrenje za obavljanje 
lučke delatnosti može se izjaviti žalba u roku od 15 dana od dana prijema rešenja 
o kojoj u drugom stepenu rešava ministar.
Lučki operater koji ima odobrenje za obavljanje lučke 
delatnosti dužan je da vodi evidenciju o poslovanju koje se odnosi na lučku 
delatnost, uključujući podatke o prihodima i rashodima, sredstvima i obavezama, 
kao i druge poslovne podatke, koji se odnose na obavljanje lučke delatnosti.
Lučki operater je dužan da tokom poslovne godine vodi 
evidenciju o poslovanju koje se odnosi na lučku delatnost, na osnovu 
verodostojnih računovodstvenih isprava.
Ministar propisuje vrste podataka, metodologiju i 
način prikazivanja rezultata poslovanja koji su vezani za lučko poslovanje, kao i 
rokove za izveštavanje.

*Službeni glasnik RS, broj 18/2015
**Službeni glasnik RS, broj 41/2018

***Službeni glasnik RS, broj 9/2020
Član 217.
Lučki operater koji je u procesu privatizacije, odnosno svojinske 
transformacije stekao pravo svojine na celini ili određenom delu lučke 
suprastrukture ili lučke infrastrukture, koja se nalazi na lučkom području luke, 
odnosno pristaništa, a što se utvrđuje na osnovu ugovora o privatizaciji, 
odnosno uvidom u odgovarajuću dokumentaciju iz postupka kojim je sproveden 
proces svojinske transformacije i uvidom u zemljišne knjige, odnosno katastar 
nepokretnosti, kao i lučki operater iz člana 214. 
stav 5. ovog zakona, može da obavlja lučku delatnost i bez odobrenja iz člana 216. ovog 
zakona.
Odredbe stava 1. ovog člana ne primenjuju se na lučke operatere koji su 
postupke privatizacije, na osnovu kojih su stekli pravo svojine na delovima lučke 
infrastrukture, započeli posle 4. juna 2003. godine, 
a što se utvrđuje uvidom u dokumentaciju iz postupka privatizacije.
Odredbe ovog zakona kojima se propisuju pravila za oduzimanje odobrenja, 
odnosno stečenog prava za obavljanje lučke delatnosti, primenjuju se i na lučke 
operatere iz stava 1. ovog člana, izuzev odredbi iz člana 223. stav 1. tačka 1) 
ovog zakona.
Ako Agencija donese odluku o privremenoj zabrani obavljanja lučke delatnosti 
lučkom operateru iz stava 1. ovog člana iz razloga propisanih u čl. 224. i 225. 
ovog zakona, lučki operater zadržava pravo svojine na objektima lučke 
suprastrukture ili infrastrukture i ima pravo da iste proda, ponudi nosiocu 
javne svojine iz člana 214. stav 1. ovog zakona da iste otkupi po tržišnoj ceni 
ili da objekte da u zakup.
Ukoliko lučki operater kome je izrečena privremena zabrana obavljanja lučke 
delatnosti ne postupi ni na jedan od načina predviđenih u stavu 
4. ovog člana 
Agencija će, nakon isteka roka koji ostavi operateru da postupi u skladu sa 
odredbama stava 4. ovog člana, u njegovo ime i za njegov račun dati objekte lučke 
suprastrukture i/ili infrastrukture na korišćenje putem zakupa operaterima koji 
imaju odobrenje za rad u luci ili drugim operaterima na način predviđen ovim 
zakonom.
Lučki operateri iz stava 1. ovog člana dužni su da 
podnesu zahtev za upis u upisnik lučkih operatera iz člana 226. ovog zakona.
Upis iz stava 6. ovog člana vrši se na osnovu rešenja 
koje Agencija donosi u upravnom postupku.
Protiv rešenja iz stava 7. ovog člana može se izjaviti 
žalba u roku od 15 dana od dana prijema rešenja o kojoj u drugom stepenu rešava 
ministar.

*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 41/2018

****Službeni glasnik RS, broj 9/2020
Član 218.
Odobrenje za obavljanje lučke delatnosti može se dati sa 
pravom zakupa izgrađene lučke infrastrukture i suprastrukture na kojima Agencija 
ima pravo korišćenja i bez tog prava, kao i sa pravom službenosti građenja 
objekata lučke infrastrukture i/ili suprastrukture na lučkom zemljištu ili bez 
tog prava.
Pravo službenosti građenja iz stava 1. ovog člana je 
ograničeno stvarno pravo na lučkom zemljištu koje se osniva u svrhu građenja lučke 
infrastrukture, odnosno lučke suprastrukture i koje ovlašćuje lučkog operatera 
da na lučkom zemljištu ima vlastiti objekat lučke infrastrukture i/ili lučke 
suprastrukture, a nosilac javne svojine na lučkom zemljištu dužan je to da trpi.
Lučki operater koji je nosilac prava službenosti 
građenja je vlasnik objekta lučke infrastrukture i/ili lučke suprastrukture koja 
je pripadnost tog njegovog prava, a u pogledu lučkog zemljišta koje je opterećeno 
pravom službenosti građenja ima ovlašćenja i dužnosti plodouživaoca. Svaka odredba 
ugovora o obavljanju lučke delatnosti i drugog akta suprotna ovoj odredbi je 
ništava.
Ako se odobrenje daje sa pravom službenosti građenja, 
naknada koju je lučki operater dužan da plaća kao nosilac prava službenosti 
građenja sastavni je deo naknade za operativnu upotrebu luke, odnosno pristaništa 
kao dobra u opštoj upotrebi.
Promena sadržaja prava službenosti građenja dopuštena 
je samo u sporazumu sa Agencijom.
Lučki operater kao nosilac prava službenosti građenja 
može zasnovati založno pravo na osnovanompravuslužbenosti građenja, na rok 
određen u odobrenju iz člana 216. stav 1. ovog zakona. 
Lučki operater kao nosilac prava službenosti građenja 
može da prenese osnovanopravoslužbenosti građenja na drugo lice pre isteka roka 
na koje je izdato odobrenje iz člana 216. stav 1. ovog zakona, uz obavezu 
prethodnog zaključivanja ugovora između lica na koje se želi preneti 
pravoslužbenosti građenja i Agencije na 
koji Republička direkcija za imovinu Republike Srbije daje saglasnost.
Pravo službenosti građenja se stiče dvostrukim upisom u 
katastru nepokretnosti, i to njegovim upisom kao tereta na zemljištu koje 
opterećuje i njegovim upisom kao posebne nepokretnosti u za to novoosnovanom 
ulošku kada za to budu ispunjeni uslovi propisani zakonom kojim se uređuje 
katastar nepokretnosti.
Upis prava službenosti građenja u katastar 
nepokretnosti sprovodi se na osnovu ugovora iz člana 216a stav 4. ovog zakona
.
Pravo službenosti građenja prestaje istekom ugovorenog 
roka na koji je izdato odobrenje, sporazumom, odricanjem lučkog operatera i 
ispunjavanjem ugovorenog raskidnog uslova.
Pravo službenosti građenja upisano u katastar 
nepokretnosti prestaje brisanjem iz katastra nepokretnosti, iz razloga navedenih 
u stavu 10. ovog člana.
Ako se odobrenje za obavljanje lučke delatnosti daje sa 
pravom zakupa izgrađene lučke infrastrukture i suprastrukture, odnosno sa pravom 
službenosti građenja objekata lučke infrastrukture i/ili suprastrukture na lučkom 
zemljištu, ugovori o zakupu, odnosno zasnivanju prava službenosti građenja su 
sastavni deo ugovora iz člana 216a stav 4. ovog zakona.

*Službeni glasnik RS, broj 18/2015

**Službeni glasnik RS, broj 41/2018

***Službeni glasnik RS, broj 9/2020
Član 218a
U ugovoru o zasnivanju 
prava službenosti građenja koji je sastavni deo ugovora iz člana 216a stav 4. 
ovog zakona mora da 
bude naznačeno da izgradnja u rokovima koji se utvrde odobrenjem za obavljanje lučke 
delatnosti i koji moraju da budu fiksni, predstavlja bitan element ugovora, 
odnosno da će se ugovor smatrati raskinutim po sili zakona ako se izgradnja ne 
izvrši u ugovorenim rokovima, bez obaveze Agencije da lučkom operateru kao 
nosiocu prava službenosti građenja naknadi vrednost radova.
Ako se na osnovu prava službenosti građenja ne izgradi 
objekat lučke infrastrukture i/ili lučke suprastrukture u ugovorenom roku, 
Agencija može da zahteva da se ono ukine.
Ugovor iz
stava 1. ovog člana mora da 
sadrži odredbu kojom lučki operater kao nosilac prava službenosti građenja 
dozvoljava Agenciji da bez njegovog daljeg odobrenja izvrši 
brisanjepravaslužbenosti građenja i kojim dozvoljava da se osnovanopravo 
službenosti građenja ukine u slučaju neizvršavanja ugovornih obaveza u rokovima i 
na način određen ugovorom. 
Sa prestankom prava službenosti građenja lučki operater 
gubi pravo svojine na objektu lučke infrastrukture i/ili lučke suprastrukture 
koji je pravom službenosti građenja bio od lučkog zemljišta pravno odvojen i 
postaje pripadnost lučkog zemljišta.
Ugovor iz
stava 1. ovog člana mora da 
sadrži odredbu da nakon isteka roka na koje je osnovanopravoslužbenosti 
građenja, Republici Srbiji prelazipravosvojine na objektu lučke infrastrukture 
i/ili lučke suprastrukture, slobodnom od bilo kakvih tereta, lica i stvari, bez 
obaveze naknade tržišne vrednosti izgrađenih objekata lučkom operateru kao 
nosiocu prava službenosti građenja.
Ulaganjem u objekte i građevine lučke infrastrukture ne 
menja se oblik svojine kako je utvrđen u članu 214. stav 1. ovog zakona.
Prava i obaveze vezane za odobrenje iz člana 216. stav 
1. ovog zakona Agencija i lučki operater utvrđuju ugovorom iz člana 216a stav 4. 
ovog zakona.

*Službeni glasnik RS, broj 18/2015

**Službeni glasnik RS, broj 41/2018

***Službeni glasnik RS, broj 9/2020
Član 219.
Odobrenjem se određuje lučka delatnost, kao i katastarske parcele koje čine 
lučko zemljište u sastavu lučkog područja na kojima lučki operater obavlja svoju 
delatnost i utvrđuju se zahtevi u pogledu bezbednosti, redovnosti, kontinuiteta, 
vrste 
i kvaliteta usluga, obaveza poštovanja lučkih tarifa, plaćanja 
naknada i naknade 
za operativnu upotrebu luke, odnosno pristaništa kao dobra u opštoj upotrebi, 
kao i rok na koji se odobrenje izdaje.
Odobrenje iz stava 1. ovog člana, koje se izdaje za rad lučkim operaterima u 
lukama može se izdati najduže sa rokom trajanja od 25 godina. Rok važenja datog 
odobrenja zavisi od vrste lučke delatnosti za koje se odobrenje traži kao i 
investicija u infrastrukturne i/ili suprastrukturne objekte koje lučki operater 
ima nameru da izgradi.

*Službeni glasnik RS, broj 18/2015
**Službeni glasnik RS, broj 9/2020
Član 220.
Odobrenje za obavljanje lučkih delatnosti daje se na osnovu prethodno 
sprovedenog postupka za javno prikupljanje ponuda.
O javnom prikupljanju ponuda odluku donosi Agencija nakon što je prethodno, na 
osnovu prikupljenih pisama o namerama ili na drugi način, utvrdila potencijalne 
korisnike za određene lučke usluge ili za korišćenje prostora u luci, odnosno 
pristaništu.
Ako se odobrenje iz stava 1. ovog člana daje sa pravom 
zakupa izgrađene lučke infrastrukture i suprastrukture na kojima Agencija ima 
pravo korišćenja, odnosno sa pravom službenosti građenja lučke infrastrukture i 
suprastrukture na lučkom zemljištu, pre donošenja odluke o javnom prikupljanju 
ponuda Agencija mora prethodno da pribavi saglasnost Republičke direkcije za 
imovinu Republike Srbije za davanje u zakup izgrađene lučke infrastrukture i 
suprastrukture, odnosno lučkog zemljišta, u skladu sa odredbama zakona kojim se 
uređuje javna svojina, odnosno saglasnost za davanje prava službenosti građenja 
lučke infrastrukture i suprastrukture na lučkom zemljištu.
Odluka o javnom prikupljanju ponuda sadrži:
1) vrstu lučke delatnosti i/ili katastarske parcele koje čine lučko zemljište 
u sastavu lučkog područja na kojima će se obavljati ta vrsta lučke delatnosti;
2) minimalni očekivani iznos naknade za operativnu 
upotrebu luke, odnosno pristaništa kao dobra u opštoj upotrebi;
3) maksimalni rok na koji se daje odobrenje;
4) rok za javno prikupljanje ponuda;
5) datum i mesto javnog otvaranja ponuda;
6) uslove za izbor najbolje ponude;
7) druge podatke kojima se dokazuje ispunjenost uslova za dobijanje odobrenja.
Odluka o javnom prikupljanju ponuda objavljuje se u sredstvima javnog 
informisanja.

*Službeni glasnik RS, broj 18/2015
Član 221.
Podnosilac ponude iz člana 220. stav 1. ovog zakona pored dokaza da ispunjava 
uslove iz člana 216a stav 3. ovog zakona, mora da dostavi i:
1) plan i program delatnosti za period za koje se traži odobrenje;
2) studiju ekonomske opravdanosti za investicije koje namerava da izvrši s 
posebnim osvrtom na uticaj koji investicija ima na atraktivnost luke, odnosno 
pristaništa, povećanje prometa i prihoda luke, odnosno pristaništa.
Agencija propisuje obaveznu sadržinu dokumenata iz 
stava 1. ovog člana.

*Službeni glasnik RS, broj 18/2015
Član 222.
Pre izdavanja odobrenja Agencija će utvrditi da podnosilac ponude uredno 
izvršava sve finansijske obaveze prema Republici Srbiji, da protiv njega nije 
pokrenut stečajni postupak ili postupak likvidacije,
kao i da protiv odgovornih lica nije doneta 
pravosnažna osuđujuća presuda za dela iz oblasti privrednog kriminala, 
krivična dela protiv zdravlja ljudi, krivična dela protiv života i tela, kao i 
krivična dela protiv javnog reda i mira, za koja je zaprećena kazna zatvora od 
pet godina ili teža kazna.

*Službeni glasnik RS, broj 18/2015
Član 223.
Odobrenje za obavljanje lučke delatnosti iz člana 216. ovog zakona prestaje:
1) istekom vremena na koje je dato;
2) brisanjem pravnog lica – lučkog operatera iz 
registra privrednih subjekata;
3) oduzimanjem odobrenja od strane Agencije;
4) sporazumnim raskidom.
Odluku o prestanku odobrenja donosi Agencija. 

*Službeni glasnik RS, broj 18/2015
Član 224.
Odobrenje za obavljanje lučke delatnosti, odnosno ugovor 
o obavljanju lučke delatnosti iz člana 216a stav 3. ovog zakona, smatra se 
raskinutim zbog neispunjenja ugovornih obaveza ako, ni u naknadno ostavljenom roku 
za otklanjanje nedostataka, lučki operater ne otkloni sledeće nedostatke:
1) se ne pridržava lučke tarife koju je utvrdila Agencija;
2) ne poštuje odredbe o redu u luci;
3) ne pridržava se utvrđenog plana i programa poslovanja;
4) ako korisnik odobrenja obavlja lučku delatnost koja nije obuhvaćena 
odobrenjem;
5) ako korisnik odobrenja nije započeo sa obavljanjem lučke delatnosti u roku 
određenom u odobrenju.
U slučajevima iz stava 1. ovog člana Agencija će pre oduzimanja odobrenja 
upozoriti lučkog operatera i pozvati ga da se pismeno izjasni o razlozima 
nepoštovanja odredbi odobrenja i pravila lučkog poslovanja, nakon čega određuje rok 
za otklanjanje nedostatka, a ako lučki operater ne postupi u roku koji je odredila 
Agencija, Agencija će oduzeti odobrenje.

*Službeni glasnik RS, broj 18/2015
Član 225.
Agencija će odluku o oduzimanju odobrenja lučkom operateru doneti bez 
prethodnog pozivanja lučkog operatera da postupi u skladu sa članom 224. stav 2. 
u sledećim slučajevima:
1) ako lučki operater primenjuje diskriminacione mere prema lučkim 
korisnicima;
2) ako je lučki operater prestao da obavlja delatnost za koju je dobio 
odobrenje;
3) ako lučki operater ne plaća ili neuredno plaća 
naknadu iz člana 229. stav 
1. tačka 4) ovog zakona.
Oduzimanjem odobrenja iz stava 1. ovog člana, ugovor o 
obavljanju lučke delatnosti iz člana 216a stav 3. ovog zakona smatra se 
raskinutim.
Pod diskriminacijom iz stava 1. tačka 1) ovog člana ne 
podrazumeva se pretovar samo određene vrste robe na način i pod uslovima koji su 
predviđeni ugovorom iz člana 216a stav 4. ovog zakona.

*Službeni glasnik RS, broj 18/2015
Član 225a
Odobrenje je neprenosivo.
Odobrenje se pribavlja i u slučaju statusne 
promene kod lučkog operatera – imaoca odobrenja, kao i u slučajevima kupovine 
imovine privrednog društva – lučkog operatera u stečaju ili izvršnom postupku, 
odnosno promene vlasništva kapitala i imovine pravnih lica koja posluju 
društvenim i javnim kapitalom jednim od propisanih modela i metoda 
privatizacije.
Pre sprovođenja
 promene iz stava 2. ovog 
člana, lučki operater dužan je da postupi u skladu sa članom 214. stav 5. ovog 
zakona.
Lučki operater – imalac odobrenja dužan je da u slučaju 
statusne promene iz stava 2. ovog člana istovremeno sa objavljivanjem nacrta 
ugovora, odnosno odluke o statusnoj promeni u skladu sa zakonom kojim se uređuju 
privredna društva, kao i pre okončanja 
postupka stečaja, izvršnog postupka ili postupka privatizacije, o
započinjanju takve promene obavesti Agenciju.
Lučki operater koji po izvršenoj
promeni 
nastavi sa obavljanjem lučke delatnosti, dužan je da podnese zahtev za izdavanje, 
odnosno izmenu odobrenja u roku od 30 dana od dana registracije
 promene, 
a pravno lice koje prestaje sa obavljanjem lučke delatnosti, u istom roku, zahtev 
za ukidanje odobrenja.
Lučki operater iz stava 4. ovog člana mora da ispunjava 
uslove za lučkog operatera propisane članom 216a stav 3. ovog zakona.
U slučaju ispunjenosti uslova iz stava 
6. ovog člana, 
Agencija izdaje odobrenje u upravnom postupku uz plaćanje naknade za operativnu 
upotrebu luke, odnosno pristaništa kao dobra u opštoj upotrebi, srazmerno roku 
važenja izdatog odobrenja.
Odobrenje iz stava 7. ovog člana izdaje se sa rokom 
važenja odobrenja koji se određuje prema isteku važenja odobrenja pravnog lica koje 
prestaje sa obavljanjem lučke delatnosti.
Protiv odobrenja iz stava 7. ovog člana može se 
izjaviti žalba u roku od 15 dana od dana prijema odobrenja o kojoj u drugom 
stepenu rešava ministar.

*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 41/2018
****Službeni glasnik RS, broj 9/2020
Član 225b
Lučki operater iz
člana 214. st. 3. i 5. ovog zakona, 
stečena prava i obaveze iz člana 214. stav 3, člana 217. i člana 230. stav 1. 
ovog zakona može da ustupi trećem licu (u daljem tekstu: prijemnik), pod uslovima 
propisanim ovim zakonom, zakonom kojim se uređuju obligacioni odnosi, odnosno 
zakonom kojim se uređuju privredna društva, po prethodno pribavljenoj saglasnosti 
Agencije.
Pre ustupanja iz stava 1. ovog člana, lučki operater 
dužan je da postupi u skladu sa članom 214. stav 
6. ovog zakona. 
Prijemnik može biti samo pravno lice koje ispunjava 
uslove za lučkog operatera propisane članom 216a stav 3. ovog zakona.
Nakon dobijanja saglasnosti iz stava 1. ovog člana 
prijemnik je dužan da podnese zahtev za dobijanje odobrenja za obavljanje lučke 
delatnosti u roku od 30 dana od dana zaključivanja pravnog posla na osnovu koga je 
stupio u prava i obaveze ustupioca.
Odobrenje iz stava 4. ovog člana izdaje se u upravnom 
postupku bez plaćanja naknade za operativnu upotrebu luke, odnosno pristaništa 
kao dobra u opštoj upotrebi.
Protiv odobrenja iz stava 4. ovog člana može se 
izjaviti žalba u roku od 15 dana od dana prijema odobrenja o kojoj u drugom 
stepenu rešava ministar.
Odobrenje iz stava 4. ovog člana se izdaje najduže na 
20 godina.
Po isteku roka na koji je izdato odobrenje, na 
prijemnika se ne primenjuju odredbe člana 217. i člana 230. 
stav 1. ovog zakona.

*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 9/2020
Član 226.
Agencija je dužna da vodi upisnik lučkih operatera kojima je izdato odobrenje.
Agencija propisuje sadržaj i način vođenja upisnika iz stava 1. ovog člana.

Član 226a
Ministarstvo će ograničiti broj lučkih operatera koji 
mogu da pružaju određenu lučku uslugu u jednoj luci u skladu sa odredbama ovog 
zakona, ako:
1) nema raspoloživog lučkog zemljišta u sastavu lučkog 
područja na kome se može obavljati lučka usluga, pod uslovom da je lučko zemljište 
neophodno za pružanje lučke usluge i ako Strategijom iz člana 8. ovog zakona nije 
predviđeno proširivanje lučkog područja u konkretnoj luci;
2) nepostojanje ograničenja može da utiče na bezbedan 
rad i zaštitu životne sredine u okviru lučkog područja;
3) fizičke karakteristike lučke infrastrukture ili 
način obavljanja saobraćaja unutar luke onemogućavaju rad više lučkih operatera 
unutar lučkog područja;
4) ukupni tržišni zahtevi za pretovarom određene vrste 
tereta u jednoj luci nisu najmanje dvostruko veći od MNR u toj luci, pri čemu će 
se smatrati da je MNR ispunjen ako interna stopa povraćaja (IRR) lučkog operatera 
iznosi najmanje 12%, odnosno u slučaju davanja lučke koncesije, ako stopa 
povraćaja uloženih sredstava (ROCI) iznosi najmanje 12%.

*Službeni glasnik RS, broj 9/2020
Кoncesije

Član 227.
Lučke koncesije iz člana 216. ovog zakona na osnovu 
kojih lučki operater može da obavlja lučku delatnost u lukama i pristaništima 
mogu da budu:
1) lučka koncesija za usluge sa pravom na 
eksploataciju konkretne usluge, kada se koncesija daje za obavljanje lučke usluge;
2) lučka koncesija za javne radove sa pravom na 
komercijalno korišćenje izvedenih radova, kada se koncesija daje za izgradnju 
lučkih građevina i objekata.
Ministarstvo je dužno da pokrene postupak davanja koncesije 
ako je vrednost lučke koncesije iz stava 1. ovog člana jednaka ili veća od 
5.186.000 evra u dinarskoj protivvrednosti.
Vrednost lučke koncesije predstavlja ukupan promet 
koncesionara koji će ostvariti tokom trajanja ugovora o lučkoj koncesiji, bez 
poreza na dodatu vrednost, prema proceni vrednosti koju vrši
ministarstvo u trenutku 
pokretanja postupka za davanje lučke koncesije, s obzirom na javne radove, odnosno 
lučke usluge koji su predmet lučke koncesije, kao i vrednost svih dobara i 
usluga koji su neophodni za izvođenje tih javnih radova, odnosno lučkih usluga.
Ministarstvo je dužno da pored procenjene vrednosti u 
odluci o pokretanju postupka dodele lučke koncesije posebno navede vrednost 
materijala, dobara i usluga koje sama obezbeđuje. 
Prilikom određivanja procenjene vrednosti lučke 
koncesije ministarstvo
naročito uzima u obzir: prihode koje će koncesionar ostvariti 
po osnovu naplate lučkih taksi i naknada; prihod od prodaje bilo koje imovine 
koja je predmet lučke koncesije a koja može da bude prodata u skladu sa 
odredbama ovog zakona; vrednost dodeljenih sredstava (grants) ili bilo koju drugu 
finansijsku pogodnost od trećih lica za izvršenje koncesije; vrednost robe i 
usluga koje je ministarstvo stavilo na raspolaganje koncesionaru pod uslovom da su 
one neophodne za izvođenje radova ili pružanje usluga.
Na postupak davanja lučke koncesije iz stava 1. ovog 
člana primenjuje se zakon kojim je uređeno javno-privatno partnerstvo i 
koncesije, kao i propisi kojima su uređene javne nabavke.
Ako su predmet koncesije istovremeno obavljanje lučke 
usluge i izgradnja lučkih građevina i objekata, na postupak davanja lučke 
koncesije primenjuju se odredbe ovog zakona i zakona kojim je uređeno 
javno-privatno partnerstvo i koncesije.
Izuzetno od člana 227a ovog zakona, ako su predmet 
koncesije istovremeno obavljanje lučke usluge i izgradnja lučkih građevina i 
objekata, rok na koji se daje lučka koncesija određuje se u skladu sa zakonom 
kojim je uređeno javno-privatno partnerstvo i koncesije.
Lučke koncesije iz stava 1. ovog člana daje
ministarstvo u 
skladu sa odredbama ovog zakona, zakona kojim je uređeno javno-privatno 
partnerstvo i koncesije i propisa kojima se uređuju javne nabavke.
Pravna zaštita u postupku davanja lučkih koncesija 
uređenih ovim zakonom vrši se u skladu sa zakonom kojim je uređeno 
javno-privatno partnerstvo i koncesije i propisa kojima su uređene javne 
nabavke.
Pored načela propisanih zakonom kojim se uređuje 
javno-privatno partnerstvo i koncesije, 
ministarstvo je dužno da prilikom sprovođenja 
postupka davanja lučkih koncesija u odnosu na sva pravna lica poštuje načela 
slobode kretanja robe i slobode poslovnog nastanjivanja.

*Službeni glasnik RS, broj 18/2015

**Službeni glasnik RS, broj 9/2020
Član 227a
Rok na koji se daju lučke koncesije iz člana 227. ovog 
zakona zavisi od vrste lučke koncesije, a najduže:
1) koncesije za usluge, kada se koncesija daje za 
obavljanje lučke usluge:
(1) za nautičke usluge do pet godina,
(2) za transportne usluge do 15 godina.
2) koncesije za javne radove, kada se koncesija daje 
za izgradnju lučkih građevina i objekata, prema modelu javno-privatnog 
partnerstva sa elementima koncesije – do 30 godina.

*Službeni glasnik RS, broj 18/2015
Član 227b
Ministarstvo usvaja srednjoročni (trogodišnji) plan davanja 
lučkih koncesija u kojem se navode lučka područja u kojima se planira davanje 
lučke koncesije u skladu sa Strategijom iz člana 8. ovog zakona, lučke građevine 
i objekti koji će se graditi, odnosno delatnosti koje će se obavljati na osnovu 
lučke koncesije, planirani prihodi i rashodi od lučkih koncesija, procena 
očekivane privredne koristi od planiranih lučkih koncesija, kao i druge elemente 
koji su od značaja za efikasno sprovođenje lučkih koncesija.
Ministarstvo je dužno da na zahtev ministarstva nadležnog 
za poslove privrede i ministarstva nadležnog za poslove finansija dostavi 
srednjoročni plan iz stava 1. ovog člana sa jasno iskazanim procenjenim ekonomskim 
efektima sprovođenja planiranih ugovora o koncesijama.
Pored srednjoročnog plana iz stava 1. ovog člana
ministarstvo je dužno da pre isteka tekuće kalendarske godine usvoji godišnji plan 
davanja lučkih koncesija za sledeću kalendarsku godinu.
Ministarstvo pokreće postupak za davanje lučkih koncesija 
iz člana 227. ovog zakona ako su ispunjeni uslovi propisani odredbama člana 227. 
ovog zakona i ako je to u skladu sa Strategijom iz člana 8. ovog zakona, 
dokumentima iz člana 214v ovog zakona i planovima iz st. 1. i 3. ovog člana.
Izuzetno,
ministarstvo može da pokrene postupak za davanje 
lučkih koncesija iz člana 227. ovog zakona, na predlog zainteresovanog lica za 
realizaciju određene lučke koncesije koje dostavi
ministarstvu pismo o namerama, pod 
uslovom da se taj predlog ne odnosi na davanje koncesije za obavljanje lučke 
usluge, odnosno koncesije za izgradnju lučkih građevina i objekata, za koje je 
pokrenut postupak dodele ugovora o koncesiji ili objavljen javni poziv.
Zainteresovano lice iz stava 5. ovog člana dostavlja 
ministarstvu Izveštaj o projektu (Project 
Report) koji sadrži nacrt prethodne studije opravdanosti sa generalnim 
projektom, odnosno Nacrt studije opravdanosti sa idejnim projektom, u zavisnosti 
od toga da li se na osnovu planskog dokumenta mogu izdati lokacijski uslovi.
Na izveštaj o projektu ministarstvo daje saglasnost.
Izveštaj o  projektu na koji je 
ministarstvo dalo  
saglasnost postaje sastavni deo ugovora o lučkoj koncesiji prilikom njegovog 
zaključivanja.
Na postupak za davanje lučkih koncesija na predlog 
zainteresovanih lica za realizaciju određene lučke koncesije primenjuje se zakon 
kojim je uređeno javno-privatno partnerstvo i koncesije.

*Službeni glasnik RS, broj 18/2015
**Službeni glasnik RS, broj 41/2018
***Službeni glasnik RS, broj 9/2020
Član 227v
Ministarstvo pokreće postupak za davanje lučkih koncesija 
iz člana 227. ovog zakona pripremom predloga za donošenje koncesionog akta koji 
dostavlja Кomisiji za javno-privatno partnerstvo koja je osnovana u skladu sa 
zakonom kojim je uređeno javno-privatno partnerstvo i koncesije, radi davanja 
mišljenja i ocene da li konkretni projekat može da se realizuje u formi 
javno-privatnog partnerstva sa elementima koncesije.
Pre sačinjavanja predloga za donošenje koncesionog akta 
iz stava 1. ovog člana ministarstvo
imenuje stručni tim koji pruža stručnu pomoć
ministarstvu pri pripremi analize projekta, kao i studije opravdanosti davanja 
koncesije prilikom čije izrade posebno uzima u obzir javni interes i koja 
naročito sadrži ekonomske, finansijske, socijalne pokazatelje, uslove rada, 
procenu uticaja koncesione delatnosti na životnu sredinu.
Pored poslova iz stava 2. ovog člana, stručni tim 
pruža stručnu pomoć ministarstvu pri pripremi i izradi uslova i konkursne 
dokumentacije, pravila i uslova za ocenu ponuđača i primljenih ponuda, 
kriterijuma za izbor ponude, kao i druge poslove u skladu sa zakonom kojim je 
uređeno javno-privatno partnerstvo i koncesije.
Predlog za donošenje koncesionog akta iz stava 2. ovog 
člana mora da sadrži elemente u skladu sa zakonom kojim je uređeno 
javno-privatno partnerstvo i koncesije.
Predlog za donošenje koncesionog akta
ministarstvo dostavlja 
Vladi radi usvajanja.
Po usvajanju predloga za donošenje koncesionog akta od 
strane Vlade, predloženi koncesioni akt postaje koncesioni akt.
Po donošenju koncesionog akta
ministarstvo pokreće postupak 
davanja koncesija iz člana 227. ovog zakona, objavljivanjem javnog poziva u skladu 
sa zakonom kojim je uređeno javno-privatno partnerstvo i koncesije.

*Službeni glasnik RS, broj 18/2015

**Službeni glasnik RS, broj 9/2020
Član 227g
Za davanje koncesije za usluge, kada se koncesija daje 
za obavljanje lučke usluge, postupak izbora privatnog partnera sprovodi se u 
skladu sa zakonom kojim je uređeno javno-privatno partnerstvo i koncesije.
Za davanje koncesije za javne radove, kada se koncesija 
daje za izgradnju lučkih građevina i objekata postupak izbora privatnog partnera 
sprovodi se u skladu sa propisima kojima se uređuju javne nabavke.

*Službeni glasnik RS, broj 18/2015
Član 227d
Pored uslova koje privatni partner, učesnik u postupku 
dodele lučkih koncesija iz člana 227. ovog zakona, mora da ispunjava u skladu sa 
zakonom kojim je uređeno javno-privatno partnerstvo i koncesije, mora da dostavi 
sledeću dokumentaciju:
1) dokaz da je registrovan za obavljanje lučke 
delatnosti;
2) dokaz da može da obezbedi stručno osposobljeno 
osoblje i finansijsku sposobnost (solventnost) u skladu sa obimom i vrstom lučkih 
usluga, odnosno javnih radova za koje traži koncesiju;
3) rok na koji traži koncesiju u skladu sa članom 227a 
ovog zakona;
4) bankarsku garanciju za ozbiljnost ponude na osnovu 
koje banka potvrđuje da je spremna da prati koncesionara u finansiranju izgradnje 
lučkih građevina i objekata, odnosno objekata za pružanje lučkih usluga, sa 
navođenjem naziva i vrste lučkih građevina i objekata na koji se izjava odnosi, 
lokacije lučkih građevina i objekata i iznosa investicije za izgradnju lučkih 
građevina i objekata;
5) plan i program rada za razdoblje za koje se daje 
koncesija;
6) analizu ekonomske opravdanosti;
7) studiju ispunjavanja tehnoloških i bezbednosnih 
uslova za luku;
8) predloženi iznos koncesione naknade koja mora da 
bude viša ili jednaka kao osnovica za koncesiju.
Na bankarsku garanciju za ozbiljnost ponude iz stava 1. 
tačka 4) ovog člana, primenjuje se zakon kojim je uređeno javno-privatno 
partnerstvo i koncesije.

*Službeni glasnik RS, broj 18/2015
Član 227đ
Кriterijum na kome
ministarstvo zasniva izbor najpovoljnije 
ponude su:
1) u slučaju ekonomski najpovoljnije ponude sa 
stanovišta ministarstva, kriterijumi vezani za predmet koncesije, i to: predložena 
tehničko-tehnološka rešenja, funkcionalne i ekološke karakteristike ponude, 
visina koncesione naknade, predloženi iznos lučkih taksi prema krajnjim 
korisnicima, kvalitet u pružanju lučkih usluga, odnosno izgradnji lučkih građevina 
i objekata, održavanje nakon izgradnje, rokovi za početak pružanja lučke usluge, 
odnosno završetka radova na izgradnji lučkih građevina i objekata, ostvareni 
rezultati u pretovarnoj, odnosno drugoj lučkoj delatnosti privatnog partnera u 
poslednje tri obračunske godine od dana pokretanja postupka za davanje koncesije, 
operativni troškovi, ekonomičnost i dr.; ili
2) najviša ponuđena koncesiona naknada.
Кada se najpovoljnija ponuda bira na osnovu kriterijuma 
ekonomski najpovoljnije ponude, ministarstvo u konkursnoj dokumentaciji navodi sve 
elemente kriterijuma za izbor ponude čiju primenu predviđa u odnosu na značaj 
koji im daje određivanjem niza maksimalnih vrednosti u odgovarajućem rasponu ili, 
ako to iz opravdanih razloga nije moguće, po značaju od najvažnijeg prema manje 
važnom.

*Službeni glasnik RS, broj 18/2015

**Službeni glasnik RS, broj 9/2020
Član 227e
Nakon sprovedenog postupka javnog poziva
ministarstvo 
donosi odluku o izboru ponude za koju će ponuditi potpisivanje javnog ugovora o 
koncesiji (u daljem tekstu: ugovor o lučkoj koncesiji) u skladu sa zakonom kojim 
je uređeno javno-privatno partnerstvo i koncesije.
Sadržina ugovora o lučkoj koncesiji mora da bude u 
skladu sa zakonom kojim je uređeno javno-privatno partnerstvo i koncesije.
Ministarstvo je dužno da Vladi dostavi konačan nacrt 
ugovora o lučkoj koncesiji, uključujući priloge koji čine njegov sastavni deo, 
radi davanja saglasnosti.
Ugovor o lučkoj koncesiji se zaključuje nakon dobijanja 
saglasnosti Vlade.
Pre zaključenja ugovora o lučkoj koncesiji koncesionar 
je dužan da ministarstvu dostavi dokaz da je registrovan u Republici Srbiji za 
obavljanje lučke delatnosti.

*Službeni glasnik RS, broj 18/2015

**Službeni glasnik RS, broj 9/2020
Član 227ž
Кoncesiona naknada za lučke koncesije iz člana 227. 
ovog zakona sastoji se od stalnog i varijabilnog dela.
Stalni deo koncesione naknade iz stava 1. ovog člana 
plaća se po osnovu korišćenja lučkog područja na godišnjem nivou u visini i na 
način koji će se odrediti prema ekonomskoj profitabilnosti korišćenja luka koja 
se dokazuje studijom opravdanosti davanja koncesije i procenom uticaja koncesione 
delatnosti na životnu sredinu.
Brisan je raniji stav 3. (vidi član 23. Zakona - 
9/2020-13)
Varijabilni deo koncesione naknade iz stava 1. ovog 
člana plaća se u zavisnosti od ostvarene poslovne aktivnosti koncesionara u 
procentu od ostvarenog prihoda.
Ugovorom o lučkoj koncesiji može se odrediti promena 
visine koncesione naknade iz stava 1. ovog člana u određenom vremenskom periodu, 
za vreme trajanja ugovora o lučkoj koncesiji, što je neophodno naznačiti u 
konkursnoj dokumentaciji i ugovoru.
Кoncesiona naknada iz stava 1. ovog člana je prihod 
budžeta Republike Srbije .

*Službeni glasnik RS, broj 18/2015

**Službeni glasnik RS, broj 9/2020
Član 227z
Za davanje koncesije za javne radove, kada se koncesija 
daje za izgradnju lučkih građevina i objekata,
ministarstvo može, bez sprovođenja 
novog postupka davanja koncesije, koncesionaru koji obavlja te radove dodeliti 
dodatne radove koji nisu bili uključeni u početno razmatrani projekat koncesije 
ili u osnovni ugovor o lučkoj koncesiji, a koji su zbog nepredviđenih okolnosti 
postali neophodni za izvođenje radova, u skladu sa odgovarajućim odredbama 
propisa kojima se uređuju javne nabavke.

*Službeni glasnik RS, broj 18/2015

**Službeni glasnik RS, broj 9/2020
Član 227i
Ministarstvo
će najmanje jednom godišnje zatražiti 
periodične izveštaje od koncesionara o njegovom radu, aktivnostima i ispunjenju 
obaveza u skladu sa ugovorom o lučkoj koncesiji i o tome obavestiti ministarstvo 
nadležno za poslove finansija .
Ministarstvo će blagovremeno i u pisanom obliku obavestiti 
ministarstvo nadležno za poslove finansija, o svim uočenim nepravilnostima u 
izvršavanju ugovora o lučkoj koncesiji od strane koncesionara, kao i preduzetim 
merama, najkasnije u roku od 30 dana od dana uočene nepravilnosti, odnosno 
preduzete mere. 

Кoncesionar je dužan da postupi po zahtevu
ministarstva 
ili ministarstva nadležnog za poslove finansija ako se od njega traži potvrda o 
izvršavanju preuzetih ugovornih obaveza ili drugi bitni podaci o poštovanju 
ugovora o lučkoj koncesiji u roku od 30 dana od dana prijema zahteva.
U slučaju nepostupanja po zahtevu iz stava 3. ovog 
člana, ministarstvo je dužno da preduzme sve pravne radnje u skladu sa svojim 
ovlašćenjima i odredbama ugovora o lučkoj koncesiji.
Na podnošenje periodičnih izveštaja i obaveštenja iz st. 
1. i 2. ovog člana, postupanje koncesionara po zahtevu
ministarstva ili ministarstva 
nadležnog za poslove finansija iz st. 3. i 4. ovog člana, kao i prestanak 
koncesija iz člana 227. ovog zakona, shodno se primenjuje zakon kojim je uređeno 
javno-privatno partnerstvo i koncesije.

*Službeni glasnik RS, broj 18/2015

**Službeni glasnik RS, broj 9/2020
Član 227j
Nakon utvrđivanja lučkog područja i izbora lučkog 
operatera u skladu sa odredbama ovog zakona, na izgradnju objekata lučke 
infrastrukture i lučke suprastrukture primenjuju se odredbe zakona kojim se 
uređuje planiranje i izgradnja, zakona kojim se uređuju javne nabavke, kao i 
zakona kojim se uređuje energetika u odnosu na terminale za opasni teret u 
sastavu luke, terminale za snabdevanje broda pogonskim gorivom i pristaništa za 
posebne namene za pretovar i skladištenje nafte, derivata nafte, utečnjenog 
naftnog gasa ili utečnjenog prirodnog gasa.
Na vodnom zemljištu koje je obuhvaćeno lučkim područjem 
ustanovljava se pravo stvarne službenosti za izgradnju lučke infrastrukture kao 
linijskog infrastrukturnog objekta u korist Agencije, u skladu sa zakonom kojim 
se uređuju vode.
Pravo stvarne službenosti iz stava 2. ovog člana 
ustanovljava se ugovorom koji se zaključuje između Agencije i javnog 
vodoprivrednog preduzeća koje je nadležno za teritoriju na kojoj je utvrđeno 
lučko područje.
Pravo stvarne službenosti iz stava 2. ovog člana 
ustanovljava se bez naknade.
Izuzetno od st. 2–4. ovog člana, ako je lučki operater 
dobio odobrenje za obavljanje lučke delatnosti sa pravom službenosti građenja iz čl. 
218. i 218a ovog zakona, odnosno ako je dobio lučku koncesiju za javne radove iz 
člana 227. stav 1. tačka 2) ovog zakona, a izdato odobrenje, odnosno lučka 
koncesija obuhvataju izgradnju obale za pristajanje plovila (kejski zidovi i 
slično), kao i druge objekte lučke infrastrukture koji se nalaze na vodnom 
zemljištu, javno vodoprivredno preduzeće zaključuje ugovor o zakupu vodnog 
zemljišta neposrednom pogodbom sa tim lučki operaterom.
Odredba stava 5. ovog člana primenjuje se i na lučke 
operatere iz člana 214. st. 3. i 5. ovog zakona. 
Po isteku roka na koji je izdato odobrenje, odnosno 
lučka koncesija, primenjuju se odredbe st. 2–4. ovog člana.
Postavljanje i upotreba bunker pontonske stanice, 
odnosno bunker stanice za snabdevanje sa vozila cisterne, ne podleže obavezi 
dobijanja građevinske, odnosno upotrebne dozvole u skladu sa zakonom kojim se 
uređuje planiranje i izgradnja, već izdavanju svedočanstva koje izdaje Uprava za 
utvrđivanje sposobnosti brodova za plovidbu posle izvršenog tehničkog pregleda 
koji obuhvata proveru ispunjenosti zahteva u odnosu na protivpožarnu zaštitu, 
zaštitu životne sredine, kao i druge tehničke zahteve za plovila u skladu sa 
propisom kojim se uređuju tehnički zahtevi za statutarnu sertifikaciju brodova 
unutrašnje plovidbe i Evropskim sporazumom o međunarodnom transportu opasnog 
tereta na unutrašnjim plovnim putevima (u daljem tekstu: ADN Sporazum), a kojim se 
potvrđuje da objekat ispunjava tehničke zahteve za obavljanje poslova bunker 
pontonska stanica, odnosno bunker stanice za snabdevanje sa vozila cisterne. 
Postavljanje i upotreba bunker stacionarne stanice i 
bunker plutajuće stanice podleže obavezi dobijanja građevinske, odnosno upotrebne 
dozvole. 
Bunker stanica za snabdevanje brodova gorivom mora da 
ispunjava uslove propisane ADN Sporazumom i propisom kojim se uređuju tehnički 
zahtevi u pogledu bezbednosti od požara i eksplozija stanica za snabdevanje 
brodova i tehničkih plovnih objekata tečnim gorivom.

*Službeni glasnik RS, broj 18/2015

**Službeni glasnik RS, broj 41/2018
Naknade za korišćenje luka i pristaništa

*Službeni glasnik RS, broj 121/2012

Član 228.
Finansiranje rada Agencije vrši se iz sredstava lučkih 
i pristanišnih naknada, poklona (donacija), priloga pokrovitelja, budžeta 
Republike Srbije i drugih priloga i prihoda koje ostvari u skladu sa zakonom.
Brisan je raniji stav 2. (vidi član 25. Zakona - 
9/2020-13)

Brisan je raniji stav 3. (vidi član 88. Zakona - 18/2015-7)

*Službeni glasnik RS, broj 121/2012

Član 229.
Naknade za korišćenje luka i pristaništa uređene su 
zakonom kojim se uređuju naknade za korišćenje javnih dobara, osim naknade za 
operativnu upotrebu luke, odnosno pristaništa kao dobra u opštoj upotrebi koja 
je uređena ovim zakonom.

*Službeni glasnik RS, broj 9/2020
Čl. 229a-229v
Prestali su da važe (vidi član 
278. Zakona - 95/2018-267)
Član 229g
Obveznik plaćanja naknade za operativnu upotrebu luke, 
odnosno pristaništa kao dobra u opštoj upotrebi je lučki operater koji koristi 
luku, odnosno pristanište kao dobro u opštoj upotrebi na osnovu odobrenja za 
obavljanje lučkih delatnosti, odnosno koncesionar koji je dobio lučku koncesiju iz 
člana 227. ovog zakona.
Osnovica naknade za operativnu upotrebu luke, odnosno 
pristaništa je tržišna vrednost lučkog zemljišta koje čini konkretno lučko 
područje na dan pokretanja postupka za javno prikupljanje ponuda od strane Agencije 
koju utvrđuje ministarstvo nadležno za poslove finansija – Poreska uprava, 
korigovana za koeficijent koji se određuje prema položaju luke, odnosno 
pristaništa na mreži unutrašnjih vodnih puteva Republike Srbije i infrastrukturne 
povezanosti sa drugim vidovima transporta, te nameni lučkog područja. 
Izuzetno, osnovica naknade za operativnu upotrebu 
luke, odnosno pristaništa za obavljanje lučke delatnosti snabdevanje brodova 
pogonskim gorivom koja se obavlja izvan luke u skladu sa članom 215. ovog zakona 
je tržišna vrednost građevinskog zemljišta koje je odlukom jedinice lokalne 
samouprave iz člana 215. ovog zakona, opredeljeno za obavljanje ove lučke 
delatnosti na dan pokretanja postupka za javno prikupljanje ponuda od strane 
Agencije koju utvrđuje ministarstvo nadležno za poslove finansija – Poreska 
uprava, korigovana za koeficijent koji se određuje prema položaju bunker stanice 
za snabdevanje brodova gorivom na mreži vodnih puteva.
Pored elemenata iz stava 2. ovog člana, prilikom 
utvrđivanja osnovice uzima se u obzir i namena lučkog područja ili akvatorije 
luke, kao i iznos planiranih ulaganja javnog i privatnog partnera, odnosno 
koncesionara i planiranog prometa po površinskoj ili dužinskoj meri na lučkom 
području.
Iznos naknade za operativnu upotrebu luke, odnosno 
pristaništa kao dobra u opštoj upotrebi 
umanjuje se najviše za 30% ako se 
lučki operater u studiji ekonomske opravdanosti koju podnosi u okviru postupka 
za javno prikupljanje ponuda obaveže na investiciju u razvoj opštih logističkih 
usluga, usluga integrisanja logističkog lanca ili objekata koji stvaraju dodatnu 
vrednost za luku.
Iznos naknade za operativnu upotrebu luke, odnosno 
pristaništa kao dobra u opštoj upotrebi 
umanjuje se najviše za 50% kada se 
odobrenje ili lučka koncesija daje za izgradnju ili korišćenje terminala za 
ukrcavanje ili iskrcavanje utečnjenog prirodnog gasa. 
Iznos 
naknade za operativnu upotrebu luke, odnosno 
pristaništa kao dobra u opštoj upotrebi koja se plaća za operativnu upotrebu 
putničkog pristaništa otvorenog za međunarodni saobraćaj koji je utvrđen u 
skladu sa st. 2. i 3. ovog člana, umanjuje se
za 80% za prve tri godine 
trajanja odobrenja a po isteku tog roka na 
godišnjem nivou povećava se srazmerno 
broju ugovorenog broja pristajanja putničkih brodova do punog iznosa 
naknade za 
operativnu upotrebu luke, odnosno pristaništa. 
Na umanjenje iznosa naknade za operativnu upotrebu luke, 
odnosno pristaništa kao dobra u opštoj upotrebi iz stava 6. ovog člana, 
primenjuju se odredbe propisa kojima se uređuje državna pomoć male vrednosti (de 
minimis državna pomoć).
Кada lučki operater iz člana 214. st. 3. i 5. ovog 
zakona izvrši prenos zemljišta na Republiku Srbiju bez naknade, odnosno kada 
lučki operater ugovorom iz člana 216a stav 4. ovog zakona preuzme obavezu 
održavanja postojeće lučke infrastrukture i/ili izgradnje nove lučke 
infrastrukture, iznos naknade za operativnu upotrebu luke, odnosno pristaništa 
kao dobra u opštoj upotrebi umanjiće se srazmerno procenjenoj tržišnoj vrednosti 
zemljišta, odnosno vrednosti radova na održavanju i/ili izgradnji lučke 
infrastrukture.
Naknada za operativnu upotrebu luke, odnosno 
pristaništa kao dobra u opštoj upotrebi plaća se na način i u rokovima koji se 
bliže uređuju ugovorom o obavljanju lučke delatnosti koji Agencija zaključuje sa 
lučkim operaterom koji stekne odobrenje za obavljanje lučke delatnosti nakon 
sprovedenog postupka za javno prikupljanje ponuda.
Agencija na godišnjem nivou određuje i javno objavljuje 
koeficijente iz stava 2. ovog člana.

*Službeni glasnik RS, broj 18/2015
**Službeni glasnik RS, broj 92/2016
***Službeni glasnik RS, broj 41/2018
Član 229d
Prestao je da važi (vidi član 
278. Zakona - 95/2018-267)
Finansijska transparentnost luka

*Službeni glasnik RS, broj 18/2015
Član 229đ
Agencija održava redovne konsultacije sa 
predstavnicima lučkih operatera i korisnicima lučkih usluga koji su obveznici 
lučkih naknada u vezi sa visinom lučkih naknada i kvalitetom pružanja usluga koje 
se odnose na lučku infrastrukturu.
Кonsultacije iz stava 1. ovog člana se održavaju 
najmanje jednom godišnje, osim ako tokom poslednjih konsultacija nije drugačije 
dogovoreno.
O planiranim izmenama visine lučkih naknada Agencija 
se prethodno konsultuje sa korisnicima lučkih usluga za koje se plaćaju lučke 
naknade, tako što upućuje registrovanim udruženjima koja zastupaju interese 
korisnika lučkih usluga predlog izmene visine lučkih naknada, razloge zbog kojih 
se promena predlaže i metodologiju koja se koristi pri određivanju lučkih 
naknada, najkasnije četiri meseca pre njihovog stupanja na snagu.
Кonačna odluka o izmeni visina lučkih naknada donosi 
se najkasnije do 1. novembra tekuće godine za sledeću kalendarsku godinu. 

*Službeni glasnik RS, broj 18/2015
Član 229e
Najkasnije sedam dana pre redovnih konsultacija iz 
člana 229đ stav 1. ovog zakona, lučki operateri dostavljaju Agenciji informacije 
o svim elementima na osnovu kojih se utvrđuje sistem obračuna ili visina svih 
lučkih taksi.
Informacija iz stava 1. ovog člana uključuje:
1) spisak različitih usluga i raspoložive lučke 
suprastrukture za koje se korisnicima lučkih usluga naplaćuje lučka taksa;
2) metodologiju koja se koristi pri određivanju lučkih 
taksi;
3) strukturu troškova koji se odnose na angažovana 
sredstva i objekte lučke suprastrukture.
Najkasnije 14 dana pre redovnih konsultacija iz člana 
229đ stav 1. ovog zakona, korisnici lučkih usluga dostavljaju Agenciji podatke 
koji se odnose na:
1) kratkoročnu i srednjoročnu prognozu korišćenja lučkih 
usluga u lukama na teritoriji Republike Srbije;
2) kratkoročnu i srednjoročnu prognozu sastava svoje 
flote i korišćenja lučkih usluga u lukama na teritoriji Republike Srbije;
3) druge zahteve i potrebe u odnosu na lučke usluge 
koje su pružaju ili za kojom postoji potreba.
Informacije iz st. 2. i 3. smatraju se poslovnom 
tajnom i ne dostavljaju se trećim licima, bez pisane saglasnosti vlasnika tih 
podataka.

*Službeni glasnik RS, broj 18/2015
Član 230.
Prestali su da važe raniji st. 
1. i 2. (vidi član 278. Zakona - 95/2018-267).
Brisan je raniji stav 3. (vidi član 91. Zakona - 18/2015-7)
Lučki operater iz člana 217. stav 1. ovog zakona ne plaća 
naknadu iz člana 
229. stava 1. tačka 4) ovog zakona.

*Službeni glasnik RS, broj 121/2012
**Službeni glasnik RS, broj 18/2015

Član 231.
Strana i domaća plovila, strani i domaći lučki operateri i korisnici luke, 
odnosno pristaništa izjednačeni su u pogledu obaveze plaćanja i visine lučkih i 
pristanišnih naknada.

*Službeni glasnik RS, broj 121/2012
Član 232
Prestao je da važi (vidi član 
278. Zakona - 95/2018-267)

Lučke i pristanišne takse

*Službeni glasnik RS, broj 121/2012

Član 233.
Lučki operateri pružaju lučke usluge iz delatnosti za koju imaju odobrenje.
Za pružanje usluga iz svoje delatnosti lučki operateri 
naplaćuju lučke takse.
Najniži iznos lučkih taksi utvrđuje se lučkim tarifama za određene vrste 
lučkih usluga i određene vrste tereta. 
U slučaju davanja lučke koncesije iz člana 227. ovog 
zakona, lučkom tarifom utvrđuju se najniži iznosi lučkih taksi i najviši iznosi 
lučkih naknada koje naplaćuje koncesionar.
Lučke tarife donosi Agencija, uz 
saglasnost ministarstva i lučkih operatera.
U slučaju davanja lučke koncesije iz člana 227. ovog 
zakona, lučke tarife su sastavni deo ugovora o lučkoj koncesiji.
Lučki operater nije dužan da naplaćuje lučke takse ako 
pruža usluge za sopstvene potrebe.

*Službeni glasnik RS, broj 121/2012
**Službeni glasnik RS, broj 18/2015

2. Pristaništa

Član 234.
U pristaništu se može obavljati manji broj lučkih delatnosti ili lučkih 
delatnosti u manjem obimu, ukoliko su ispunjeni propisani uslovi.

Član 235.
Lučki operater obavlja delatnost u pristaništu na osnovu odobrenja Agencije.
Rok na koji se daje odobrenje iz stava 1. ovog člana ne može biti duži od 10 
godina.
Agencija može oduzeti odobrenje iz stava 1. ovog člana, primenom čl. 224. i 
225. ovog zakona, ukoliko se delatnosti u pristaništu ne obavljaju u skladu sa 
odobrenjem.

Član 236.
Pristanište se može osnovati i kao pristanište za posebne namene. 

Pristanište za posebne namene je pristanište koje je namenjeno samo za 
određenu vrstu robe i način iskorišćavanja (vojno pristanište,
pristanište za 
opasne robe, putničko pristanište, marina i slično).
Na osnivanje i rad vojnih pristaništa primenjuju 
se odredbe propisa kojima se uređuje odbrana i Vojska Srbije.

*Službeni glasnik RS, broj 18/2015
**Službeni glasnik RS, broj 92/2016
Član 237.
Odobrenje za obavljanje delatnosti u pristaništu za 
posebne namene može se dati najduže na deset godina.
Agencija izdaje odobrenje iz stava 1. ovog člana ako je 
to u skladu sa usvojenom Strategijom iz člana 8. ovog zakona, u delu koji se 
odnosi na luke i pristaništa.
Agencija izdaje odobrenje za marine ako je to u skladu 
sa dokumentima prostornog i urbanističkog planiranja, kao i dokumentima Autonomne 
pokrajine Vojvodine, odnosno Privredne komore Srbije, kojima se utvrđuje mreža 
marina na međunarodnim, međudržavnim i državnim vodnim putevima.
Na osnivanje marina shodno se primenjuju odredbe ovog 
zakona o utvrđivanju lučkog područja, pri čemu područje marine mogu da čine 
katastarske parcele ili delovi katastarskih parcela.
Protiv odobrenja iz stava 1. ovog člana može se 
izjaviti žalba u roku od 15 dana od dana prijema odobrenja o kojoj u drugom 
stepenu rešava ministar.
Izdavanje i oduzimanje odobrenja za privezišta za čamce u 
nadležnosti je jedinice lokalne samouprave na čijoj se teritoriji osniva 
privezište za čamce.
Za izdavanje odobrenja za privezišta za čamce plaća se 
lokalna administrativna taksa čiju visinu utvrđuje skupština jedinica lokalne 
samouprave u skladu sa zakonom kojim se uređuje finansiranje lokalne samouprave.
Na izdavanje odobrenja za privezište za čamce primenjuju 
se odredbe zakona kojim se uređuje upravni postupak.
Za osnivanje privezišta za čamce potrebno je dobiti 
nautičke uslove koje izdaje nadležna lučka kapetanija.
Pravno lice koje upravlja privezištem za čamce 
naplaćuje takse za pružanje usluge prihvata i čuvanja čamaca.
Vlada utvrđuje najviše iznose taksi koje u zavisnosti 
od vrste usluga koje se pružaju u privezištima za čamce mogu da naplaćuju pravna 
lica koja upravljaju privezištima za čamce. 
Na marine i privezišta za čamce se ne primenjuju 
odredbe ovog zakona kojima se uređuje plaćanje lučkih naknada.

*Službeni glasnik RS, broj 41/2018
**Službeni glasnik RS, broj 9/2020
Član 237a
Na izdavanje i oduzimanje odobrenja za obavljanje lučke 
delatnosti u putničkim pristaništima otvorenim za međunarodni saobraćaj 
primenjuju se odredbe zakona kojim se uređuje upravni postupak.
Podnosilac zahteva za izdavanje odobrenja iz stava 1. 
ovog člana može da bude samo lice koje je u skladu sa Strategijom iz člana 8. 
ovog zakona, kao i propisima i drugim opštim aktima koje donosi nadležni organ 
jedinice lokalne samouprave iz člana 38. stav 2. ovog zakona, steklo pravo na 
korišćenje obale i vodenog prostora radi postavljanja
plutajućeg objekta za ukrcavanje i 
iskrcavanje putnika u rečnom saobraćaju.
Podnosilac zahteva za izdavanje odobrenja iz stava 2. 
ovog člana mora da ispunjava uslove za lučkog operatera u skladu sa odredbama 
ovog zakona, kao i da dostavi Agenciji na saglasnost dokumenta iz člana 221. 
stav 1. ovog zakona.
Na naplatu lučkih naknada i taksi u putničkim 
pristaništima otvorenim za međunarodni saobraćaj primenjuju se odredbe ovog 
zakona.

*Službeni glasnik RS, broj 18/2015

**Službeni glasnik RS, broj 41/2018
Član 237b
U pristaništima za posebne namene koja se osnivaju za 
skladištenje obaveznih rezervi nafte i derivata nafte, delatnost pretovara i 
skladištenja obaveznih rezervi nafte i derivata nafte u skladištima u javnoj 
svojini obavljaju energetski subjekti i Republička direkcija za robne rezerve 
koji ove poslove obavljaju kao poverene poslove u skladu sa ugovorom o 
skladištenju zaključenim sa ministarstvom nadležnim za poslove energetike, odnosno 
drugi skladištari koji su zaključili ugovor o skladištenju sa ministarstvom 
nadležnim za poslove energetike, u skladu sa odredbama zakona kojim se uređuju 
robne rezerve.
Pristaništa iz stava 1. ovog člana moraju da 
ispunjavaju uslove propisane podzakonskim aktom iz člana 210. stav 2. ovog 
zakona.
O ispunjenosti uslova iz stava 2. ovog člana Agencija 
donosi rešenje.
Protiv rešenja iz stava 3. ovog člana može se izjaviti 
žalba u roku od 15 dana od dana prijema rešenja o kojoj u drugom stepenu rešava 
ministar.

*Službeni glasnik RS, broj 18/2015

**Službeni glasnik RS, broj 9/2020
Član 238.
U pristaništa za posebne namene mogu da uplovljavaju samo plovila koja vrše 
aktivnosti u skladu sa posebnom namenom pristaništa. 
Izuzetno, druga plovila mogu da uplovljavaju u pristaništa za posebne namene u 
cilju sklanjanja od nevremena ili zbog neophodne popravke radi nastavljanja plovidbe.

Član 239.
Pristanište se može osnovati i kao pristanište za sopstvene potrebe.
Pristanište za sopstvene potrebe je pristanište 
namenjeno za sopstvene potrebe operatera, u okviru obavljanja njegove delatnosti i 
može da se osnuje samo radi pretovara robe potrebne za obavljanje njegove osnovne 
delatnosti, a za koju ne može da se pruži usluga pretovara u najbližoj luci i 
koje ispunjava druge uslove u skladu sa propisom iz člana 210. stav 2. ovog 
zakona.
Na izdavanje i oduzimanje odobrenja za obavljanje lučke 
delatnosti u okviru pristaništa za sopstvene potrebe primenjuju se odredbe zakona 
kojim se uređuje upravni postupak.
Protiv odobrenja za obavljanje lučke delatnosti u okviru 
pristaništa za sopstvene potrebe može se izjaviti žalba u roku od 15 dana od 
dana prijema odobrenja o kojoj u drugom stepenu rešava ministar.
Rok na koji se izdaje odobrenje za obavljanje lučke delatnosti u pristaništu za 
sopstvene potrebe određuje Agencija u zavisnosti od konkretnog slučaja.
Podnosilac zahteva za izdavanje odobrenja iz stava 3. 
ovog člana mora da ispunjava uslove za lučkog operatera u skladu sa odredbama 
ovog zakona, kao i da dostavi Agenciji na saglasnost dokumenta iz člana 221. 
stav 1. ovog zakona.
Na naplatu lučkih naknada i taksi u pristaništima za 
sopstvene potrebe primenjuju se odredbe ovog zakona.

*Službeni glasnik RS, broj 18/2015
**Službeni glasnik RS, broj 92/2016

***Službeni glasnik RS, broj 9/2020
Član 240.
Privremeno pretovarno mesto je mesto na kome će se odlagati i dalje otpremati 
određena vrste robe.
Privremeno pretovarno mesto osniva se po odobrenju Agencije uz prethodnu 
saglasnost ministarstva nadležnog za poslove vodoprivrede, nadležnog organa 
jedinice lokalne samouprave, ministarstva, odnosno ovlašćenog pravnog lica za 
tehničko održavanje državnih vodnih puteva, odnosno ovlašćenog pravnog lica za 
tehničko održavanje državnih vodnih puteva na teritoriji autonomne pokrajine
.
Na izdavanje i oduzimanje odobrenja za obavljanje lučke 
delatnosti u okviru privremenog pretovarnog mesta primenjuju se odredbe zakona 
kojim se uređuje upravni postupak.
Protiv rešenja kojim se izdaje odobrenje za privremeno 
pretovarno mesto može se izjaviti žalba u roku od 15 dana od dana prijema rešenja 
o kojoj u drugom stepenu rešava ministar.
Na naplatu lučkih naknada i taksi u privremenim 
pretovarnim mestima primenjuju se odredbe ovog zakona.
Rok na koji se izdaje odobrenje za privremena pretovarna mesta određuje 
Agencija u zavisnosti od konkretnog slučaja, a najduže na rok od godinu dana.

*Službeni glasnik RS, broj 18/2015
**Službeni glasnik RS, broj 9/2020
3. Red u luci, odnosno pristaništu

Član 241.
U luci, odnosno pristaništu je zabranjena svaka delatnost koja ugrožava 
bezbednost ljudi ili plovila, zagađuje životnu sredinu, kao i svaka druga 
aktivnost koja je u suprotnosti sa odredbama o redu u luci koje su predviđene 
ovim zakonom ili ih propiše Agencija, uz saglasnost nadležne lučke kapetanije.

*Službeni glasnik RS, broj 18/2015
Član 242.
Luke i pristaništa moraju da zadovoljavaju uslove za bezbednu plovidbu u 
okviru lučke akvatorije.
Lučka akvatorija ne može da suzi širinu plovnog puta ispod propisanih 
gabarita.
Agencija je dužna da obezbedi bezbedan privez plovila.
Bezbedan privez plovila Agencija obezbeđuje donošenjem:
1) rešenja o broju i veličini plovila koja se istovremeno mogu privezati uz 
određenu operativnu obalu od strane nadležne lučke kapetanije; 
2) rešenja o najvećem dopuštenom opterećenju svake lučke obale na kojoj se vrši 
ukrcavanje, odnosno iskrcavanje robe ili koja se na drugi način opterećuje kao i 
rešenje o najvećem dozvoljenom opterećenju uređaja za privez;
3) rešenja o dozvoljenom opterećenju lučke obale koje se mora se pribaviti i 
prilikom gradnje nove obale ili popravke, rekonstrukcije ili proširenja postojeće.

*Službeni glasnik RS, broj 18/2015
Član 243.
Strano nuklearno plovilo koje ima nameru da uplovi u unutrašnje vode, odnosno 
luku ili pristanište Republike Srbije mora obavezno da zatraži odobrenje za 
uplovljenje i pravovremeno da dostavi overeni prepis dokumentacije o bezbednosti 
njegovog nuklearnog postrojenja ministarstvu radi procene mogućnosti nastanka 
nuklearne štete.
Ministarstvo će plovilu iz stava 1. ovog člana dati odobrenje za uplovljenje u 
unutrašnje vode, odnosno luku ili pristanište uz prethodnu saglasnost 
ministarstva nadležnog za poslove energetike koje će utvrditi da od takvog 
plovila ne preti opasnost prouzrokovanja nuklearne štete i ako to plovilo, na 
zahtev ministarstva, pribavi garanciju do visine moguće nuklearne štete.
Pre uplovljenja stranog nuklearnog plovila kome je dato odobrenje saglasno stavu 
2. ovog člana, ministarstvo nadležno za poslove energetike će obaviti pregled na 
za to najprikladnijem mestu radi utvrđivanja da li podneta dokumentacija od 
strane takvog plovila u odnosu na bezbednost nuklearnog postrojenja odgovara 
stvarnom stanju postrojenja.
Ministarstvo nadležno za poslove energetike po potrebi može da obavlja i 
ponovne preglede za vreme boravka plovila u unutrašnjim vodama, odnosno luci ili 
pristaništu Republike Srbije.

Član 244.
Agencija, uz saglasnost lučke kapetanije, propisuje red u luci, odnosno 
pristaništu.

*Službeni glasnik RS, broj 18/2015
Deo šesti

I. NADZOR

Član 245.
Nadzor nad sprovođenjem odredaba ovog zakona i propisa donetih na osnovu ovog 
zakona, kojima se uređuje bezbednost plovidbe vrši ministarstvo.

Član 246.
Inspekcijski nadzor vrši ministarstvo preko inspektora bezbednosti plovidbe 
(u daljem tekstu: inspektor).
Lice koje obavlja poslove inspektora mora da ima stečeno visoko obrazovanje na 
studijama drugog stepena (diplomske akademske studije – master, specijalističke 
akademske studije, specijalističke strukovne studije), odnosno na osnovnim 
studijama u trajanju od najmanje četiri godine i to u obrazovno-naučnim oblastima 
građevinarstva, mašinstva, saobraćaja, pravnih nauka, Vojnu akademiju – smer 
navigacija, odnosno druge uslove određene zakonom koji uređuje prava i dužnosti 
državnih službenika, drugim propisom i aktom o unutrašnjem uređenju i 
sistematizaciji radnih mesta u ministarstvu kao i 
ispit za inspektora, u skladu sa zakonom kojim se uređuje inspekcijski nadzor 
.
Brisan je raniji stav 3. (vidi član 102. Zakona - 18/2015-7)
Inspektor mora da ima službenu legitimaciju.
Službena legitimacija inspektora uređuje se 
zakonom kojim se uređuje inspekcijski nadzor.

*Službeni glasnik RS, broj 18/2015

**Službeni glasnik RS, broj 41/2018
Član 247.
U vršenju nadzora inspektor izdaje naređenja i izriče zabrane pismenim rešenjem.
Protiv rešenja inspektora može se izjaviti žalba u roku od 
15 dana od dana 
prijema rešenja.
Ministar rešava u drugom stepenu po žalbi protiv rešenja inspektora.
Žalba iz stava 2. ovog člana ne odlaže izvršenje rešenja, ako bi takvo odlaganje 
prouzrokovalo ili moglo prouzrokovati opasnost za bezbednost plovidbe, ugroziti 
ljudske živote ili prouzrokovati značajnu materijalnu štetu.

*Službeni glasnik RS, broj 41/2018

Član 248.
U vršenju inspekcijskog nadzora inspektor pregleda plovila, brodske isprave i 
knjige, isprave i knjige drugih plovila, isprave članova posade broda i drugih 
plovila, luke, pristaništa, privremena pretovarna mesta, marine, kupališta, 
vodni put, plovidbu, izgradnju objekata na plovnom putu koji utiču na bezbednost 
plovidbe, objekte bezbednosti plovidbe, zagađivanje životne sredine sa plovila, 
prevoz putnika i stvari, kao i drugu potrebnu dokumentaciju od značaja za 
inspekcijski nadzor.
U vršenju inspekcijskog nadzora inspektor ima prava, dužnosti i ovlašćenja u 
skladu sa zakonom koji uređuje inspekcijski nadzor i ovim zakonom. 


Član 249.
Poslovi nadzora nad sprovođenjem odredaba ovog zakona obuhvataju vršenje 
nadzora nad:
1) brodovima i drugim plovilima u pogledu zaštite lica na brodu, odnosno 
drugim plovilima i zaštite životne sredine od zagađivanja sa plovila;
2) brodovima i drugim plovilima u pogledu njihove sposobnosti za plovidbu;
3) sprovođenje međunarodnog režima luka u skladu sa međunarodnim obavezama 
Republike Srbije i stanjem luka otvorenih za međunarodni saobraćaj, ispunjavanju 
uslova za bezbednost plovidbe zimovnika, sidrišta i prevodnica na vodnim 
putevima, kao i luka otvorenih za domaći saobraćaj, pristaništa, privremenih 
pretovarnih mesta i marina;
4) sprovođenjem sigurnosnih planova koji se odnose na brod i objekte 
bezbednosti plovidbe i lica odgovorna za sigurnost, a nad sprovođenjem 
sigurnosnih planova u lukama otvorenim za međunarodni saobraćaj u saradnji sa 
inspektorima ministarstva nadležnog za unutrašnje poslove;
5) tehničkom održavanju vodnih puteva i objektima bezbednosti plovidbe na 
njima;
6) vršenjem radio-službe koja služi bezbednosti plovidbe i zaštiti ljudskog 
života na vodnim putevima i održavanjem i radom te službe.
Odredba stava 1. tačka 3) ovog člana ne odnosi se na vojna pristaništa.

Član 250.
U vršenju nadzora nad brodom inspektor proverava da li brod ima važeće brodsko 
svedočanstvo, odnosno za strane brodove odgovarajuću ispravu izdatu po 
nacionalnim propisima te zemlje.
Ako brod ima važeće isprave iz stava 1. ovog člana, nadzor se ograničava na 
proveravanje:
1) da li je na bokovima broda i drugim plovilima obeležena propisana oznaka 
teretne linije, odnosno linija slobodnog boka i da li položaj teretne linije, 
odnosno slobodnog boka odgovara podacima iz odnosne isprave;
2) da li je brod ukrcan u skladu sa dobijenom teretnom linijom, odnosno 
linijom slobodnog boka i da li je teret pravilno raspoređen prema uslovima 
navedenim u odnosnoj ispravi.
Osim proveravanja isprave iz stava 1. ovog člana, proverava se da li brod koji 
vrši ukrcavanje ili iskrcavanje tereta ima važeću ispravu kojom se dokazuje 
ispravnost brodskih uređaja za ukrcavanje ili iskrcavanje tereta, kao i da li je 
stanje tih uređaja u skladu sa podacima iz te isprave.

Član 251.
Ako u vršenju nadzora inspektor utvrdi da brod nema važeće isprave iz člana 
250. stav 1. ovog zakona ili da položaj teretne linije, odnosno slobodnog boka 
ne odgovara podacima iz odnosnih isprava ili da brod nije ukrcan u skladu sa 
dobijenom teretnom linijom, odnosno linijom slobodnog boka ili da teret nije 
pravilno raspoređen ili da je rasporedom tereta smanjeno vidno polje neophodno za 
bezbedno upravljanje brodom zapovedniku ili licu koje ga zamenjuje, zabraniće brodu 
da isplovi iz luke, odnosno pristaništa dok se ti nedostaci ne otklone.
Ako u vršenju nadzora inspektor utvrdi da brod zbog svojih nedostataka 
zagađuje životnu sredinu uljem ili drugim štetnim ili opasnim materijama, 
zabraniće brodu da isplovi iz luke, odnosno pristaništa dok se ti nedostaci ne 
otklone.
Ako u vršenju nadzora inspektor utvrdi da brod koristi 
obalu ili deo vodnog prostora koja nije određena za stajanje ili sidrenje brodova 
narediće uklanjanje broda u određenom roku.
Ako u vršenju nadzora inspektor utvrdi da brod vrši 
ukrcavanje, odnosno iskrcavanje robe ili putnika izvan luke, pristaništa ili 
privremenog pretovarnog mesta, zabraniće ukrcavanje, odnosno iskrcavanje robe ili 
putnika i narediće uklanjanje broda u određenom roku.
Ako u vršenju nadzora inspektor utvrdi da brod strane 
zastave vrši ukrcavanje, odnosno iskrcavanje robe ili putnika u pristaništu u koje 
nije dozvoljeno uplovljenje broda strane zastave u skladu sa odredbama ovog zakona, 
zabraniće ukrcavanje, odnosno iskrcavanje robe ili putnika i narediće uklanjanje 
broda strane zastave u određenom roku.
Ako u vršenju nadzora inspektor utvrdi da je lučki 
operater iz člana 214. stav 2. ovog zakona izgradio lučku infrastrukturu nakon 
stupanja na snagu ovog zakona bez odobrenja izdatog od strane Agencije u skladu sa 
odredbama ovog zakona, zabraniće obavljanje lučke delatnosti na toj lučkoj 
infrastrukturi.
Ako u vršenju nadzora inspektor utvrdi da brod nema važeću ispravu kojom se 
dokazuje ispravnost brodskih uređaja za ukrcavanje i iskrcavanje tereta, ili ako 
se utvrdi da stanje tih uređaja nije u skladu sa podacima iz te isprave, 
zabraniće ukrcavanje i iskrcavanje tereta uređajima broda.
Ako u vršenju nadzora inspektor utvrdi da brod nema propisana sredstva za 
spasavanje, protivpožarnu opremu, sredstva za ispumpavanje vode, signalnu opremu i 
sidrene uređaje, odnosno u slučaju nedostatka ili nepravilnog programiranja ATIS 
koda ili nepravilno unetih podataka o plovilu na AIS (RIS) transponder, 
zabraniće brodu plovidbu dok se ti nedostaci ne otklone.
Ako u vršenju nadzora inspektor utvrdi da na brodu nije ukrcan locman na 
vodnom putu, luci i pristaništu na kojima je pilotaža obavezna, zabraniće brodu 
plovidbu dok se taj nedostatak ne otkloni.
Ako u vršenju nadzora inspektor utvrdi da na brodu nema odgovarajućeg 
sigurnosnog plana, odnosno člana posade odgovornog za sigurnost broda zabraniće 
brodu komunikaciju sa obalom.

*Službeni glasnik RS, broj 18/2015
Član 252.
Ako se iz opravdanih razloga posumnja da stanje broda bitno ne odgovara 
podacima navedenim u ispravama iz člana 250. stav 1. ovog zakona ili prodora 
vode u brodsko korito ili neispravnosti upravljačkog ili sidrenog uređaja ili da 
je brod ukrcao veći broj putnika od dozvoljenog ili da nema minimalni broj 
stručno osposobljenih članova posade ili da članovi posade nemaju propisana 
ovlašćenja, i da očigledno brod u takvom stanju, odnosno sa tolikim brojem putnika 
ili takvim stanjem posade ne bi bio sposoban da nastavi plovidbu bez opasnosti za 
ljudske živote na brodu, inspektor će zabraniti brodu da isplovi iz luke, odnosno 
pristaništa dok se ne otklone utvrđeni nedostaci.

Član 253.
U vršenju nadzora nad sposobnošću brodova za plovidbu, inspektor proverava i:
1) da li brod ima važeće propisane brodske isprave i knjige;
2) da li su na brodu od dana izdavanja, odnosno potvrđivanja brodskih isprava 
izdatih na osnovu tehničkog nadzora broda nastale takve bitne promene zbog kojih 
je očigledno da brod u takvom stanju nije sposoban da plovi bez opasnosti za 
lica, teret na njemu i životnu sredinu;
3) da li brod ispunjava uslove određene u članu 83. tač. 2) i 3) ovog zakona;
4) uvežbanost posade u rukovanju čamcima i ostalim sredstvima za spasavanje i 
uređajima za otkrivanje, sprečavanje i gašenje požara. 
Nadzor iz stava 1. ovog člana obuhvata i proveravanje da li brod ima važeći 
registar teretnog uređaja, kao i da li stanje uređaja za ukrcavanje i iskrcavanje 
tereta odgovara podacima iz registra teretnog uređaja.

Član 254.
Ako u vršenju nadzora inspektor utvrdi nedostatke broda u pogledu njegove 
sposobnosti za plovidbu, narediće zapovedniku broda da u određenom roku otkloni 
utvrđene nedostatke.
Ako se utvrđeni nedostaci ne otklone u određenom roku ili ako su utvrđeni 
nedostaci takve prirode da ugrožavaju bezbednost broda, lica i tereta na njemu, 
kao i životne sredine, inspektor će zabraniti brodu dalju plovidbu dok se 
navedeni nedostaci ne otklone i oduzeće mu se brodsko svedočanstvo.
Izuzetno od stava 2. ovog člana, inspektor može odobriti plovidbu brodu do 
prve luke ili mesta gde će biti pregledan ili popravljen, ako je to opravdano 
zbog završetka transportnih operacija.
Ako u vršenju nadzora inspektor utvrdi da brod nema važeći registar teretnog 
uređaja ili ako stanje tih uređaja nije u skladu sa registrom teretnog uređaja, 
zabraniće brodu da vrši ukrcavanje, iskrcavanje ili prekrcavanje tereta sopstvenim 
uređajima za obavljanje tih radnji.
Ako u vršenju nadzora inspektor zabrani plovidbu broda 
koji vije zastavu države članice EU dok utvrđeni nedostaci ne budu otklonjeni, o 
zabrani će obavestiti nadležni organ koji je izdao svedočanstvo o sposobnosti 
broda za plovidbu u roku od sedam dana od dana donošenja zabrane.

*Službeni glasnik RS, broj 41/2018

Član 255.
Ako u vršenju nadzora inspektor utvrdi da se u lukama otvorenim za međunarodni 
saobraćaj ne sprovodi režim koji je u saglasnosti sa preuzetim međunarodnim 
obavezama Republike Srbije ili da je stanje luka otvorenih za domaći saobraćaj, 
pristaništa, privremenih pretovarnih mesta i marina, sidrišta, zimovnika i 
prevodnica takvo da predstavlja opasnost za bezbednost plovidbe, da luka nema 
odgovarajući sigurnosni plan odnosno lice odgovorno za sigurnost u luci narediće 
otklanjanje utvrđenih nedostataka, u određenom roku.
Ako mere i radovi iz stava 1. ovog člana ne budu izvršeni u određenom roku, 
inspektor će preduzeti sledeće mere:
1) zabraniti pristajanje brodova određene veličine uz deo operativne ili druge 
obale za koju je utvrđen nedostatak dok ne bude omogućeno bezbedno pristajanje 
takvih brodova;
2) zabraniti upotrebu operativne ili druge obale ili njenog dela, kao i 
sidrišta koji neposredno ugrožava bezbednost brodova, lica i stvari prilikom 
ukrcavanja, iskrcavanja ili prekrcavanja;
3) zabraniti saobraćaj u luci, pristaništu, sidrištu i privremenom 
pretovarnom mestu dok je bezbednost brodova neposredno ugrožena zbog neodržavanja 
lučkih, odnosno pristanišnih objekata u ispravnom stanju ili potrebnih dubina.
Ako u vršenju nadzora inspektor utvrdi da fizičko ili 
pravno lice koje nije steklo status lučkog operatera pruža lučke usluge na 
delovima obale i vodenog prostora lučkim korisnicima, zabraniće obavljanje lučke 
delatnosti, a zapovedniku brodu narediti sklanjanje broda zajedno sa plovilima u 
njegovom sastavu.

*Službeni glasnik RS, broj 18/2015
Član 256.
Ako u vršenju nadzora inspektor utvrdi da je stanje plovnog puta ili objekata 
bezbednosti plovidbe na vodnom putu takvo da ugrožava bezbednost plovidbe, 
inspektor će narediti:
1) Direkciji, odnosno ovlašćenom pravnom licu za tehničko održavanje državnih 
vodnih puteva, odnosno ovlašćenom pravnom licu za tehničko održavanje državnih 
vodnih puteva na teritoriji autonomne pokrajine, da privremeno obeleži smetnju na 
plovnom putu, odnosno da je ukloni i da postavi ili aktivira signalne oznake i 
svetla ako su uklonjena ili neispravna;
2) vlasniku prepreke na vodnom putu (most, dalekovod, i dr.) da propisno 
obeleži istu;
3) privremenu zabranu plovidbe ako na plovnom putu nisu ispunjeni uslovi za 
bezbednu plovidbu.
Ako u vršenju nadzora iz stava 1. ovog člana inspektor utvrdi i druge 
nedostatke na plovnom putu koji mogu ugroziti bezbednost plovidbe, nalaze o tome 
sa predlozima mera dostaviće ministarstvu i Direkciji, ovlašćenom pravnom licu 
za tehničko održavanje državnih vodnih puteva, odnosno ovlašćenom pravnom licu za 
tehničko održavanje državnih vodnih puteva na teritoriji autonomne pokrajine, 
radi preduzimanja odgovarajućih mera.
Ako u vršenju nadzora iz stava 1. ovog člana inspektor utvrdi da Direkcija 
nema sigurnosne planove kao i lice odgovorno za sigurnost iz člana 199. stav 3. 
ovog zakona, narediće Direkciji da u određenom roku otkloni utvrđeni nedostatak.

Član 257.
Ako u vršenju nadzora inspektor utvrdi da održavanje radio-stanica i vršenje 
radio-službe na plovilu nije u skladu sa propisima, narediće da se utvrđeni 
nedostaci otklone u određenom roku, odnosno da se preduzmu odgovarajuće mere.
Ako u vršenju nadzora inspektor iz stava 1. ovog člana utvrdi takve nedostatke 
koji mogu da ugroze bezbednost plovidbe, izveštaj o utvrđenim nedostacima sa 
predlozima za njihovo otklanjanje dostaviće ministarstvu.

Član 258.
Ako inspektor utvrdi da plovilo boravi u raspremi bez odobrenja lučke 
kapetanije, narediće vlasniku da u određenom roku pribavi odobrenje.

Član 259.
Ako inspektor utvrdi da su izgradnja objekata, izgradnja i održavanje 
vodoprivrednih objekata, kao i ostali radovi (eksploatacija šljunka, peska i 
drugo) takvi da ugrožavaju bezbednost plovidbe, narediće izvođaču radova da 
privremeno obustavi dalje radove, a po potrebi ukloni materijal koji ugrožava 
bezbednost plovidbe.
Objekti koji ugrožavaju bezbednost plovidbe mogu biti i objekti za čiju 
izgradnju lučka kapetanija nije izdala nautičku saglasnost.
Ugrožavanje bezbednosti plovidbe prvenstveno se odnosi na izvođenje radova 
kojima se menja dubina plovnog puta, konfiguracija obale, otežava ili onemogućava 
pristajanje i sidrenje plovila i slično, koji se izvode u suprotnosti ili bez 
nautičke saglasnosti lučke kapetanije.

Član 260.
Ako inspektor utvrdi da zapovednik plovila nema odgovarajuće zvanje ili nema 
važeće isprave o ukrcavanju, zabraniće plovidbu plovila.
Ako inspektor utvrdi da član posade plovila nema odgovarajuće zvanje ili nema 
propisane isprave o ukrcavanju, narediće zapovedniku plovila da iskrca tog člana 
posade.

Član 261.
Ako u vršenju nadzora inspektor utvrdi da čamac i ploveće telo, odnosno 
plutajući objekat, nemaju važeću plovidbenu, odnosno plutajuću dozvolu, ako je 
natovaren preko linije dozvoljenog gaza, ako je na njemu ukrcano, odnosno na njemu 
boravi veći broj lica od dozvoljenog ili ako njima upravlja lice koje nije stručno 
osposobljeno, zabraniće plovidbu, odnosno plutanje.

Član 262.
Ako iz opravdanih razloga inspektor posumnja da može doći do zagađivanja 
unutrašnjih voda sa plovila zabraniće plovilu dalju plovidbu dok se ne otklone 
uočeni nedostaci koji predstavljaju pretnju za zagađivanje.

Član 263.
Ako u vršenju nadzora inspektor utvrdi da brod koji prevozi opasan teret nema 
ispravu o sposobnosti broda za prevoz opasnog tereta, da nema ukrcane članove 
posade koji su stručno osposobljeni za prevoz opasnog tereta, kao i ako nije 
propisno obeležen za prevoz opasnog tereta, zabraniće dalju plovidbu broda.

Deo sedmi

I. MERODAVNO PRAVO

Član 264.
Na odnose vezane za primenu ovog zakona primenjuje se domaće pravo.
Izuzetno od odredbe stava 1. ovog člana, dužnosti i prava zapovednika u 
upravljanju plovilom i u zasnivanju prava i obaveza za vlasnika plovila ili brodara 
ocenjuju se po pravu države čiju državnu pripadnost ima plovilo.

Deo osmi

I. КAZNENE ODREDBE

1. Privredni prestupi

Član 265.
Novčanom kaznom od 100.000,00 do 3.000.000,00 dinara kazniće se za privredni 
prestup privredno društvo ili drugo pravno lice:
1) ako ne organizuju i ne obezbede obavljanje poslova radi obezbeđivanja 
bezbednosti plovidbe (član 49. tačka 1));
1a) ako usidri plovilo na plovnom putu (član 27. stav 
1);
2) ako prekine ili ošteti vazdušni ili podvodni telekomunikacioni kabl, ili 
kabl visokog napona, podvodni cevovod za dovod struje, nafte, gasa ili vode 
postavljene na plovnom putu i time omete telekomunikacione veze, snabdevanje 
struje, nafte, gasa ili vode (član 54. stav 4);
3) ako po nalogu lučke kapetanije, oštećeno, nasukano ili potopljeno plovilo, 
ili predmet izgubljen sa plovila koji ometa ili ugrožava bezbednost plovidbe, ne 
ukloni sa plovnog puta (član 55. stav 2);
4) ako iz plovila ispusti, izlije ili izbaci u unutrašnje vode štetne predmete 
ili materije koji mogu prouzrokovati zagađivanje ili stvoriti prepreku ili 
opasnost za plovidbu (član 63. stav 1);
5) ako pruža lučke usluge, a nije steklo status lučkog 
operatera (član 216. stav 2);
Za radnje iz stava 1. ovog člana kazniće se i odgovorno lice u privrednom 
društvu ili drugom pravnom licu novčanom kaznom od 30.000,00 do 200.000,00 
dinara.

*Službeni glasnik RS, broj 121/2012
**Službeni glasnik RS, broj 18/2015

Član 266.
Novčanom kaznom od 50.000,00 do 2.000.000,00 dinara kazniće se za privredni 
prestup privredno društvo ili drugo pravno lice:
1) ako ne evidentira podatke koji su od značaja za bezbednost plovidbe (član 
49. tačka 3);
2) brisana je (vidi član 54. Zakona 41/2018-7)
3) ako ne održava luku, odnosno pristanište i privremeno pretovarno mesto u 
stanju koje obezbeđuje bezbedan prihvat plovila i obavljanja lučkih delatnosti u 
skladu sa njihovom namenom (član 204).
Za radnje iz stava 1. ovog člana kazniće se za privredni prestup i odgovorno 
lice u privrednom društvu ili drugom pravnom licu novčanom kaznom od 20.000,00 
do 150.000,00 dinara.

2. Prekršaji

Član 267.
Novčanom kaznom od 200.000,00 do 2.000.000,00 dinara 
kazniće se za prekršaj, privredno društvo ili drugo pravno lice:
1) ako ne uređuje i ne održava plovnost i ne postavi 
objekte bezbednosti plovidbe na način da se obezbedi bezbedna plovidba u skladu 
sa utvrđenom kategorijom vodnog puta (član 12. stav 2);
2) ako se plovila koja su sprečena naglom pojavom leda 
ili drugih vanrednih okolnosti da uplove u zimovnik, ne sklone u rečne rukavce 
ili druga prirodno zaštićena mesta na vodnom putu (član 23. stav 1);
3) ako plovilo na sidrištu nema neprekidni i 
neposredni nadzor (član 25);
4) ako održava sportska takmičenja, odnosno priredbe 
bez odobrenja lučke kapetanije (član 33. stav 1);
5) ne ukloni sa vodnog puta oznake, uređaje i predmete 
(član 35. stav 1);
6) ako ne prijavi nadležnoj lučkoj kapetaniji početak 
radova u propisanom roku (član 37. stav 4);
7) ako po nalogu 
inspektora bezbednosti plovidbe ne postavi i ne 
održava svetla i znakove (član 39. stav 1);
8) ako vrši prevoz lica jahtom, odnosno plovilom za 
rekreaciju na unutrašnjim vodama Republike Srbije, po osnovu iznajmljivanja uz 
naknadu jahte, odnosno plovila za rekreaciju, jahtom, odnosno plovilom za 
rekreaciju strane državne pripadnosti i ako na istom nema propisani najmanji broj 
članova posade (član 47. st. 2. i 3);
9) ako ne prijavi nadležnoj lučkoj kapetaniji 
i inspektoru bezbednosti plovidbe promene 
na plovnom putu (član 49. stav 1. tačka 2));
10) ako brod i tehnički plovni objekt u raspremi 
boravi na unutrašnjim vodnim putevima bez odobrenja (član 56. stav 1);
11) ako po nalogu inspektora bezbednosti plovidbe ne 
ukloni plovilo koje nije upisano u odgovarajući upisnik plovila (član 56a stav 
1);
12) ako brod nema važeće svedočanstvo o sposobnosti 
broda za plovidbu, a ne podnese zahtev za određivanje raspreme (član 56a stav 2);
13) ako skelski prelaz radi bez odobrenja (član 57. 
stav 1);
14) ako ispusti, izlije ili izbaci u unutrašnje vode, 
odnosno plovila pravnih lica koja ne pružaju lučku uslugu prijema delova tereta 
ili otpada od tereta, štetne predmete ili materije, delove tereta ili otpada od 
tereta koji mogu da prouzrokuju zagađenje vode ili da stvore prepreku ili 
opasnost za plovidbu, kao i ako spaljuje smeće na plovilu (član 63. st. 1–5), 
odnosno ako koristi sisteme protiv obrastanja plovila (član 63. stav 7);
15) ako se po nalogu ministra nadležnog za unutrašnje 
poslove ne uključi u traganje i spasavanje ugroženih lica i stvari na vodnim 
putevima (član 73. stav 2);
16) ako vadi potonulu stvar bez odobrenja nadležne 
lučke kapetanije (član 76. stav 2);
17) ako o početku, prekidu, nastavljanju ili napuštanju 
radova na vađenju ne obavesti lučku kapetaniju (član 76. stav 6);
18) ako ne izvadi potonulu stvar u roku koji odredi 
lučka kapetanija (član 78. stav 1);
19) ako brod nije ukrcan u skladu sa dobijenom 
teretnom linijom, odnosno slobodnim bokom i pravilnim načinom rasporeda tereta 
(član 83. tačka 4));
20) ako posle izvršenog nadzora nad gradnjom, odnosno 
prepravke broda i drugih plovila vrši promene (čl. 94. i 97);
21) ako ne podnese zahtev za baždarenje domaćeg broda 
(član 99. stav 8);
22) ako ne podnese zahtev za ponovno baždarenje broda 
unutrašnje plovidbe, odnosno pomorskog broda kad se menja upisnik (član 100. stav 
1. tačka 3));
23) ako ne podnese zahtev za ponovno baždarenje domaćeg 
broda pre završetka radova na prepravci (član 100. stav 3);
24) ako na zahtev lučke kapetanije ne učini dostupnim 
brodske isprave i knjige (član 103. stav 4);
25) ako brod plovi van određene zone plovidbe ili 
protivno određenoj nameni ili ako brodom preuzme putovanje za koje brod nije 
oglašen sposobnim suprotno podacima iz brodskog svedočanstva (član 105. stav 3);
25a) ako ne obezbedi da svako lice koje se 
ukrcava na čamac bez sopstvenog pogona koji nije duži od tri metra, pedolinu, 
vodeni bicikl, dasku i slično plovilo, koje se koristi za obavljanje privredne 
delatnosti, obavezno ima prsluk za spasavanje, kao i ne preduzme druge mere u 
cilju bezbednosti tih lica određene od strane nadležne lučke kapetanije, odnosno 
ako ne obezbedi da se ova plovila koriste isključivo izvan plovnog puta (član 
124. st. 2. i 3);
26) ako stavi u plovidbu ili drži u plovidbi brod i 
drugo plovilo bez bilo koje od brodskih isprava i knjiga, propisanih ovim zakonom 
(član 103. stav 1. i čl. 105–119), kao i isprava i knjiga za druga plovila (član 
128);
27) ako u brod ili drugo plovilo ukrca veći broj 
putnika, odnosno lica nego što je to određeno ispravom o baždarenju, odnosno 
brodskim svedočanstvom ili plovidbenom i plutajućom dozvolom (čl. 95. i 129);
28) ako ne postupa u skladu sa nalozima lučke 
kapetanije (član 170. stav 2);
29) ako plovilo ne koristi usluge, odnosno nije 
opremljeno opremom i uređajima iz člana 183. ovog zakona;
29a) ako AIS transponder koji koristi na brodu nema 
uverenje o odobrenju tipa koje se izdaje za AIS transpondere klase A (član 184. 
stav 5);
30) ako plovila plove u području obavezne primene 
VTS-a, a ne koriste propisane usluge i informacije VTS-a (član 195);
31) ako domaće ili strano plovilo obavlja poslove 
ukrcavanja – iskrcavanja putnika i robe, snabdevanja zalihama ili smene članova 
posade izvan luke, pristaništa ili privremenog pretovarnog mesta (član 211);
32)-34) prestale su da važe (vidi član 278. Zakona - 
95/2018-267)
35) ako u luci obavlja delatnost koja ugrožava 
bezbednost ljudi, plovila, zagađuje životnu sredinu ili obavlja druge aktivnosti 
koje su u suprotnosti sa odredbama reda u luci (član 241);
36) ako stavi u plovidbu plovilo i pored izrečene mere 
zabrane, ne preduzme ili ne preduzme mere u određenom roku koje je naložio 
inspektor (član 247. stav 1).
Novčanom kaznom od 50.000,00 do 500.000,00 dinara 
kazniće se preduzetnik za prekršaj iz stava 1. ovog člana.
Za radnje iz stava 1. ovog člana kazniće se za prekršaj 
i odgovorno lice u privrednom društvu ili drugom pravnom licu novčanom kaznom od 
30.000,00 do 150.000,00 dinara.
*Službeni glasnik RS, broj 92/2016
**Službeni glasnik RS, broj 41/2018
Član 268.
Novčanom kaznom od 100.000,00 do 2.000.000,00 dinara kazniće se za prekršaj 
ovlašćeno pravno lice za tehničko održavanje državnih vodnih puteva, odnosno 
ovlašćeno pravno lice za tehničko održavanje državnih vodnih puteva na teritoriji 
autonomne pokrajine:
1) ako ne uređuje i ne održava plovnost i ne postavi objekte bezbednosti 
plovidbe na način da se obezbedi bezbedna plovidba u skladu sa utvrđenom 
kategorijom vodnog puta (član 12. stav 2);
2) ako ne vodi evidenciju objekata bezbednosti plovidbe (član 19. stav 3);
3) ako bez opravdanog razloga ne ukloni plovilo ili predmet sa plovnog puta 
po nalogu lučke kapetanije (član 55. stav 3).
Za radnje iz stava 1. ovog člana kazniće se za prekršaj i odgovorno lice u 
ovlašćenom pravnom licu za tehničko održavanje državnih vodnih puteva, odnosno 
ovlašćenom pravnom licu za tehničko održavanje državnih vodnih puteva na 
teritoriji autonomne pokrajine, novčanom kaznom od 5.000,00 do 150.000,00 
dinara.

Član 269.
Novčanom kaznom od 100.000,00 do 2.000.000,00 kazniće se za prekršaj pravno 
lice – lučki operater ako:
1) obavlja lučku delatnost izvan lučkog područja (član 215. stav 2);
1a) ako luka nema sigurnosni plan i lice odgovorno za 
sigurnost u luci (član 199. stav 2);
1b) ako luka, pristanište, odnosno privremeno 
pretovarno mesto ne ispunjava neki od propisanih uslova za bezbedan prihvat 
plovila i obavljanje lučke delatnosti u skladu sa namenom luke, pristaništa i 
privremenog pretovarnog mesta (član 204. st. 1. i 2);
2) ako obavlja lučku delatnost bez odobrenja Agencije (član 216. stav 1);
3) ako nastavi sa obavljanjem lučke delatnosti nakon oduzimanja odobrenja (čl. 
224. i 225).
Za radnje iz stava 1. ovog člana kazniće se za prekršaj i odgovorno lice u 
pravnom licu novčanom kaznom od 5.000,00 do 150.000,00 dinara.

*Službeni glasnik RS, broj 18/2015
Član 270.
Novčanom kaznom od 50.000,00 do 150.000,00 dinara 
kazniće se za prekršaj zapovednik stranog trgovačkog broda, odnosno plovila ili 
lice koje ga zamenjuje:
1) ako plovilo na sidrištu nema neprekidni i 
neposredni nadzor (član 25);
2) ako usidri plovilo na plovnom putu (član 27. stav 
1);
3) ako ne podnese Agenciji za upravljanje lukama prijavu 
dolaska, odnosno prijavu odlaska, a nadležnoj lučkoj kapetaniji prijavu dolaska 
i odlaska, izvod iz popisa posade i putnika, zdravstvenu izjavu i izvod iz 
dnevnika brodskog otpada (član 46. stav 2);
4) ako tokom plovidbe ne plovi bezbednom brzinom i ne 
preduzme sve mere opreza (član 48);
5) ako ne prijavi nadležnoj lučkoj kapetaniji 
i inspektoru bezbednosti plovidbe promene 
na plovnom putu (član 49. stav 1. tačka 2));
6) ako plovilo sa posadom nema neprekidnu stražu (član 
50. stav 1);
7) ako kad uplovljava u vodne puteve Republike Srbije 
ne obavesti lučku kapetaniju o količini, načinu skladištenja i vrsti opasnog 
tereta koji prevozi, kao i o luci, odnosno pristaništu iskrcaja (član 51. stav 
2);
8) ako ne ukrca locmana na vodnim putevima, lukama i 
pristaništima na kojima je propisana obavezna pilotaža (član 60. stav 1);
9) ako ispusti, izlije ili izbaci u unutrašnje vode, 
odnosno plovila pravnih lica koja ne pružaju lučku uslugu prijema delova tereta 
ili otpada od tereta, štetne predmete ili materije, delove tereta ili otpada od 
tereta koji mogu da prouzrokuju zagađivanje unutrašnjih voda ili da stvore 
prepreku ili opasnost za plovidbu, kao i ako spaljuje smeće na plovilu (član 63. 
st. 1–4);
10) ako bez odlaganja ne obavesti lučku kapetaniju o 
ispuštanju, izlivanju ili izbacivanju štetnih predmeta ili materija (član 65);
11) ako štetne predmete i materije, odnosno smeće sa 
plovila ne preda prijemnim stanicama (član 68. st. 1. i 2);
12) ako bez dozvole vrši spasavanje plovila i stvari sa 
tih plovila (član 72. stav 2);
12a) ako maksimalno radno vreme člana posade traje 
duže od radnog vremena iz člana 130a stav 2. ovog zakona;
12b) ako neposredno posle odrađenih uzastopnih radnih 
dana članu posade ne odobri jednak broj uzastopnih dana odmora (član 130b stav 
4);
12v) ako, u slučaju sezonskog rada na putničkim 
brodovima, maksimalno radno vreme člana posade traje duže od radnog vremena iz 
člana 130v stav 1. ovog zakona;
12g) ako ne proveri i ne potvrdi evidenciju o dnevnom 
radnom vremenu ili vremenu odmora svakog člana posade u odgovarajućim vremenskim 
periodima, a najkasnije do kraja narednog meseca (član 130e stav 3);
13) ako upravlja brodom ili se u vreme obavljanja 
dužnosti na brodu nalazi u stanju opijenosti, ili mu je radna sposobnost umanjena 
usled premora, ili ne postupi po naredbi inspektora bezbednosti plovidbe (član 
140. st. 1, 4, 5, 6. i 8);
14) ako se ne podvrgne lekarskom pregledu i drugim 
metodama, odnosno analizama krvi i/ili urina, radi utvrđivanja stanja opijenosti 
(član 140. stav 2);
15) ako ne postupa u skladu sa nalozima koje donosi 
lučka kapetanija (član 170. stav 2);
16) ako ne zadrži plovilo na mestu plovidbene nezgode 
do okončanja uviđaja, ako ne ukloni plovilo koje svojim položajem ugrožava 
bezbednost i ne obavesti nadležnu lučku kapetaniju o plovidbenoj nezgodi (član 
172);
17) ako plovilo ne koristi usluge, odnosno nije 
opremljeno opremom i uređajima iz člana 183. ovog zakona;
18) ako saopšti netačne podatke RIS centru o plovilu i 
putovanju (član 187. stav 1);
19) ako plovi u području obavezne primene VTS-a, a ne 
koristi propisane usluge i informacije VTS-a (član 195);
20) ako uplovi sa stranim nuklearnim brodom u 
unutrašnje vode, odnosno domaću luku bez odobrenja ministarstva (član 243).
*Službeni glasnik RS, broj 92/2016
**Službeni glasnik RS, broj 41/2018

Član 271.
Novčanom kaznom od 30.000,00 do 150.000,00 dinara 
kazniće se za prekršaj zapovednik broda ili lice koje ga zamenjuje:
1) ako plovilo na sidrištu nema neprekidni i 
neposredni nadzor (član 25);
2) ako usidri plovilo na plovnom putu (član 27. stav 
1);
3) ako koristi radio stanicu suprotno odredbama člana 
28. ovog zakona;
4) ako na brodu koji mora da ima brodsku radio-stanicu 
ne organizuje službu bdenja (član 28. stav 3);
5) ako na plovilu velike brzine ne koristi radar (član 
30. stav 4);
6) ako ne prijavi nadležnoj lučkoj kapetaniji 
i inspektoru bezbednosti plovidbe promene 
na plovnom putu (član 49. stav 1. tačka 2));
7) ako plovilo sa posadom nema neprekidnu stražu (član 
50. stav 1);
8) ako kad uplovljava u vodne puteve Republike Srbije 
ne obavesti lučku kapetaniju o količini, načinu skladištenja i vrsti opasnog 
tereta koji prevozi, kao i o luci, odnosno pristaništu iskrcaja (član 51. stav 
2);
9) ako postavi predmete koji se nalaze na plovilu tako 
da izlaze iz granica gabarita plovila, ili vrši transport vangabaritnih predmeta 
bez odobrenja (član 52);
10) ako ne obavesti lučku kapetaniju o podacima i 
mestu gde je izgubljen predmet sa plovila koji može da predstavlja smetnju ili 
opasnost za plovidbu, odnosno o nepoznatoj prepreci na plovnom putu (član 53);
11) ako ne obavesti lučku kapetaniju da je znak za 
regulisanje plovidbe uništen, oštećen, neispravan ili pomeren, ili da je plovilo 
oštetilo građevinu na vodnom putu, kao i ako pri vezivanju ili manevrisanju 
plovila koristi znakove ili oznake na vodnom putu (član 54. st. 1–3);
12) ako ne ukrca locmana na vodnim putevima, lukama i 
pristaništima na kojima je propisana obavezna pilotaža (član 60. stav 1);
13) ako ispusti, izlije ili izbaci u unutrašnje vode, 
odnosno plovila pravnih lica koja ne pružaju lučku uslugu prijema delova tereta 
ili otpada od tereta, štetne predmete ili materije, delove tereta ili otpada od 
tereta koji mogu da prouzrokuju zagađivanje unutrašnjih voda ili da stvore 
prepreku ili opasnost za plovidbu, kao i ako spaljuje smeće na plovilu (član 63. 
st. 1–4);
14) ako bez odlaganja ne obavesti lučku kapetaniju o 
ispuštanju, izlivanju ili izbacivanju štetnih predmeta ili materija (član 65);
15) ako štetne predmete i materije ne preda prijemnim 
stanicama (član 68);
15a) ako maksimalno radno vreme člana posade traje 
duže od radnog vremena iz člana 130a stav 2. ovog zakona;
15b) ako neposredno posle odrađenih uzastopnih radnih 
dana članu posade ne odobri jednak broj uzastopnih dana odmora (član 130b stav 
4);
15v) ako, u slučaju sezonskog rada na putničkim 
brodovima, maksimalno radno vreme člana posade traje duže od radnog vremena iz 
člana 130v stav 1. ovog zakona;
15g) ako ne proveri i ne potvrdi evidenciju o dnevnom 
radnom vremenu ili vremenu odmora svakog člana posade u odgovarajućim vremenskim 
periodima, a najkasnije do kraja narednog meseca (član 130e stav 3);
16) ako upravlja brodom koji nema odgovarajući broj 
članova posade sa propisanim zvanjima (član 131. stav 1);
17) ako upravlja brodom ili se u vreme obavljanja 
dužnosti na brodu nalazi u stanju opijenosti, ili mu je radna sposobnost umanjena 
usled premora, ili ne postupi po naredbi inspektora bezbednosti plovidbe (član 
140. st. 1, 2, 4, 5, 6. i 8);
18) ako lično ne rukovodi brodom kad to zahteva 
bezbednost broda, ili broda u tegljenju ili potiskivanju, kao i za vreme slabe 
vidljivosti ili magle i u svim drugim slučajevima kad to zahteva bezbednost 
broda, broda u tegljenju i potiskivanju (član 145);
19) ako za vreme putovanja broda prema članu posade, 
putniku ili drugom licu na brodu ili brodu u tegljenju ili potiskivanju, koje je 
izvršilo krivično delo, ne preduzme mere potrebne da se spreči ili ublaži 
nastupanje štetnih posledica toga dela i izvršilac pozove na odgovornost (član 
153. st. 1, 2. i 4);
20) ako ne krene u pomoć i ne preduzme spasavanje lica 
na unutrašnjim vodama koje se nalazi u životnoj opasnosti, ako ne postoje razlozi 
iz člana 157. ovog zakona koji ga oslobađaju obaveze spasavanja (član 156);
21) ako ne preduzme spasavanje broda sa kojim se 
sudario brod kojim on zapoveda ili koje ne ukloni takav brod sa plovnog puta, 
ako postoji opasnost da će potonuti (član 158. stav 1);
22) ako ne preduzme na unutrašnjim vodama spasavanje 
broda koji traži pomoć, ako se brod kojim zapoveda nalazi u blizini (član 158. 
stav 2);
23) ako ne preduzme spasavanje broda koji je u 
opasnosti i stvari sa tog broda koje su svojina domaćeg pravnog lica ili 
državljanina Republike Srbije, ako ne postoje razlozi iz člana 159. stav 2. ovog 
zakona koji ga oslobađaju od te obaveze (član 159. stav 1);
24) ako ne postupa u skladu sa nalozima koje donosi 
lučka kapetanija (član 170. stav 2);
25) ako postupi suprotno odredbama člana 172. ovog 
zakona;
26) ako plovilo ne koristi usluge, odnosno nije 
opremljeno opremom i uređajima iz člana 183. ovog zakona;
27) ako saopšti netačne podatke RIS centru o plovilu i 
putovanju (član 187. stav 1);
28) ako plovi u području obavezne primene VTS-a, a ne 
koristi propisane usluge i informacije VTS-a (član 195).

*Službeni glasnik RS, broj 92/2016

**Službeni glasnik RS, broj 41/2018

Član 272.
Novčanom kaznom od 15.000,00 do 150.000,00 dinara kazniće se za prekršaj 
zapovednik broda, odnosno zapovednik stranog broda ili lice koje ga zamenjuje ako 
brod koji dolazi iz inostranstva komunicira sa drugim brodovima, organima, 
organizacijama i drugim pravnim, odnosno fizičkim licima na kopnu pre nego što 
od lučke kapetanije, dobije odobrenje za slobodnu komunikaciju sa obalom (član 
46. stav 1).
Novčanom kaznom od 10.000,00 do 150.000,00 dinara kazniće se za prekršaj 
zapovednik stranog plovila ili lice koje ga zamenjuje ako plovilo ne vije zastavu 
svoje državne pripadnosti i zastavu Republike Srbije kad se nalazi na unutrašnjim 
vodama Republike Srbije (član 47).

Član 273.
Novčanom kaznom od 10.000,00 do 100.000,00 dinara kazniće se za prekršaj član 
posade broda i drugog plovila koji povredom svoje dužnosti, propisane ovim 
zakonom, ne postupi po pravilima plovidbe i time dovede u opasnost bezbednost 
plovidbe ili ošteti brod, odnosno drugo plovilo ili teret na njemu, ili ugrozi 
bezbednost putnika i lica na brodu, odnosno drugom plovilu ili ostalih članova 
posade ili životnu sredinu od zagađivanja opasnim i štetnim materijama sa broda, 
odnosno drugog plovila (član 135).

Član 274.
Novčanom kaznom od 15.000,00 do 150.000,00 dinara kazniće se za prekršaj 
zapovednik broda ili lice koje ga zamenjuje:
1) ako ne podnese nadležnoj lučkoj kapetaniji prijavu dolaska i odlaska, 
izvod iz popisa posade i putnika, zdravstvenu izjavu i izvod iz dnevnika 
brodskog otpada (član 46. stav 2); 
2) ako na brod i drugo plovilo ukrca veći broj putnika, odnosno lica od 
određenog broja protivno odredbama ovog zakona (čl. 95. i 129);
3) ako ukrca i rasporedi teret na brodu protivno odredbi člana 96. ovog 
zakona;
4) ako na brodu nema propisane brodske isprave i knjige i iste ne vodi uredno 
(član 103. stav 1);
5) ako na zahtev lučke kapetanije, ne pokaže brodske isprave i knjige (član 
103. stav 2);
6) ako brod plovi van određene zone plovidbe ili protivno određenoj nameni, 
ili ako brodom preduzme putovanje za koje brod nije oglašen sposobnim, suprotno 
podacima iz brodskog svedočanstva (član 105. stav 3);
7) ako protivno odredbama člana 117. ovog zakona brodom koji nije putnički 
prevozi putnike;
8) ako na brodu ne održava u ispravnom stanju mašine, uređaje i opremu ili ako 
se ne stara o sigurnosti brodskih uređaja za ukrcavanje i iskrcavanje putnika, 
opasnog i ostalog tereta, i o pravilnom ukrcavanju, smeštaju i iskrcavanju putnika 
(član 144. stav 1);
9) ako u propisanim rokovima ne vrši vežbe sa čamcima i ostalim sredstvima za 
spasavanje i uređajima za otkrivanje, sprečavanje i gašenje požara (član 144. stav 
2);
10) ako stavi u plovidbu plovilo i pored izrečene mere zabrane, ne preduzme 
ili ne preduzme mere u određenom roku koje je naložio inspektor bezbednosti 
plovidbe (član 247. stav 1).

Član 275.
Novčanom kaznom od 10.000,00 do 150.000,00 dinara kazniće se za prekršaj 
zapovednik broda ili lice koje ga zamenjuje:
1) ako primi za člana posade broda lice koje nema brodarsku knjižicu
(član 136. stav 1);
2) ako se ne podvrgne lekarskom pregledu i drugim metodama (član 140. stav 
2);
3) ako u slučaju kad su ostale bez uspeha sve mere preduzete za spasavanje 
broda u opasnosti i ako je propast broda neizbežna, ne preduzme sve potrebne 
mere za spasavanje brodskog dnevnika, a ako okolnosti slučaja to dozvoljavaju i 
mere za spasavanje drugih brodskih knjiga, brodskih isprava, karata odnosnog 
putovanja i gotovog novca brodske blagajne (član 147. stav 2);
4) ako o događaju koji se za vreme putovanja desi na brodu, a koji ugrožava 
bezbednost broda, broda u tegljenju ili potiskivanju ili bezbednost plovidbe, ili o 
vanrednom događaju koji se desio na brodu, brodu u tegljenju ili potiskivanju, 
putnicima, drugim licima ili stvarima na brodu ili brodu u tegljenju ili 
potiskivanju ne podnese izveštaj zajedno sa izvodom iz brodskog dnevnika 
nadležnom organu u zemlji ili inostranstvu i ako odmah radio vezom ne obavesti 
ostale učesnike u plovidbi i najbližu lučku kapetaniju (član 148);
5) ako o činjenici rođenja i smrti, i o primanju izjave poslednje volje, ne sačini 
zapisnik na propisani način i ne dostavi ga nadležnom organu u prvoj domaćoj 
luci odnosno pristaništu, a u inostranstvu – najbližem diplomatskom, odnosno 
konzularnom predstavništvu Republike Srbije (član 149);
6) ako u brodski dnevnik ne unese u određenom roku i na određeni način opis 
događaja, radnji i preduzetih mera koje je dužan da unese u brodski dnevnik (153. 
stav 5);
7) ako o krivičnom delu učinjenom na brodu ili brodu u tegljenju ili 
potiskivanju, dok se brod nalazi u inostranstvu, ne podnese izveštaj diplomatskom 
ili konzularnom predstavništvu Republike Srbije u zemlji u čiju prvu luku, 
odnosno pristanište po izvršenom krivičnom delu, brod uplovi, ili ako sa 
izvršiocima krivičnog dela ne postupi po uputstvima diplomatskog ili konzularnog 
predstavništva Republike Srbije (član 153. st. 3. i 4);
8) ako samovoljno napuštanje broda od strane člana posade –državljanina 
Republike Srbije u inostranstvu ne prijavi organu iz člana 154. ovog zakona;
9) ako brodu s kojim se sudario brod kojim zapoveda, iako je to mogao, ne 
saopšti ime poslednje luke, odnosno pristaništa iz koga je isplovio i ime luke, 
odnosno pristaništa u koje plovi (član 160);
10) ako ne unese u brodski dnevnik razloge zbog kojih nije krenuo u pomoć 
licima u opasnosti i preduzeo njihovo spasavanje, ili razloge zbog kojih nije 
preduzeo spasavanje broda i stvari sa broda (član 161).

*Službeni glasnik RS, broj 9/2020

Član 276.
Novčanom kaznom od 10.000,00 do 100.000,00 dinara 
kazniće se za prekršaj član posade plovila:
1) ako koristi radio stanicu suprotno odredbama člana 
28. ovog zakona;
2) ako za vreme vršenja straže napusti mesto i 
prostoriju u kojoj se vrši straža bez odobrenja zapovednika plovila ili 
najstarijeg oficira palube koji zamenjuje zapovednika plovila (član 50. stav 3);

3) ako ispusti, izlije ili izbaci u unutrašnje vode, 
odnosno plovila pravnih lica koja ne pružaju lučku uslugu prijema delova tereta 
ili otpada od tereta, štetne predmete ili materije, delove tereta ili otpada od 
tereta koji mogu da prouzrokuju zagađivanje unutrašnjih voda ili da stvore 
prepreku ili opasnost za plovidbu, kao i ako spaljuje smeće na plovilu (član 63. 
st. 1–4);
4) ako čamac, ploveće telo i plutajući objekat nema 
isprave i knjige iz člana 128. ovog zakona;
4a) ako ne proveri i ne potvrdi evidenciju o dnevnom 
radnom vremenu ili vremenu odmora svakog člana posade u odgovarajućim vremenskim 
periodima, a najkasnije do kraja narednog meseca (član 130e stav 3);
5) ako ne vrši poslove na plovilu u skladu sa 
dužnostima propisanim u članu 135. ovog zakona;
6) ako postupa suprotno odredbama člana 138. ovog 
zakona;
7) ako za vreme obavljanja dužnosti na plovilu bude u 
stanju opijenosti i ako se ne podvrgne lekarskom pregledu, odnosno drugim 
metodama, odnosno analizama krvi i/ili urina (član 140. stav 8);
8) ako postupi suprotno odredbama člana 159. ovog 
zakona;
9) ako ne postupa u skladu sa nalozima koje donosi 
lučka kapetanija (član 170. stav 2);
10) ako vlasnik plovila nema isprave i knjige iz člana 
128. i ne postupa u skladu sa nalozima koje donosi lučka kapetanija iz člana 
170. stav 2) ovog zakona.

*Službeni glasnik RS, broj 92/2016
**Službeni glasnik RS, broj 41/2018

Član 277.
Novčanom kaznom od 20.000,00 do 100.000,00 dinara 
kazniće se za prekršaj fizičko lice:
1) ako po nalogu inspektora bezbednosti plovidbe ne 
ukloni plovilo koje nije upisano u odgovarajući upisnik plovila (član 56a stav 
1);
2) koje je naručilac broda – ako izvrši radnju iz člana 
266. stav 1. tačka 2) ovog zakona;
3) koje izvrši radnju iz člana 267. stav 1. tačka 19) 
ovog zakona.
Novčanom kaznom od 10.000,00 do 80.000,00 dinara 
kazniće se za prekršaj fizičko lice:
1) ako izvrši radnju iz člana 55. ovog zakona;
2) ako upravlja čamcem, plovećim telom, odnosno 
plutajućim objektom bez odgovarajuće stručne osposobljenosti (član 165. stav 1);
3) ako ne obavesti nadležnu lučku kapetaniju i 
inspekciju bezbednosti plovidbe o plovidbenoj nezgodi (član 173);
4) ako stavi u plovidbu plovilo i pored izrečene mere 
zabrane, ne preduzme mere ili ne preduzme mere u određenom roku koje je naložio 
inspektor bezbednosti plovidbe (član 247. stav 1);
5) koji je vlasnik broda ako izvrši radnju iz člana 
267. stav 1. tač. 5), 16), 17), 18) i 21) ovog zakona.
*Službeni glasnik RS, broj 92/2016

Član 277a
Novčanom kaznom od 10.000 dinara kazniće se za 
prekršaj zapovednik broda, odnosno zapovednik stranog broda ili lice koje ga 
zamenjuje:
1) ako ne izvesti lučku kapetaniju o vremenu i mestu 
izvršenog sklanjanja (član 23. stav 2);
2) ako na sidrištima opšte namene usidre plovilo van 
za to obeleženim delovima sidrišta (član 24. stav 2);
3) ako postupa suprotno odredbama člana 24. stav 3. 
ovog zakona.

*Službeni glasnik RS, broj 18/2015
Član 278.
Pored kazne za prekršaje iz člana 271. tač. 2), 
13), 16), 18) i 19) i člana 274. tačka 2) ovog 
zakona zapovedniku i drugom članu posade broda i drugog plovila, za prekršaj, 
može se, kao zaštitna mera, zabraniti vršenje svih ili pojedinih ovlašćenja za 
vršenje poslova određenog zvanja na bilo kom brodu, odnosno drugom plovilu u 
trajanju od 30 dana do jedne godine.
Brisan je raniji stav 2. (vidi član 112. Zakona - 18/2015-7)

*Službeni glasnik RS, broj 18/2015
**Službeni glasnik RS, broj 92/2016

Brisan je naziv Glave II. ORGAN ZA VOĐENJE PREКRŠAJNOG POSTUPКA (vidi član 
113. Zakona - 18/2015-7)

Član 279.
Brisan je (vidi član 113. Zakona - 18/2015-7)

Deo deveti

I. PRELAZNE I ZAVRŠNE ODREDBE

Član 280.
Na postupke koji nisu pravnosnažno okončani do dana stupanja na snagu ovog 
zakona, primenjivaće se odredbe ovog zakona.

Član 281.
Uprava će u roku od tri meseca od dana stupanja na snagu ovog zakona preuzeti 
od Savezne javne ustanove Jugoslovenski registar brodova unutrašnje plovidbe 
zaposlena i postavljena lica, prava i obaveze, predmete, arhivu i drugi 
registraturski materijal, poslovni prostor kao i opremu, sredstva za rad, 
novčana i druga sredstva sa bilansom stanja na dan preuzimanja.
Savezna javna ustanova Jugoslovenski registar brodova unutrašnje plovidbe od 
dana stupanja na snagu ovog zakona do dana preuzimanja ne može zapošljavati nova 
lica, otuđivati opremu, sredstva za rad i druga sredstva.
Ministarstvo nadležno za poslove koji se odnose na tehničke propise će na 
predlog ministarstva izvršiti prijavljivanje Uprave Evropskoj komisiji danom 
prijema Republike Srbije u punopravno članstvo Evropske unije.

Član 282.
Direkcija za unutrašnje plovne puteve „Plovput” obrazovana članom 41. Zakona o 
ministarstvima („Službeni glasnik RS”, br. 65/08 i 36/09 – dr. zakon) nastavlja 
sa radom kao Direkcija za vodne puteve, u skladu sa ovim zakonom.
Danom stupanja na snagu ovog zakona prestaje da važi član 41. Zakona o 
ministarstvima („Službeni glasnik RS”, br. 65/08 i 36/09 – dr. zakon).

Član 283.
Vlada će osnovati Agenciju za upravljanje lukama u roku od godinu dana od dana 
stupanja na snagu ovog zakona.
Do dana obrazovanja Agencije iz stava 1. ovog člana poslove iz čl. 207. i 208. 
ovog zakona obavljaće ministarstvo.

Član 284.
Lica koja su raspoređena na poslove inspektora do dana stupanja na snagu ovog 
zakona, nastavljaju da obavljaju poslove inspektora i imaju obavezu da u roku od 
godinu dana od dana stupanja na snagu propisa iz člana 246. stav 3. ovog zakona, 
polože poseban stručni ispit iz člana 246. stav 3. ovog zakona. 

Član 285.
U roku od šest meseci od dana stupanja na snagu propisa iz člana 180. stav 3. 
ovog zakona uspostaviće se RIS centar.
U roku od dve godine od dana stupanja na snagu propisa iz člana 197. ovog 
zakona uspostaviće se VTS centar.

Član 286.
U roku od 30 dana od dana stupanja na snagu ovog zakona obrazovaće se Кomisija 
za prekršaje u plovidbi iz člana 279. ovog zakona.

Član 287.
Vlada će u roku od šest meseci od dana stupanja na snagu ovog zakona doneti 
podzakonske akte iz člana 11. st. 2. i 4, člana 13. stav 5, člana 22. st. 1. i 
3, člana 31. stav 4, člana 40. stav 3, člana 41. stav 2, člana 42. stav 2, člana 
56. stav. 3. i člana 210. st. 3. i 4. ovog zakona.
Vlada će u roku od dve godine od dana stupanja na snagu ovog zakona doneti 
podzakonske akte iz člana 8. stav 3, člana 183. stav 3. i člana 201. ovog 
zakona.
Ministar će u roku od godinu dana od dana stupanja na snagu ovog zakona doneti 
podzakonske akte iz člana 11. stav 5, člana 13. stav 8, člana 22. st. 2. i 4, 
člana 24. stav 6, člana 29. stav 3, člana 58. stav 3, člana 60. stav 1, člana 
63. stav 7, člana 74. stav 2, člana 90. stav 2, člana 91. stav 3, člana 92. stav 
2, člana 93. stav 3, člana 122, člana 125. st. 7. i 8, člana 126. stav 3, člana 
128. stav 3, člana 131. stav 2, člana 132. st. 4. i 5, člana 134. stav 2, člana 
136. stav 6, člana 165. stav 2, člana 171. stav 3, člana 175, člana 176. stav 2, 
člana 197. i člana 246. st. 3. i 5. ovog zakona.
Agencija će u roku od tri meseca od dana njenog osnivanja doneti podzakonski 
akt iz člana 226. stav 2. ovog zakona.
Ministar će u roku od šest meseci od dana stupanja na snagu ovog zakona 
doneti podzakonske akte iz člana 18. stav 4. i člana 180. stav 3. ovog zakona.

*Službeni glasnik RS, broj 121/2012

Član 288.
Propisi doneti na osnovu Zakona o unutrašnjoj plovidbi („Službeni glasnik 
SRS”, broj 54/90 i „Službeni glasnik RS”, br. 53/93 – dr. zakon, 67/93 – dr. 
zakon, 48/94 – dr. zakon i 101/05 – dr. zakon) i Zakona o pomorskoj i unutrašnjoj 
plovidbi („Službeni list SRJ”, br. 12/98, 44/99, 74/99 i 73/00 i „Službeni 
glasnik RS”, br. 85/05 – dr. zakon i 101/05 – dr. zakon), primenjuju se do 
donošenja podzakonskih propisa u skladu sa ovim zakonom.
Pravilnik o načinu polaganja stručnog ispita za sticanje zvanja članova posade 
trgovačke mornarice („Službeni glasnik SRS”, broj 29/83), Pravilnik o posebnim 
zdravstvenim uslovima koje moraju ispunjavati lica ovlašćena za vršenje poslova na 
plovnim objektima trgovačke mornarice („Službeni glasnik SRS”, br. 23/83 i 
27/83), Pravilnik o pomorskim i brodarskim knjižicama i dozvolama za ukrcavanje 
(„Službeni list SFRJ”, broj 13/81), Pravilnik o sadržini, obrascima i načinu 
vođenja brodskih isprava i knjiga brodova trgovačke mornarice Savezne Federativne 
Republike Jugoslavije („Službeni list SFRJ”, br. 16/80 i 25/88 i „Službeni list 
SRJ”, broj 6/93), Pravilnik o zvanjima, uslovima za sticanje zvanja i ovlašćenjima 
članova posade brodova unutrašnje plovidbe trgovačke mornarice Savezne Republike 
Jugoslavije („Službeni list SFRJ”, br. 32/82, 30/83, 30/87 i „Službeni list 
SRJ”, broj 25/96) i Pravilnik o plovidbi na unutrašnjim plovnim putevima 
(„Službeni list SFRJ”, broj 79/91) primenjuju se do donošenja odgovarajućih 
podzakonskih akata u skladu sa ovim zakonom. 
Propisi iz st. 1. i 2. ovog člana primenjuju se ukoliko nisu u suprotnosti sa 
odredbama ovog zakona.

Član 289.
Danom stupanja na snagu ovog zakona prestaju da važe:
1) Zakon o unutrašnjoj plovidbi („Službeni glasnik SRS”, broj 54/90 i 
„Službeni glasnik RS”, br. 53/93 – dr. zakon, 67/93 – dr. zakon, 48/94 – dr. 
zakon i 101/05 – dr. zakon), osim odredaba o prevozu u unutrašnjoj plovidbi i 
kaznenih odredaba koje se odnose na prevoz u unutrašnjoj plovidbi i to: čl. 2. i 
4. tač. 7), 8), 9), 10) i 11), čl. 44. do 53, člana 64. tač. 10), 11), 12) i 
13), člana 66. tač. 10), 11) i 12), člana 67. i člana 69.
2) Odredbe čl. od 1. do 202. Zakona o pomorskoj i unutrašnjoj plovidbi 
(„Službeni list SRJ”, br. 12/98, 44/99, 74/99 i 73/00 i „Službeni glasnik RS”, 
br. 85/05 – dr. zakon i 101/05 – dr. zakon), prestaju da važe odredbe koje se 
odnose na unutrašnju plovidbu, osim člana 50. stav 2, čl. 51. i 52, a odredbe 
koje se odnose na pomorsku plovidbu ostaju na snazi i to: čl. 1. do 9, član 20, 
član 26, član 30, član 36, član 44, čl. 50. do 52, čl. 56. do 186. koje se 
odnose na pomorsku plovidbu, kao i odredbe čl. 202. do 821. i čl. 835. do 1051. 
koje se odnose i na unutrašnju i na pomorsku plovidbu.

Član 290.
Odredbe člana 41. stav 4. i člana 43. stav 4. ovog zakona primenjivaće se od 
dana prijema Republike Srbije u punopravno članstvo Evropske unije, a odredbe 
člana 183. stav 2. ovog zakona primenjivaće se od 1. januara 2013. godine.

Član 291.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.


ODREDBE КOJE NISU UNETE U"PREČIŠĆEN TEКST"ZAКONA


Zakono izmenama i dopunama Zakona o plovidbi i lukama na unutrašnjim vodama: 
„Službeni glasnik RS“, broj 121/2012-9

Član 53.
Danom stupanja na snagu ovog zakona Direkcija za vodne puteve obrazovana 
Zakonom o plovidbi i lukama na unutrašnjim vodama („Službeni glasnik RS”, broj 
73/10) nastavlja sa radom kao Direkcija za vodne puteve u skladu sa odredbama 
ovog zakona.

Član 54.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.

Zakono izmenama i dopunama Zakona o plovidbi i lukama na unutrašnjim vodama: 
„Službeni glasnik RS“, broj 18/2015-7

Član 114.
U roku od 60 dana od dana stupanja na snagu ovog zakona, subjekat koji se 
nalazi u postupku privatizacije a koji na dan stupanja na snagu ovog zakona 
obavlja lučku delatnost, dužan je da izradi bilans stanja na osnovu koga Agencija 
preuzima pravo korišćenja na lučkom zemljištu od tog subjekta privatizacije, dok 
će se lučka infrastruktura izdvojiti iz imovine subjekta privatizacije i na njoj 
će se uknjižiti pravo korišćenja u korist Agencije.
U roku od 90 dana od dana stupanja na snagu ovog zakona, privredno društvo 
koje na dan stupanja na snagu ovog zakona obavlja lučku delatnost i koje posluje 
sa većinskim državnim kapitalom, kao i privredno društvo koje posluje sa 
većinskim državnim kapitalom a za koga je predviđeno strateško partnerstvo, 
odnosno privredno društvo za koje je sproveden postupak privatizacije po modelu 
strateškog partnerstva u skladu sa propisima kojima se uređuje privatizacija i 
strateško partnerstvo, dužno je da izradi bilans stanja.
Na osnovu bilansa iz stava 2. ovog člana, Agencija preuzima pravo korišćenja 
na lučkom zemljištu od privrednog društva iz stava 2. ovog člana, dok će se lučka 
infrastruktura izdvojiti iz imovine tog privrednog društva i na njoj će se 
uknjižiti pravo korišćenja u korist Agencije.
Agencija će privrednom društvu iz stava 2. ovog člana za obavljanje lučke 
delatnosti, dodeliti odobrenje za obavljanje lučke delatnosti koje privredno 
društvo iz stava 2. ovog člana obavlja na dan stupanja na snagu ovog zakona na 
osnovu njegovog pismenog zahteva, na vreme od 25 godina sa pravom na produženje 
trajanja odobrenja za dodatnih 25 godina.
Privredno društvo iz stava 2. ovog člana dužno je u roku od 30 dana od dana 
usvajanja bilansa stanja iz stava 2. ovog člana, da podnese zahtev za dodelu 
odobrenja iz stava 4. ovog člana.
Ako privredno društvo iz stava 2. ovog člana ne postupi u skladu sa odredbom 
stava 5. ovog člana, Agencija će u roku od 90 dana, započeti postupak dodele 
odobrenja u skladu sa članom 73. st. 3, 4. i 5. i čl. 75–85. ovog zakona.

Član 115.
Podzakonski akt iz člana 3. stav 2, člana 67. stav 2, člana 79. stav 2. i 
člana 88. stav 1. ovog zakona doneće se u roku od godinu dana od dana stupanja na 
snagu ovog zakona.
Podzakonski akt iz člana 5. stav 2, člana 21. stav 1. i člana 37. stav 3. 
ovog zakona doneće se u roku od dve godine od dana stupanja na snagu ovog zakona.

Član 116.
Do usvajanja propisa i drugih opštih akata koje donose nadležni organi lokalne 
samouprave iz člana 14. ovog zakona kojima se, pored ostalog, određuju mesta na 
kojima se može vršiti rasprema brodova, mesta za raspremu brodova određivaće 
nadležne lučke kapetanije.  
Odredbe člana 39. st. 1. i 2. ovog zakona prestaju da važe danom prijema 
Republike Srbije u punopravno članstvo Evropske unije.
Odredbe člana 72. stav 1. ovog zakona u delu koji se odnosi na lučku 
koncesiju, člana 73. st. 1. i 2. i čl. 86. i 87. ovog zakona, primenjuju se od 1. 
januara 2016. godine.
Do stupanja na snagu odredaba člana 72. stav 1. ovog zakona u delu koji se 
odnosi na lučku koncesiju, člana 73. st. 1. i 2. i čl. 86. i 87. ovog zakona, 
pravo na obavljanje lučke delatnosti stiče se dobijanjem odobrenja za obavljanje lučke 
delatnosti u skladu sa odredbama člana 73. st. 3, 4. i 5. i čl. 75–85. ovog 
zakona.  
Stupanjem na snagu zakona kojim će se urediti naknade za korišćenje javnih 
dobara prestaju da važe odredbe čl. 88. i 90. ovog zakona.

Član 117.
Odredbe člana 19. ovog zakona primenjivaće se od 1. januara 2017. godine.
Do početka primene člana 19. ovog zakona, lučka kapetanija će u skladu sa 
odredbama zakona kojim se uređuje zaštita državne granice, pored razloga 
propisanih u članu 19. stav 1. ovog zakona, odobriti pristajanje van graničnog 
mesta brodovima u međunarodnom saobraćaju u sledećim slučajevima:
1) radi obavljanja pretovara robe u lukama u kojima nije otvoren granični 
prelaz za međunarodni rečni saobraćaj;
2) radi obavljanja pretovara nafte i derivata nafte, odnosno uglja za potrebe 
rafinerija i energetskih objekata kada je to potrebno iz razloga očuvanja 
delatnosti tih objekata, odnosno energetske stabilnosti zemlje.

Član 118.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.

Zakono izmenama i dopunama Zakona o plovidbi i lukama na 
unutrašnjim vodama: „Službeni glasnik RS“, broj 92/2016-3

Član 50.
Odredbe člana 9. ovog zakona primenjivaće se od 1. decembra 2018. 
godine.
Do početka primene člana 9. ovog zakona, lučka kapetanija će u skladu 
sa odredbama zakona kojim se uređuje zaštita državne granice, osim u slučajevima 
propisanim u članu 9. ovog zakona, odobriti pristajanje van graničnog mesta 
brodovima u međunarodnom saobraćaju i u sledećim slučajevima:
1) radi obavljanja pretovara robe u lukama u kojima nije otvoren 
granični prelaz za međunarodni rečni saobraćaj;
2) radi obavljanja pretovara nafte i derivata nafte, odnosno uglja za 
potrebe rafinerija i energetskih objekata kada je to potrebno iz razloga očuvanja 
delatnosti tih objekata, odnosno energetske stabilnosti zemlje.
Član 51.
Privredna društva koja su u postupku privatizacije stekla imovinu 
subjekta privatizacije u skladu sa Zakonom o privatizaciji („Službeni glasnik 
RS”, br. 83/14, 46/15, 112/15 i 20/16 – autentično tumačenje), dužna su da 
pribave novo odobrenje za obavljanje lučke delatnosti u skladu sa odredbama ovog 
zakona, u roku od 60 dana od dana stupanja na snagu ovog zakona.
Privrednim društvima koja na dan stupanja na snagu ovog zakona 
obavljaju lučku delatnost i koja posluju sa većinskim državnim kapitalom, a koja 
su upisana kao nosioci prava korišćenja na neizgrađenom i izgrađenom zemljištu u 
državnoj svojini u javnoj knjizi o evidenciji nepokretnosti i pravima na njima, a 
koje je obuhvaćeno lučkim područjem, prestaje pravo korišćenja na tom zemljištu.

Privredna društva iz stava 2. ovog člana dužna su da izrade bilans 
stanja na osnovu koga će se lučka infrastruktura izdvojiti iz imovine tih pravnih 
lica.
Na lučkoj infrastrukturi iz stava 3. ovog člana sprovešće se upis 
prava korišćenja u korist Agencije za upravljanje lukama u skladu sa posebnim 
zakonom, najkasnije do 1. juna 2017. godine.
Član 52.
Nakon utvrđivanja lučkih područja, Agencija za upravljanje lukama će u 
roku od dve godine od dana stupanja na snagu ovog zakona, izdati odobrenje za 
obavljanje lučke delatnosti na period od 20 godina, sa pravom produženja na 
dodatnih 20 godina, privrednim društvima koja podnesu zahtev za izdavanje 
odobrenja, a koja ispunjavaju sledeće uslove:
1) koja su do dana stupanja na snagu Zakona o plovidbi i lukama na 
unutrašnjim vodama („Službeni glasnik RS”, broj 73/10) bila registrovana i koja 
su obavljala lučku delatnost;
2) obavljaju lučku delatnost iz tačke 1) ovog člana na teritoriji 
jedinica lokalnih samouprava koje su propisane u odluci kojom se određuju 
pristaništa za međunarodni saobraćaj; 
3) čija se lučka infrastruktura nalazi na međunarodnim vodnim 
putevima na lokaciji čija je namena za obavljanje lučke delatnosti u skladu sa 
dokumentima prostornog i urbanističkog planiranja i za koju je izdata 
građevinska, odnosno upotrebna dozvola u skladu sa zakonom kojim se uređuje 
izgradnja do dana stupanja na snagu Zakona o plovidbi i lukama na unutrašnjim 
vodama („Službeni glasnik RS”, broj 73/10);
4) dostave dokumentaciju iz člana 214v Zakona o plovidbi i lukama na 
unutrašnjim vodama („Službeni glasnik RS”, br. 73/10, 121/12, 18/15 i 96/15 – dr. 
zakon) u cilju proširivanja lučkog područja;
5) koji obavljaju lučku delatnost na katastarskim parcelama izgrađenog 
građevinskog zemljišta za koje je utvrđeno da čine lučko područje, kao i na 
izgrađenoj lučkoj infrastrukturi, a koji su prešli u svojinu Republike Srbije, 
po sprovedenom postupku eksproprijacije u skladu sa zakonom kojim se uređuje 
eksproprijacija.
Ovim zakonom utvrđuje se javni interes za eksproprijaciju izgrađenog 
građevinskog zemljišta i lučke infrastrukture iz stava 1. tačka 3) ovog člana.
Odobrenje iz stava 1. ovog člana izdaje se u upravnom postupku.
Rešenje kojim se izdaje odobrenje iz stava 1. ovog člana je konačno u 
upravnom postupku i protiv njega se može pokrenuti upravni spor kod Upravnog suda 
u roku od 30 dana od dana prijema rešenja.
Član 53.
Postupci proglašenja lučkih područja luka i pristaništa, započeti do 
dana stupanja na snagu ovog zakona okončaće se u skladu sa odredbama ovog zakona.
Član 54.
Brodari, lučki operateri, odnosno Direkcija dužni su da usklade svoje 
poslovanje sa odredbama ovog zakona najkasnije do 31. decembra 2018. godine.
Takse utvrđene Pravilnikom o visini takse za pružanje stručne usluge 
vršenja pregleda i tehničkog nadzora čamca, plovećeg tela i plutajućeg objekta 
(„Službeni glasnik RS“, broj 104/13), primenjivaće se do utvrđivanja republičke 
administrativne takse u skladu sa članom 17. ovog zakona.
Član 55.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.

Zakono izmenama i dopunama Zakona o plovidbi i lukama na unutrašnjim vodama: 
„Službeni glasnik RS“, broj 41/2018-7 
Član 59.
Subjekti koji se nalaze u postupku privatizacije, a koji na dan 
stupanja na snagu ovog zakona obavljaju lučku delatnost, kao i privredna društva 
koja na dan stupanja na snagu ovog zakona obavljaju lučku delatnost i koja posluju 
sa većinskim državnim kapitalom, dužni su da izrade popis lučke infrastrukture u 
kojima će biti navedeni objekti lučke infrastrukture koji su upisani u katastar 
nepokretnosti, kao i objekti lučke infrastrukture koji su izgrađeni bez dozvole 
za izgradnju objekta, kao i da te popise dostave Agenciji.
Za objekte lučke infrastrukture koji su izgrađeni bez dozvole za 
izgradnju objekta, lice iz stava 1. ovog člana, dužno je da pokrene postupak 
ozakonjenja i nadležnom organu dostavi svu potrebnu dokumentaciju u skladu sa 
zakonom kojim se uređuje ozakonjenje objekata.
Lice iz stava 1. ovog člana dužno je da sprovede radnje iz st. 1. i 2. 
ovog člana u roku od 90 dana od dana stupanja na snagu ovog zakona. 
Postupak pribavljanja bez naknade lučke infrastrukture iz stava 1. ovog 
člana u svojinu Republike Srbije sprovodi Republička direkcija za imovinu 
Republike Srbije na zahtev Agencije.
Po sprovedenom postupku iz stava 4. ovog člana, odluku o pribavljanju 
lučke infrastrukture iz stava 1. ovog člana donosi Vlada. 
Na osnovu odluke iz stava 5. ovog člana, na lučkoj infrastrukturi iz 
stava 1. ovog člana upisaće se pravo svojine Republike Srbije i pravo korišćenja 
u korist Agencije.
Licu iz stava 1. ovog člana, koje je upisano kao nosilac prava 
korišćenja na neizgrađenom i izgrađenom zemljištu u državnoj svojini u javnoj 
knjizi o evidenciji nepokretnosti i pravima na njima, a koje je obuhvaćeno lučkim 
područjem, prestaje pravo korišćenja na tom zemljištu i upisuje se pravo korišćenja 
u korist Agencije u roku od 120 dana od dana stupanja na snagu ovog zakona.

Ako lice iz stava 1. ovog člana nije steklo odobrenje za obavljanje 
lučke delatnosti do dana stupanja na snagu ovog zakona, Agencija će tom 
privrednom društvu dodeliti odobrenje za obavljanje lučke delatnosti koje privredno 
društvo iz stava 1. ovog člana obavlja na dan stupanja na snagu ovog zakona na 
osnovu njegovog pismenog zahteva, na vreme od 25 godina sa pravom na produženje 
trajanja odobrenja za dodatnih 25 godina.
Odobrenjem iz stava 8. ovog člana se između ostalog uređuju međusobne 
obaveze održavanja objekata lučke infrastrukture iz stava 1. ovog člana.
Postupci prenosa lučke infrastrukture koje su lica iz stava 1. ovog 
člana započela ali nisu okončala do dana stupanja na snagu ovog zakona, sprovešće 
se u skladu sa propisima koji su bili na snazi u vreme pokretanja postupka 
prenosa lučke infrastrukture, uz obavezu sprovođenja radnji iz st. 1. i 2. ovog 
člana.
Član 60.
Brodovi mogu da pristaju izvan lučkog područja radi pretovara rečnih 
agregata (šljunka i peska) i to samo na lokacijama na kojima se nalaze objekti za 
deponovanje i separaciju rečnih agregata koje su obuhvaćene opštim aktom i planom 
postavljanja ovih objekata koje donosi nadležni organ jedinice lokalne samouprave, 
najkasnije do 31. decembra 2023. godine.
Na opšti akt i plan postavljanja iz stava 1. ovog člana, ministarstvo i 
nadležno javno vodoprivredno preduzeće daju saglasnost.
Jedinice lokalne samouprave doneće opšti akt i plan postavljanja iz 
stava 1. ovog člana najkasnije do 31. januara 2019. godine.
Privrednom društvu koje je do dana stupanja na snagu ovog zakona 
obavljalo delatnost deponovanja i separacije rečnih agregata na lokacijama koje su 
obuhvaćene opštim aktom i planom postavljanja iz stava 1. ovog člana, Agencija 
izdaje odobrenje za obavljanje lučke delatnosti na period od tri godine uz 
mogućnost produženja za najviše još tri godine.
Privrednom društvu koje je steklo odobrenje za obavljanje lučke 
delatnosti u skladu sa stavom 4. ovog člana, nadležni organ jedinice lokalne 
samouprave, posle utvrđivanja ispunjenosti uslova propisanih opštim aktom i planom 
postavljanja iz stava 1. ovog člana, izdaje privremenu građevinsku dozvolu u 
skladu sa zakonom kojim se uređuje planiranje i izgradnja. 
Privredno društvo koje je do dana stupanja na snagu ovog zakona 
obavljalo delatnost deponovanja i separacije rečnih agregata na lokacijama koje 
nisu obuhvaćene opštim aktom i planom postavljanja iz stava 1. ovog člana, već je 
izmeštena na drugu lokaciju koja je posle stupanja na snagu ovog zakona utvrđena 
kao lučko područje, stiče pravo da dobije odobrenje za obavljanje lučke delatnosti 
na period od 25 godina, sa mogućnošću produženja za još 25 godina, pod uslovom da 
zaključi ugovor iz člana 216a ovog zakona i plati naknadu za operativnu upotrebu 
luke, odnosno pristaništa.
Odobrenje iz st. 4. i 6. ovog člana izdaje Agencija za upravljanje 
lukama u skladu sa zakonom kojim se uređuje upravni postupak i konačno je u 
upravnom postupku. 
Vrednost naknade za operativnu upotrebu luke, odnosno pristaništa 
koje se izdaje na osnovu izdatog odobrenja iz stava 6. ovog člana, umanjiće se 
srazmerno vrednosti radova na izgradnji lučke infrastrukture.
Pored obaveze plaćanja naknade za operativnu upotrebu luke, odnosno 
pristaništa u skladu sa stavom 8. ovog člana, privredna društva koja upravljaju 
objektima za deponovanje i separaciju rečnih agregata iz st. 4. i 6. ovog člana, 
kao i brodovi koji pristaju u ove objekte, odnosno vlasnici robe čiji se 
pretovar vrši u ovim objektima, dužni su da plaćaju propisane lučke naknade.
Javno vodoprivredno preduzeće zaključuje ugovor o zakupu vodnog 
zemljišta koje se koristi za potrebe pretovara rečnih agregata (šljunka i peska), 
neposrednom pogodbom sa privrednim društvom iz st. 4. i 6. ovog člana.
NAPOMENA IZDAVAČA: Na teritoriji grada 
Beograda stupanjem na snagu Zakona o izmenama i dopunama Zakona o glavnom gradu 
(„Službeni glasnik RS“, broj 37/2019), odnosno 6. juna 2019. godine, prestala 
je primena odredbe člana 60. 
stav 1. Zakona o izmenama i dopunama Zakona o plovidbi i lukama na unutrašnjim 
vodama („Službeni glasnik RSˮ, broj 41/18) u pogledu primene roka koji ističe 
najkasnije do 31. decembra 2023. godine, a primenjuju se rokovi predviđeni stavom 
4. ovog člana Zakona (vidi član 21. 
Zakona – 37/2019-3).
Član 61.
Obrasci ovlašćenja o osposobljenosti članova posade trgovačke mornarice 
koji su izdati u skladu sa Pravilnikom o zvanjima, uslovima za sticanje zvanja i 
ovlašćenjima članova posade brodova unutrašnje plovidbe trgovačke mornarice 
Savezne Republike Jugoslavije („Službeni list SFRJ”, br. 32/82, 30/83 i 30/87 i 
„Službeni list SRJ”, broj 25/96), kao i obrasci brodarskih knjižica koje su 
izdate u skladu sa Pravilnikom o pomorskim i brodarskim knjižicama i dozvolama za 
ukrcavanje („Službeni list SFRJ”, broj 13/81), zameniće se za obrasce ovih 
isprava koje se izdaju u skladu sa Pravilnikom o uslovima, načinu i postupku 
izdavanja i zamene, sadržini i obrascu brodarske knjižice i dozvole za ukrcavanje, 
licima i organima nadležnim za unošenje i overu podataka, kao i sadržini, obrascu 
i načinu vođenja registra izdatih brodarskih knjižica i dozvola za ukrcavanje 
(„Službeni glasnik RS”, broj 40/13) i Pravilnikom o zvanjima, uslovima za sticanje 
zvanja i ovlašćenjima članova posade brodova trgovačke mornarice („Službeni 
glasnik RS”, br. 64/12, 99/15 i 3/17), najkasnije do 31. decembra 2018. godine.
Obrasci dozvola za upravljača i rukovaoca čamca, odnosno mornara na 
plovećem postrojenju koje su izdate u skladu sa Pravilnikom o programu i načinu 
polaganja stručnog ispita za sticanje zvanja upravljača i rukovaoca čamca („Službeni 
glasnik RS”, broj 18/97) i Pravilnikom o načinu sticanja stručne osposobljenosti i 
o programu stručnih ispita posade određenih plovnih objekata („Službeni glasnik 
SRS”, broj 19/78), zameniće se za odgovarajuće obrasce dozvola za upravljača 
čamcem koje se izdaju u skladu sa Pravilnikom o uslovima koje moraju da 
ispunjavaju lica za upravljanje čamcem, plovećim telom ili plutajućim objektom, 
programu i načinu polaganja stručnog ispita, kao i obrascima, sadržini, načinu 
izdavanja i trajanja dozvole za upravljanje („Službeni glasnik RS”, br. 86/14 i 
57/15), najkasnije do 31. decembra 2019. godine.
Član 62.
Do zaključivanja sporazuma o uzajamnom priznavanju brodskih isprava 
kojima se utvrđuje sposobnost brodova za plovidbu između Evropske unije i 
Republike Srbije, Svedočanstva Unije za unutrašnju plovidbu priznaju se kao da su 
izdata u Republici Srbiji.
Odredba člana 21. stav 3. ovog zakona, prestaje da važi danom prijema 
Republike Srbije u Evropsku uniju.
Danom prijema Republike Srbije u Evropsku uniju, Svedočanstva Unije 
za unutrašnju plovidbu priznaju se kao da su izdata u Republici Srbiji.
Pristani koji su izgrađeni bez građevinske dozvole, odnosno odobrenja 
za izgradnju u skladu sa propisima po kojima u vreme izgradnje nije bila propisana 
obaveza pribavljanja građevinske dozvole, odnosno odobrenja za izgradnju, mogu da se 
koriste za obavljanje lučke delatnosti bez ove dozvole. 
Takse utvrđene Pravilnikom o određivanju visina taksi za pružanje 
stručnih usluga iz nadležnosti Direkcije za vodne puteve („Službeni glasnik RS”, 
broj 141/14) i Pravilnikom o visini takse za pružanje stručne usluge vršenja 
tehničkog nadzora nad brodovima unutrašnje plovidbe („Službeni glasnik RS”, broj 
114/13) primenjivaće se do utvrđivanja republičke administrativne takse u skladu 
sa čl. 4. i 19. ovog zakona.
Član 63.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, osim člana 33. ovog zakona koji se primenjuje od 1. 
juna 2019. godine.

Zakono izmenama i dopunama Zakona o plovidbi i lukama na unutrašnjim vodama: 
„Službeni glasnik RS“, broj 9/2020-13
Član 33.
Ministar će u roku od tri meseca od dana 
stupanja na snagu ovog zakona doneti podzakonski akt iz člana 8. stav 5. ovog 
zakona.
Član 34.
Agencija je dužna da uskladi svoje akte sa 
odredbama ovog zakona u roku od dva meseca od dana stupanja na snagu ovog zakona.
Član 35.
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.





