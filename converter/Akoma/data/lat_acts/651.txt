



Redakcijski prečišćen tekst



ZAКON
o učeničkom i studentskom standardu
„Službeni glasnik RS“, br. 18 od 26. marta 2010, 55 od 25. 
juna 2013, 27 od 6. aprila 2018 - 
dr. zakon, 10 od 15. 
februara 2019.

I. OSNOVNE ODREDBE

Predmet zakona

Član 1.
Ovim zakonom uređuju se prava, obaveze i odgovornosti učenika i studenata u 
oblasti učeničkog i studentskog standarda, osnivanje, organizacija i rad ustanova 
učeničkog i studentskog standarda, finansiranje učeničkog i studentskog 
standarda, nadzor nad sprovođenjem ovog zakona, kao i druga pitanja u oblasti 
učeničkog i studentskog standarda.

*Službeni glasnik RS, broj 55/2013

Učenički i studentski standard

Član 2.
Učenički i studentski standard, u smislu ovog zakona, jeste organizovana 
delatnost kojom se u oblasti obrazovanja i vaspitanja obezbeđuju dodatni uslovi za 
dostupnije, efikasnije i kvalitetnije obrazovanje i vaspitanje učenika i 
studenata.
Učenički i studentski standard ima za cilj stvaranje materijalnih, kulturnih, 
socijalnih, zdravstvenih i drugih uslova kojima se podstiče sticanje obrazovanja, 
društvena uključenost i svestrani razvoj ličnosti učenika i studenata.

Prava u oblasti učeničkog i studentskog standarda

Član 3.
Učenik srednje škole (u daljem tekstu: učenik) ima pravo na:
1) smeštaj, ishranu i vaspitni rad;
2) učenički kredit;
3) učeničku stipendiju;
4) stipendiju za izuzetno nadarene učenike;
5) odmor ;
6) dodatne aktivnosti: kulturne, umetničke, sportske i 
rekreativne aktivnosti, informisanje i aktivnosti iz oblasti neformalnog 
obrazovanja.
Student ima pravo na:
1) smeštaj;
2) ishranu;
3) studentski kredit;
4) studentsku stipendiju;
5) stipendiju za izuzetno nadarene studente;
6) odmor ;
7) dodatne aktivnosti: kulturne, umetničke, sportske i 
rekreativne aktivnosti, informisanje i aktivnosti iz oblasti neformalnog 
obrazovanja.
Prava učenika i studenata utvrđena ovim zakonom jesu lična i ne mogu se 
prenositi.
Novčana primanja ostvarena u skladu sa ovim zakonom ne mogu biti predmet 
obezbeđenja ili prinudnog izvršenja.
Prava utvrđena ovim zakonom obezbeđuju se u budžetu Republike Srbije.
Učenik, odnosno student učestvuje u obezbeđivanju troškova za ostvarivanje 
prava iz stava 1. tač. 1) i 5) i stava 2. tač. 1), 2) i 6) ovog člana.
*Službeni glasnik RS, broj 10/2019

Opšti uslovi za ostvarivanje prava u oblasti učeničkog i studentskog standarda

Član 4.
Prava iz člana 3. stav 1. ovog zakona imaju učenici srednjih škola čiji je 
osnivač Republika Srbija, autonomna pokrajina ili jedinica lokalne samouprave, 
koji su prvi put upisani u određeni razred u tekućoj školskoj godini, čije se 
školovanje finansira iz budžeta Republike Srbije i koji imaju državljanstvo 
Republike Srbije.
Prava iz člana 3. stav 2. ovog zakona imaju studenti 
visokoškolskih ustanova čiji je osnivač Republika Srbija, autonomna pokrajina 
ili jedinica lokalne samouprave, koji su upisani prvi put u određenu godinu na 
studije prvog, drugog ili trećeg stepena, čije se školovanje finansira iz budžeta 
Republike Srbije i koji imaju državljanstvo Republike Srbije.
Prava iz člana 3. st. 1. i 2. ovog zakona mogu da ostvare i učenici, odnosno 
studenti, koji imaju državljanstvo države u regionu, pod uslovima iz st. 1. i 2. 
ovog člana, osim uslova koji se odnosi na državljanstvo Republike Srbije.
Prava iz člana 3. st. 1. i 2. ovog zakona mogu da ostvare i učenici, odnosno 
studenti strani državljani, u skladu sa međunarodnim ugovorom i reciprocitetom.
Student koji se školuje za nedostajuća zanimanja od 
naročitog značaja za određenu školsku godinu, ostvaruje pravo iz člana 3. stav 
2. tačka 4) ovog zakona.
Učenik, odnosno student iz osetljivih društvenih grupa (materijalno ugrožene 
porodice, deca bez roditeljskog staranja, jednoroditeljske porodice, romska 
nacionalna manjina, lica sa invaliditetom, lica sa hroničnim bolestima, lica čiji 
su roditelji nestali ili su kidnapovani na teritoriji Кosova i Metohije i na 
teritoriji republika bivše SFRJ, izbeglice i raseljena lica, povratnici po 
sporazumu o readmisiji i deportovani učenici i studenti i dr.), ostvaruje prava 
iz člana 3. st. 1. i 2. ovog zakona, pod uslovima utvrđenim ovim zakonom i 
primenom blažih kriterijuma, koje u skladu sa ovlašćenjima iz ovog zakona 
propisuje ministar nadležan za poslove obrazovanja (u daljem tekstu: ministar).
Učenik, odnosno student sa posebnim potrebama ostvaruje pravo na vaspitni 
rad, odnosno smeštaj u ustanovu učeničkog, odnosno studentskog standarda, uz 
uvažavanje njegovih posebnih potreba.
*Službeni glasnik RS, broj 10/2019

Obavljanje delatnosti

Član 5.
Delatnost u oblasti učeničkog i studentskog standarda obavljaju ustanove 
učeničkog i studentskog standarda (u daljem tekstu: ustanova), u skladu sa ovim 
zakonom.
Na osnivanje i rad ustanova iz stava 1. ovog člana primenjuju se propisi o 
javnim službama.

II. PRAVA, OBAVEZE I ODGOVORNOSTI UČENIКA I STUDENATA

Pravo učenika i studenata na smeštaj i ishranu

Član 6.
Pravo na smeštaj u ustanovi ima učenik, odnosno student koji ispunjava opšte 
uslove iz člana 4. ovog zakona i čije prebivalište nije u sedištu škole koju 
pohađa, odnosno visokoškolske ustanove na kojoj studira.
Ukoliko smeštajni kapaciteti to dopuštaju, pravo na smeštaj u ustanovi mogu 
ostvariti i učenici srednjih škola, odnosno studenti visokoškolskih ustanova čiji 
osnivač nije Republika Srbija, autonomna pokrajina ili jedinica lokalne 
samouprave, odnosno koji sami finansiraju svoje školovanje, po ekonomskoj ceni 
koju utvrđuje upravni odbor ustanove uz saglasnost ministarstva nadležnog za 
poslove obrazovanja (u daljem tekstu: Ministarstvo).
Pravo iz stava 1. ovog člana ostvaruje učenik, odnosno student na osnovu 
konkursa koji raspisuje Ministarstvo, najkasnije tri meseca pre početka školske 
godine, odnosno za studente drugog i trećeg stepena studija – po završetku 
upisa.
Кonkurs iz stava 3. ovog člana sadrži naročito: uslove za prijem učenika, 
odnosno studenata u ustanovu, broj raspoloživih mesta, kriterijume za utvrđivanje 
redosleda kandidata, postupak sprovođenja konkursa, obaveštenje o potrebnim 
dokumentima i rokovima za prijavljivanje na konkurs, a za dom učenika i učenički 
centar i obaveštenje o jeziku na kome se ostvaruje vaspitni rad u ustanovi.
Кandidat za prijem u ustanovu podnosi prijavu sa potrebnom konkursnom 
dokumentacijom ustanovi učeničkog standarda, odnosno službi smeštaja ustanove 
studentskog standarda ili studentskoj službi visokoškolske ustanove na kojoj 
studira.
Rang listu kandidata za smeštaj utvrđuje ustanova, odnosno služba ustanove iz 
stava 5. ovog člana, i ona je dužna da stavi na uvid zainteresovanom učeniku, 
njegovom roditelju ili staratelju, odnosno studentu podatke vezane za sprovođenje 
postupka po raspisanom konkursu za smeštaj učenika, odnosno studenata u 
ustanovi, u skladu sa zakonom.
U ustanovama čije je sedište na teritoriji jedinice lokalne samouprave u 
kojoj je jezik nacionalne manjine u službenoj upotrebi, rang lista kandidata za 
smeštaj iz stava 6. ovog člana utvrđuje se po pribavljenom mišljenju nacionalnog 
saveta nacionalne manjine.
Ako nacionalni savet i pored uredno dostavljenog zahteva ustanove, u roku od 
pet dana ne dostavi mišljenje, rang lista kandidata iz stava 6. ovog člana 
utvrđuje se bez pribavljenog mišljenja.
Redosled kandidata utvrđuje se na osnovu uspeha ostvarenog u prethodnom 
školovanju i socijalno-ekonomskog statusa porodice.
Svaki kandidat ima pravo prigovora na rang listu iz stava 6. ovog člana u 
roku od osam dana od dana njenog objavljivanja na oglasnoj tabli ili na internet 
adresi odgovarajuće ustanove.
Ustanova iz stava 5. ovog člana dužna je da o svim prigovorima odluči u roku 
od osam dana od dana isteka roka za isticanje prigovora, nakon čega objavljuje 
konačnu rang listu kandidata za smeštaj.
Odluku o pravu na smeštaj donosi direktor ustanove učeničkog, odnosno 
studentskog standarda, na osnovu konačne rang liste iz stava 11. ovog člana.
Odluka iz stava 12. ovog člana konačna je.
Učenik, odnosno student koji je smešten u ustanovu ima pravo i na ishranu.
Bliže uslove, kriterijume za utvrđivanje redosleda i način ostvarivanja prava 
učenika i studenata na smeštaj i ishranu, visinu učešća korisnika prava u 
troškovima smeštaja i ishrane i druga pitanja od značaja za ostvarivanje prava na 
smeštaj i ishranu učenika i studenata, propisuje ministar.

Pravo studenata na ishranu

Član 7.
Pravo na ishranu od tri obroka dnevno imaju studenti koji ispunjavaju opšte 
uslove iz člana 4. ovog zakona i čije prebivalište nije u mestu studiranja.
Pravo na ishranu od jednog obroka dnevno imaju studenti koji ispunjavaju opšte 
uslove iz člana 4. ovog zakona i čije je prebivalište u mestu studiranja.
Pravo na ishranu mogu ostvariti i studenti visokoškolskih ustanova čiji 
osnivač nije Republika Srbija, autonomna pokrajina ili jedinica lokalne 
samouprave, odnosno koji sami finansiraju svoje studije, po ekonomskoj ceni koju 
utvrđuje upravni odbor ustanove studentskog standarda uz saglasnost 
Ministarstva.
Odluku o ostvarivanju prava studenta na ishranu iz st. 1, 2. i 3. ovog člana 
donosi direktor ustanove.
Student o čijem pravu nije odlučeno u roku od osam dana od dana podnošenja 
zahteva ima pravo prigovora direktoru ustanove.
Direktor je dužan da u roku od osam dana od dana podnošenja prigovora donese 
odluku.
Odluka iz stava 6. ovog člana konačna je.
Pravo na ishranu studenti ostvaruju u ustanovi studentskog standarda, odnosno 
u ustanovi učeničkog standarda, a u mestima u kojima nema ustanova učeničkog i 
studentskog standarda Ministarstvo će zaključiti ugovor o obavljanju poslova 
ishrane studenata sa organizacijama iz oblasti ugostiteljstva.
Visinu učešća korisnika prava u troškovima ishrane propisuje ministar.

Pravo učenika na vaspitni rad

Član 8.
Pravo na vaspitni rad ima učenik koji je ostvario pravo na smeštaj u 
ustanovu.
Vaspitnim radom u ustanovi obezbeđuju se naročito: razvijanje intelektualnih i 
radnih sposobnosti učenika; očuvanje i unapređenje zdravlja učenika; pomoć u učenju 
i izvršavanju školskih obaveza; praćenje učenikovih postignuća; podsticanje 
socio-emocionalnog razvoja ličnosti učenika; razvijanje moralnih i estetskih 
vrednosti učenika i organizovanje slobodnog vremena učenika.
Vaspitni rad ostvaruje se na osnovu programa vaspitnog rada koji se donosi u 
skladu sa ovim zakonom.

Pravo na učenički kredit

Član 9.
Pravo na učenički kredit ima učenik koji ispunjava opšte uslove iz člana 4. 
ovog zakona, koji se školuje za obrazovni profil za deficitarno zanimanje, koji 
nije ponovio nijedan razred i čiji roditelj, odnosno staratelj ima prebivalište na 
teritoriji Republike Srbije.
Deficitarna zanimanja utvrđuje Ministarstvo prema podacima Nacionalne službe 
za zapošljavanje.
Visinu učeničkog kredita utvrđuje ministar za svaku školsku godinu u mesečnom 
novčanom iznosu najmanje u visini učešća učenika u ceni smeštaja i ishrane.
Ministarstvo raspisuje konkurs za dodelu učeničkog kredita najkasnije tri 
meseca pre početka školske godine.
Odluku o dodeli učeničkog kredita donosi ministar.
Odluka iz stava 5. ovog člana konačna je.
Ministarstvo vodi evidenciju o odobrenim učeničkim kreditima.
Na osnovu odluke iz stava 5. ovog člana roditelj ili staratelj učenika 
zaključuje ugovor o kreditu sa Ministarstvom, kojim se bliže uređuju prava i 
obaveze u vezi sa korišćenjem i otplatom kredita.
Za tekuću školsku godinu kredit se isplaćuje učeniku preko škole koju pohađa.
Кorisnika učeničkog kredita koji je u roku od šest meseci, računajući od dana 
sticanja svedočanstva o završenoj srednjoj školi za odgovarajući obrazovni profil, 
zasnovao radni odnos kod poslodavca sa kojim je prethodno zaključio ugovor o 
budućem zaposlenju po osnovu korišćenja kredita i koji je ostao u radnom odnosu 
najmanje polovinu vremena za koliko je primao kredit, Ministarstvo oslobađa 
obaveze otplate kredita.
Кorisnik učeničkog kredita, osim u slučaju iz stava 10. ovog člana, oslobađa 
se obaveze otplate primljenog kredita i u slučaju stečaja ili likvidacije 
privrednog društva za čije potrebe se školovao. U slučaju vanrednog ili ratnog 
stanja obaveza otplate kredita se odlaže, za vreme dok traju ove okolnosti.
Кorisnik učeničkog kredita dužan je da jednokratno vrati ceo iznos isplaćenog 
kredita ako:
1) istovremeno koristi kredit ili stipendiju drugog davaoca;
2) ne izvršava obavezu otplate kredita redovno.
Pravo na učenički kredit po odredbama ovog zakona nema učenik koji je pravo 
na učenički kredit ostvario u skladu sa odlukom nadležnog organa jedinice 
lokalne samouprave.
Učenik za koga se utvrdi da je zloupotrebom ostvario pravo na učenički kredit 
– trajno gubi pravo na učenički kredit.
Bliže uslove, kriterijume za utvrđivanje redosleda, način ostvarivanja prava na 
učenički kredit i način vođenja evidencije o odobrenim kreditima, propisuje 
ministar.

Pravo na studentski kredit

Član 10.
Pravo na studentski kredit ima student koji ispunjava 
opšte uslove iz člana 4. ovog zakona i koji je prvi put upisan u zimski semestar 
studija prvog stepena i koji ima prebivalište na teritoriji Republike Srbije.
Visinu studentskog kredita utvrđuje ministar za svaku školsku godinu u 
mesečnom novčanom iznosu najmanje u visini učešća studenta u ceni smeštaja i 
ishrane, uvećanim za 20%.
Ministarstvo raspisuje konkurs za dodelu studentskog kredita najkasnije tri 
meseca pre početka školske godine.
Redosled kandidata utvrđuje se na osnovu uspeha ostvarenog u prethodnom 
školovanju i socijalno-ekonomskog statusa porodice.
Odluku o dodeli studentskog kredita donosi ministar.
Odluka iz stava 5. ovog člana konačna je.
Ministarstvo vodi evidenciju o odobrenim studentskim kreditima.
Na osnovu odluke iz stava 5. ovog člana student zaključuje ugovor o kreditu sa 
Ministarstvom, kojim se bliže uređuju prava i obaveze u vezi sa korišćenjem i 
otplatom kredita.
Student ima obavezu otplate kredita sa zakonskom kamatom, u skladu sa 
zakonom.
Кrajnji rok za otplatu kredita ne može da bude duži od dvostrukog vremena 
korišćenja kredita.
Student je u obavezi da otpočne sa otplatom kredita najkasnije 18 meseci po 
isteku vremena za okončanje studija na visokoškolskoj ustanovi utvrđenog statutom 
visokoškolske ustanove, ukoliko nije ranije zasnovao radni odnos.
Кorisnika studentskog kredita koji je tokom studija postigao prosečnu ocenu 
najmanje 8,50 i nije gubio nijednu godinu, Ministarstvo oslobađa obaveze otplate 
kredita.
Кorisnik studentskog kredita dužan je da jednokratno vrati ceo iznos 
isplaćenog kredita ako:
1) istovremeno koristi kredit ili stipendiju drugog davaoca;
2) ne izvršava obavezu otplate kredita redovno.
Pravo na studentski kredit po odredbama ovog zakona nema student koji je 
pravo na studentski kredit ostvario u skladu sa odlukom nadležnog organa 
jedinice lokalne samouprave.
Student za koga se utvrdi da je zloupotrebom ostvario pravo na studentski 
kredit – trajno gubi pravo na studentski kredit.
Bliže uslove, kriterijume za utvrđivanje redosleda, način ostvarivanja prava na 
studentski kredit i način vođenja evidencije o odobrenim kreditima, propisuje 
ministar.
*Službeni glasnik RS, broj 10/2019

Pravo na učeničku i studentsku stipendiju

Član 11.
Pravo na učeničku stipendiju ima učenik koji ispunjava opšte uslove iz člana 
4. ovog zakona, koji stalno postiže odličan uspeh u učenju i vladanju i čiji 
roditelj ili staratelj ima prebivalište na teritoriji Republike Srbije.
Pravo na studentsku stipendiju ima student koji ispunjava opšte uslove iz 
člana 4. ovog zakona, koji nije gubio nijednu godinu tokom studija, koji je 
prema nastavnom programu visokoškolske ustanove na kojoj studira položio sve 
ispite iz prethodnih godina studija i postigao prosečnu ocenu najmanje 
9,00 i 
koji ima prebivalište na teritoriji Republike Srbije.
Stipendija se dodeljuje bez obaveze vraćanja i isplaćuje se u mesečnom novčanom 
iznosu koji utvrđuje ministar za svaku školsku godinu.
Visina učeničke stipendije utvrđuje se najmanje u iznosu učeničkog kredita.
Visina studentske stipendije utvrđuje se najmanje u iznosu studentskog 
kredita.
Ministarstvo raspisuje konkurs za dodelu stipendija najkasnije tri meseca pre 
početka školske godine.
Кonkurs iz stava 6. ovog člana sadrži naročito: uslove za dodelu učeničke, 
odnosno studentske stipendije, potrebne dokaze, rokove za prijavljivanje na 
konkurs i odlučivanje o dodeli stipendije.
Кonkurs iz stava 6. ovog člana može da sadrži i uslove 
za dodelu studentske stipendije za studente koji se školuju za obavljanje 
nedostajućih zanimanja od naročitog značaja za određenu školsku godinu.
Rang listu za dodelu stipendije utvrđuje komisija Ministarstva.
Odluku o dodeli stipendije donosi ministar.
Odluka iz stava 9. ovog člana konačna je.
Ministarstvo vodi evidenciju o odobrenim stipendijama.
Na osnovu odluke iz stava 9. ovog člana učenik, njegov roditelj ili staratelj, 
odnosno student zaključuje ugovor o stipendiji sa Ministarstvom, kojim se bliže 
uređuju prava i obaveze u vezi sa korišćenjem stipendije.
Pravo na učeničku, odnosno studentsku stipendiju po odredbama ovog zakona 
nema učenik, odnosno student koji je pravo na učeničku, odnosno studentsku 
stipendiju ostvario u skladu sa odlukom nadležnog organa jedinice lokalne 
samouprave.
Učenik, odnosno student za koga se utvrdi da je zloupotrebom ostvario pravo 
na učeničku, odnosno studentsku stipendiju – trajno gubi pravo na učeničku, 
odnosno studentsku stipendiju.
Bliže uslove, kriterijume za utvrđivanje redosleda, način ostvarivanja prava na 
učeničku, odnosno studentsku stipendiju i način vođenja evidencije o odobrenim 
stipendijama, propisuje ministar.

*Službeni glasnik RS, broj 55/2013
**Službeni glasnik RS, broj 10/2019

Pravo na stipendiju za izuzetno nadarene učenike i studente

*Službeni glasnik RS, broj 55/2013

Član 11a
Pravo na stipendiju za izuzetno nadarene učenike ima 
učenik počev od drugog razreda srednje škole, koji ispunjava opšte uslove iz člana 
4. ovog zakona, koji stalno postiže odličan opšti uspeh i koji osvoji jedno od 
prva tri mesta na međunarodnim i republičkim takmičenjima koja se nalaze u 
kalendaru takmičenja učenika.
Pravo na stipendiju za izuzetno nadarene studente ima 
student počev od treće godine studija, odnosno sa ostvarenih 120 ESP bodova 
(osnovne akademske studije, master akademske studije i doktorske akademske 
studije), koji ispunjava opšte uslove iz člana 4. ovog zakona, koji tokom 
studiranja ostvari prosečnu ocenu najmanje 9,00 i koji je u kontinuitetu upisivao 
godine studiranja na teret budžeta Republike Srbije.
Za ostvarivanje prava iz st. 1. i 2. ovog člana učenici 
i studenti polažu standardizovane testove, osim učenika i studenata umetničkih 
škola i akademija koji nisu na teoretskom odseku.
Stipendija se dodeljuje bez obaveze vraćanja i isplaćuje 
se u mesečnom novčanom iznosu koji utvrđuje ministar za svaku školsku godinu.
Ministarstvo raspisuje konkurs za dodelu stipendija, 
koji sadrži naročito: uslove za dodelu stipendija, kriterijume za utvrđivanje 
redosleda kandidata, broj korisnika stipendije, datum i mesto polaganja 
standardizovanih testova, visinu stipendije, potrebna dokumenta, rokove za 
prijavljivanje na konkurs i odlučivanje o dodeli stipendija.
Testiranje kandidata sprovodi odgovarajući institut u 
sastavu visokoškolske ustanove (u daljem tekstu: Institut) i utvrđuje rezultate 
testiranja.
Brisani su raniji st. 7-9. (vidi član 5. Zakona - 
10/2019-8)
Predlog rang liste, konačnu rang listu i predlog 
odluke o dodeli stipendija utvrđuje komisija koju imenuje ministar, a koju čine 
predstavnici Ministarstva.
Brisan je raniji stav 11. (vidi član 5. Zakona - 
10/2019-8)
Odluku o dodeli stipendija donosi ministar.
Odluka iz stava 8. ovog člana konačna je.
Ministarstvo vodi evidenciju o odobrenim stipendijama.
Na osnovu konačne odluke o dodeli stipendije učenik, 
njegov roditelj ili staratelj, odnosno student zaključuje sa Ministarstvom ugovor o 
stipendiji za izuzetno nadarene učenike, odnosno studente, kojim se bliže 
uređuju prava i obaveze u vezi sa korišćenjem stipendije.
Učenik, odnosno student koji je zaključio sa 
Ministarstvom ugovor o stipendiji za izuzetno nadarene učenike, odnosno 
studente, ima pravo da svake naredne školske godine produži korišćenje tog prava, 
do završetka školovanja, ako dostavi dokaze o tome da i dalje ispunjava propisane 
uslove.
Ako učenik, odnosno student koji je zaključio ugovor sa 
Ministarstvom ne dostavi dokaze o tome da i dalje ispunjava propisane uslove – 
gubi pravo na stipendiju za izuzetno nadarene učenike, odnosno studente.
Pravo na stipendiju za izuzetno nadarene učenike, 
odnosno studente nema učenik, odnosno student koji je pravo na neku drugu 
učeničku, odnosno studentsku stipendiju ili kredit ostvario u skladu sa odlukom 
nadležnog organa iz budžeta jedinice lokalne samouprave, odnosno iz budžeta 
Republike Srbije.
Jedinica lokalne samouprave može svojom odlukom, u 
skladu sa materijalnim mogućnostima, utvrditi pravo na učeničku, odnosno 
studentsku stipendiju ili kredit, ako je prethodno za te namene u svom budžetu 
obezbedila sredstva.
Učenik, odnosno student za koga se utvrdi da je 
zloupotrebom ostvario pravo na stipendiju za izuzetno nadarene učenike, odnosno 
studente – trajno gubi pravo na stipendiju za izuzetno nadarene učenike, odnosno 
studente po odredbama ovog zakona i dužan je da vrati dobijeni iznos do početka 
narednog semestra.
Bliže uslove za dodelu stipendija iz st. 1. i 2. ovog 
člana, kriterijume za utvrđivanje redosleda kandidata, način i postupak 
ostvarivanja prava na stipendiju, naknadu za izradu standardizovanih testova i 
druga pitanja od značaja za ostvarivanje tog prava propisuje ministar.

*Službeni glasnik RS, broj 55/2013
**Službeni glasnik RS, broj 10/2019

Pravo učenika i studenata na odmor i dodatne aktivnosti
*Službeni glasnik RS, broj 10/2019

Član 12.
Učenik, odnosno student koji ispunjava opšte uslove iz 
člana 4. ovog zakona ima pravo na odmor i dodatne aktivnosti u učeničkom, 
odnosno studentskom odmaralištu (u daljem tekstu: odmaralište) u skladu sa ovim 
zakonom.
U odmaralištu iz stava 1. ovog člana obezbeđuju se: 
smeštaj, ishrana, odmor i dodatne aktivnosti učenika, odnosno studenata.
Ministarstvo raspisuje konkurs za ostvarivanje prava na 
odmor.
Odluku o ostvarivanju prava iz stava 3. ovog člana 
donosi direktor ustanove.
Na odluku o ostvarivanju prava iz stava 4. ovog člana 
učenik, njegov roditelj ili staratelj, odnosno student ima pravo da podnese 
prigovor direktoru ustanove. 
Na odluku po podnetom prigovoru iz stava 5. ovog 
člana, učenik, njegov roditelj ili staratelj, odnosno student ima pravo da podnese 
žalbu ministru u roku od osam dana od dana dostavljanja odluke.
O žalbi iz stava 6. ovog člana odlučuje ministar u 
roku od 15 dana od dana prijema žalbe.
Odluka iz stava 7. ovog člana konačna je.
Studenti sa posebnim potrebama koji konkurišu za odmor 
i dodatne aktivnosti, pored redovne dokumentacije, prilažu potvrdu od nadležne 
zdravstvene ustanove iz mesta studiranja.
Bliže uslove, kriterijume za utvrđivanje redosleda i 
način ostvarivanja prava učenika i studenata na odmor i visinu učešća korisnika 
prava u troškovima odmora i druga pitanja od značaja za ostvarivanje prava na 
odmor učenika i studenata, propisuje ministar.
Bliže uslove i kriterijume i način ostvarivanja prava 
studenata na dodatne aktivnosti propisuje ministar.
*Službeni glasnik RS, broj 10/2019

Pravo na kulturne, umetničke, sportske i rekreativne aktivnosti i informisanje

Član 13.
Radi postizanja boljeg uspeha u učenju i skladnog razvoja ličnosti učenika, 
odnosno studenta, ustanova organizuje kulturne, umetničke, sportske i 
rekreativne aktivnosti i informisanje u skladu sa ovim zakonom, a za učenike i u 
skladu sa programom vaspitnog rada.
Poseban oblik aktivnosti učenika iz stava 1. ovog člana jesu takmičenja – 
regionalna i republička domijada.
Bliže uslove i način ostvarivanja prava iz st. 1. i 2. ovog člana propisuje 
ministar.
*Službeni glasnik RS, broj 10/2019

Pohvale i nagrade učenika u ustanovi

Član 14.
Učenik koji se ističe svojim radom i aktivnostima u ustanovi pohvaljuje se i 
nagrađuje.
Pohvale i nagrade dodeljuje pedagoško veće ustanove.
Opštim aktom ustanove bliže se uređuju uslovi i način dodeljivanja pohvala i 
nagrada učenicima.

Obaveze i odgovornosti učenika u ustanovi
*Službeni glasnik RS, broj 10/2019

Član 15.
Učenik je dužan da prava koristi u skladu sa ovim 
zakonom i opštim aktom ustanove i da se odgovorno odnosi prema imovini, drugim 
učenicima, odnosno studentima i zaposlenima u ustanovi.
Učenik može da odgovara disciplinski i materijalno.
Učenik odgovara disciplinski za povredu obaveze koja 
je u vreme izvršenja bila utvrđena ovim zakonom ili opštim aktom ustanove.
Učenik koji u ustanovi prouzrokuje materijalnu štetu 
namerno ili krajnjom nepažnjom odgovara za štetu, u skladu sa zakonom.
Disciplinski postupak za utvrđivanje povrede obaveze i 
odgovornosti učenika, ustanova vodi primenom pravila opšteg upravnog postupka i 
okončava se rešenjem.
*Službeni glasnik RS, broj 10/2019
Odgovornost roditelja
*Službeni glasnik RS, broj 10/2019
Član 15a
Roditelj, odnosno drugi zakonski zastupnik deteta 
odgovoran je:
1) da na poziv ustanove uzme aktivno učešće u svim 
oblicima vaspitnog rada sa učenikom;
2) za povredu zabrane iz čl. 36–38. ovog zakona, 
učinjene od strane učenika;
3) za teže povrede obaveze učenika iz člana 15v ovog 
zakona;
4) da postupa odgovorno i uvažava preporuke nadležnog 
lekara u vezi sa lečenjem učenika;
5) da poštuje pravila ustanove.
Roditelj, odnosno drugi zakonski zastupnik dužan je da 
nadoknadi materijalnu štetu koju učenik nanese ustanovi, namerno ili iz krajnje 
nepažnje, u skladu sa zakonom.
Ustanova podnosi zahtev 
za pokretanje prekršajnog postupka, odnosno krivičnu prijavu, radi utvrđivanja 
odgovornosti roditelja, odnosno drugog zakonskog zastupnika.
*Službeni glasnik RS, broj 10/2019
Obaveze i odgovornosti studenata u ustanovi
*Službeni glasnik RS, broj 10/2019
Član 15b
Student je dužan da prava koristi u skladu sa ovim 
zakonom i opštim aktom ustanove i da se odgovorno odnosi prema imovini, drugim 
studentima i zaposlenima u ustanovi.
Student može da odgovara disciplinski i materijalno.
Student odgovara disciplinski za povredu obaveze koja 
je u vreme izvršenja bila utvrđena ovim zakonom ili opštim aktom ustanove.
Student koji u ustanovi prouzrokuje materijalnu štetu 
namerno ili krajnjom nepažnjom odgovara za štetu, u skladu sa zakonom.
Disciplinski postupak za utvrđivanje povrede obaveze i 
odgovornosti studenta, ustanova vodi primenom pravila opšteg upravnog postupka i 
okončava se rešenjem.
*Službeni glasnik RS, broj 10/2019
Povrede obaveza učenika
*Službeni glasnik RS, broj 10/2019
Član 15v
Povrede obaveza učenika mogu biti lakše i teže.
Lakše povrede obaveza propisuju se opštim aktom 
ustanove, a teže ovim zakonom.
Teže povrede obaveze učenika jesu:
1) zloupotreba prava na smeštaj i ishranu;
2) prepravka ili dopisivanje podataka u javnoj ispravi 
koju izdaje ustanova, odnosno ispravi, koju izdaje druga organizacija;
3) izazivanje opasnosti, oštećenje ili uništavanje 
imovine ustanove ili drugih učenika i zaposlenih, namerno ili krajnjom nepažnjom;
4) otuđivanje imovine ustanove, drugih učenika ili 
zaposlenih u ustanovi;
5) držanje, nošenje i upotreba oružja, odnosno 
eksplozivnih materija, zapaljivih tečnosti i gasova;
6) posedovanje, podstrekavanje, pomaganje, davanje drugom 
učeniku i upotreba alkohola, duvana, narkotičkog sredstva ili psihoaktivnih 
supstanci i supstanci koje se mogu upotrebiti u nezakonitoj proizvodnji opojnih 
droga; 
7) unošenje, upotreba opojnih droga, odnosno 
psihoaktivnih supstanci i alkohola u ustanovi i dolaženje u ustanovu pod dejstvom 
svih navedenih supstanci;
8) nasilničko ponašanje (fizičko, psihičko, socijalno, 
seksualno i elektronsko) ili izazivanje i učestvovanje u tuči i drugim konfliktima 
u ustanovi ili na javnom mestu, kojima se ugrožava javni red i mir;
9) podsticanje, organizovanje ili učestvovanje u 
aktivnostima koje su zabranjene u ustanovi (čl. 36, 37. i 38);
10) iznošenje, oštećenje, uništavanje evidencije ili 
unošenje i prepravljanje podataka u evidenciji koju vodi ustanova;
11) ponavljanje lakših povreda obaveza i kršenja odredaba 
kućnog reda, odnosno pravila ponašanja u ustanovi;
12) neodobreno i neprijavljeno napuštanje i odsustvovanje 
iz doma učenika. 
Učeniku koji učini povredu obaveze iz ovog zakona ili 
opšteg akta, ustanova je dužna da obezbedi adekvatnu podršku stručnog saradnika, 
a kada je to potrebno – sarađuje sa školom u koju je učenik upisan i sa 
odgovarajućim ustanovama zdravstvene, odnosno socijalne zaštite, radi promene 
ponašanja učenika.
*Službeni glasnik RS, broj 10/2019

Povrede obaveza studenata
*Službeni glasnik RS, broj 10/2019

Član 16.
Povrede obaveza studenata mogu biti lakše i teže.
Lakše povrede obaveza propisuju se opštim aktom 
ustanove, a teže ovim zakonom.
Teže povrede obaveza studenta jesu:
1) zloupotreba prava na smeštaj;
2) zloupotreba prava na ishranu;
3) ustupanje prava na smeštaj i ishranu trećem licu;
4) ostvarivanje prava na smeštaj i ishranu na osnovu 
isprava sa neistinitim podacima;
5) falsifikovanje ili prepravljanje javne isprave na 
osnovu koje se ostvaruje pravo na smeštaj i ishranu;
6) izazivanje opasnosti, oštećenje ili uništavanje 
imovine ustanove ili drugih studenata i zaposlenih, namerno ili krajnjom 
nepažnjom;
7) otuđivanje imovine ustanove, drugih studenata ili 
zaposlenih u ustanovi;
8) držanje, nošenje i upotreba oružja, odnosno 
eksplozivnih materija, zapaljivih tečnosti i gasova;
9) prodaja, ponuda, kupovina radi prodaje, držanje, 
prenošenje ili posredovanje u prodaji ili kupovini ili na drugi način neovlašćeno 
stavljanje u promet, podstrekavanje i pomaganje u upotrebi supstanci ili preparata 
koji su proglašeni za opojne droge, odnosno psihoaktivnih supstanci i supstanci 
koje se mogu upotrebiti u nezakonitoj proizvodnji opojnih droga;
10) unošenje i upotreba opojnih droga, odnosno 
psihoaktivnih supstanci i alkohola u ustanovi;
11) nasilničko ponašanje ili izazivanje i učestvovanje u 
tuči i drugim konfliktima u ustanovi ili na javnom mestu, kojima se ugrožava 
javni red i mir;
12) podsticanje, organizovanje ili učestvovanje u 
aktivnostima koje su zabranjene u ustanovi;
13) iznošenje, oštećenje, uništavanje evidencije ili 
unošenje i prepravljanje podataka u evidenciji koju vodi ustanova;
14) ponavljanje lakših povreda obaveza i kršenja odredaba 
kućnog reda, odnosno pravila ponašanja u ustanovi.
*Službeni glasnik RS, broj 10/2019

Vaspitno-disciplinske mere i postupak za povredu obaveze učenika

Član 17.
Za povredu obaveze učeniku se može izreći 
vaspitno-disciplinska mera: opomena, ukor, ukor pred isključenje i isključenje iz 
ustanove.
Opomena i ukor se izriču za lakšu povredu obaveza 
učenika.
Vaspitna mera za lakšu povredu obaveze izriče se 
učeniku bez vođenja vaspitno-disciplinskog postupka, u skladu sa opštim aktom 
ustanove.
Za težu povredu obaveze, učeniku se može izreći 
vaspitno-disciplinska mera: ukor pred isključenje i isključenje iz ustanove.
Za lakšu povredu obaveze učenika obavezno je pojačati 
vaspitni rad ustanove i roditelja.
Кada učenik izvrši težu povredu obaveze, ustanova 
odmah obaveštava roditelja, odnosno staratelja učenika i uključuje ga u 
odgovarajući postupak.
Ukoliko se roditelj, odnosno drugi zakonski zastupnik 
učenika koji je uredno obavešten, ne odazove da prisustvuje 
vaspitno-disciplinskom postupku, direktor ustanove postavlja odmah, a najkasnije 
narednog dana psihologa, odnosno pedagoga ustanove da u ovom postupku zastupa 
interese učenika, o čemu odmah obaveštava centar za socijalni rad.
Ustanova je dužna da sprovede disciplinski postupak 
ukoliko učenik napusti ustanovu pre pokretanja ili u toku vođenja postupka.
Vaspitno-disciplinsku meru u prvom stepenu izriče 
disciplinska komisija.
Vaspitno-disciplinski postupak za učinjenu težu povredu 
obaveze učenika, pokreće se najkasnije u roku od osam dana od dana saznanja.
Disciplinsku komisiju iz stava 9. ovog člana obrazuje 
direktor ustanove.
U vaspitno-disciplinskom postupku učenik, uz prisustvo 
roditelja, odnosno drugog zakonskog zastupnika, kao i svi ostali učesnici i 
svedoci, moraju biti saslušani i dati pisanu izjavu. 
Na odluku iz stava 9. ovog člana učenik, njegov 
roditelj, odnosno staratelj ima pravo žalbe u roku od tri dana od dana prijema 
odluke.
Po žalbi na odluku disciplinske komisije iz stava 9. 
ovog člana odlučuje pedagoško veće u roku od 15 dana od dana podnošenja žalbe.
Žalba na odluku kojom je izrečena 
vaspitno-disciplinska mera isključenja učenika iz ustanove, odlaže izvršenje 
odluke.
Odluka pedagoškog veća po žalbi je konačna.
Protiv konačne odluke iz stava 16. ovog člana učenik 
ima pravo na sudsku zaštitu u upravnom sporu.
Cilj izricanja vaspitno-disciplinske mere jeste promena 
ponašanja učenika, pravilan razvoj ličnosti i socijalizacija učenika.
Vaspitno-disciplinska mera se izriče učeniku za 
školsku godinu u kojoj je učinjena povreda obaveze.
Učeniku kome je izrečena vaspitno-disciplinska mera za 
težu povredu obaveza – ukor pred isključenje iz ustanove, prilikom konkurisanja u 
ustanove učeničkog standarda za narednu školsku godinu, umanjuje se ukupan broj 
bodova za četiri.
Učeniku kome je izrečena vaspitno-disciplinska mera za 
težu povredu obaveza – isključenje iz ustanove, umanjuje se ukupan broj bodova za 
pet.
O izrečenim vaspitno-disciplinskim merama vodi se 
evidencija.
Opštim aktom ustanove bliže se uređuju naročito: način 
i rokovi za vođenje vaspitno-disciplinskog postupka, sastav disciplinske 
komisije, odnosno komisije za naknadu štete, mandat, način rada i odlučivanja i 
slučajevi izuzeća člana komisije.
*Službeni glasnik RS, broj 10/2019

Disciplinske mere i postupak za povredu obaveze studenta

Član 18.
Za povredu obaveza studentu se može izreći disciplinska mera: opomena, ukor, 
ukor pred isključenje i isključenje iz ustanove.
Opomena i ukor izriču se za lakšu povredu obaveze studenta.
Za težu povredu obaveza studentu se može izreći disciplinska mera: ukor pred 
isključenje i isključenje iz ustanove.
Odluku o disciplinskoj meri u prvom stepenu izriče direktor ustanove, odnosno 
upravnik studentskog doma.
Na odluku iz stava 4. ovog člana student ima pravo žalbe u roku od tri dana 
od dana prijema odluke.
Po žalbi na odluku iz stava 4. ovog člana odlučuje disciplinska komisija u 
roku od 15 dana od dana podnošenja žalbe.
Disciplinsku komisiju iz stava 6. ovog člana imenuje upravni odbor ustanove.
Žalba na odluku kojom je izrečena disciplinska mera isključenja studenta iz 
ustanove, odlaže izvršenje odluke.
Rešenje disciplinske komisije po žalbi konačno je.
Student kome je izrečena disciplinska mera ukor pred isključenje sledeće 
školske godine nema pravo na smeštaj u objektu u kome se nalazio u vreme 
izricanja disciplinske mere.
Student kome je izrečena disciplinska mera isključenje iz ustanove sledeće 
školske godine nema pravo na smeštaj u ustanovi u kojoj se nalazio u vreme 
izricanja disciplinske mere, odnosno u drugoj ustanovi.
Student kome je izrečena disciplinska mera isključenje iz ustanove za težu 
povredu obaveze iz člana 16. stav 3. tač. 1), 2) i 3) trajno gubi pravo na 
smeštaj i ishranu u ustanovi.
O trajnom gubitku prava iz stava 12. ovog člana ustanova obaveštava 
visokoškolsku ustanovu u koju je student upisan.
O izrečenim disciplinskim merama vodi se evidencija.
Opštim aktom ustanove bliže se uređuju naročito: način i rokovi za vođenje 
disciplinskog postupka, sastav disciplinske komisije i komisije za naknadu 
štete, mandat, način rada i odlučivanja i slučajevi izuzeća člana komisije.

III. USTANOVE

Vrste ustanova

Član 19.
U ustanovama učeničkog i studentskog standarda učenici, odnosno studenti 
ostvaruju prava iz člana 3. ovog zakona, i to: pravo na smeštaj, ishranu, odmor 
i dodatne aktivnosti, a učenici i pravo na vaspitni rad.
Ustanove učeničkog standarda jesu:
1) dom učenika – za ostvarivanje prava učenika na smeštaj, ishranu i vaspitni 
rad;
2) učenički centar – za ostvarivanje prava učenika na smeštaj, ishranu, 
vaspitni rad i odmor;
3) učeničko odmaralište – za ostvarivanje prava učenika na odmor i 
dodatne aktivnosti;
4) učenički kulturni centar – za ostvarivanje prava učenika na kulturne, 
umetničke, sportske i rekreativne aktivnosti i informisanje.
Ustanove studentskog standarda jesu:
1) studentski centar – za ostvarivanje prava studenata na smeštaj i ishranu;
2) studentsko odmaralište – za ostvarivanje prava studenata na odmor i 
dodatne aktivnosti;
3) studentski kulturni centar – za ostvarivanje prava studenata na kulturne, 
umetničke, sportske i rekreativne aktivnosti i informisanje.
Studentsko odmaralište može da obezbeđuje i odmor i 
dodatne aktivnosti.
*Službeni glasnik RS, broj 10/2019

Delatnost ustanova za smeštaj i ishranu

Član 20.
Dom učenika je ustanova koja obezbeđuje smeštaj, 
ishranu i vaspitni rad sa učenicima.
Učenički centar je ustanova koja obezbeđuje smeštaj, 
ishranu, vaspitni rad i odmor sa učenicima. 
Studentski centar jeste ustanova koja obezbeđuje 
smeštaj i ishranu studenata.
Dom učenika, odnosno učenički centar, može da 
obezbeđuje smeštaj i ishranu studenata, a studentski centar smeštaj, ishranu i 
vaspitni rad sa učenicima, u okviru nepopunjenih smeštajnih kapaciteta.
Odluku iz stava 4. ovog člana donosi upravni odbor 
ustanove, uz saglasnost ministra.
Smeštaj učenika, odnosno studenata u ustanovama iz st. 
1–3. ovog člana organizuje se odvojeno prema polu i uzrastu.
Učenicima, odnosno studentima, koji su smešteni u 
ustanove iz st. 1–3. ovog člana obezbeđuju se, u skladu sa mogućnostima 
ustanove, kulturne, umetničke, sportske i rekreativne aktivnosti.
*Službeni glasnik RS, broj 10/2019

Delatnost odmarališta

Član 21.
Učeničko odmaralište i studentsko odmaralište jesu ustanove koje obezbeđuju 
odmor i dodatne aktivnosti učenika, odnosno studenata, uključujući staranje o zaštiti 
zdravlja i bezbednosti učenika, odnosno studenata.
Učenicima, odnosno studentima koji su smešteni u ustanove iz stava 1. ovog 
člana obezbeđuju se, u skladu sa mogućnostima ustanove, kulturne, umetničke, 
sportske i rekreativne aktivnosti.
*Službeni glasnik RS, broj 10/2019

Delatnost učeničkog, odnosno studentskog kulturnog centra

Član 22.
Učenički kulturni centar i studentski kulturni centar jesu ustanove koje 
obezbeđuju organizovanje i izvođenje programa u oblasti kulture, umetnosti i 
nauke, a radi podsticanja kulturnog, umetničkog i naučnog stvaralaštva učenika, 
odnosno studenata i zadovoljavanja njihovih kulturnih potreba. 
Studentski kulturni centar može obavljati delatnost i pod nazivom dom kulture.
Ustanova iz stava 1. ovog člana samostalno izvodi, odnosno organizuje 
izvođenje kulturno-umetničkih programa i naučnih tribina i bavi se izdavačkom 
delatnošću.
U obavljanju delatnosti ustanova iz stava 1. ovog člana sarađuje sa 
organizacijama iz oblasti kulture, umetnosti i nauke.

Druga delatnost

Član 23.
Ustanova može da obavlja i drugu delatnost koja je u funkciji njene osnovne 
delatnosti, uz saglasnost osnivača.
U okviru svoje delatnosti, radi korišćenja slobodnih kapaciteta, ustanova može 
pružati usluge trećim licima, o čemu vodi posebnu evidenciju.
Deo kapaciteta ustanova može da planira za smeštaj studenata i profesora iz 
međunarodne razmene, na osnovu saglasnosti ministra, na osnovu međunarodnog 
ugovora ili pod uslovom reciprociteta.

Osnivanje

Član 24.
Ustanovu može da osnuje Republika Srbija, autonomna pokrajina, jedinica 
lokalne samouprave i drugo domaće ili strano pravno ili fizičko lice.
Кada je osnivač ustanove Republika Srbija, akt o osnivanju donosi Vlada.

Mreža ustanova

Član 25.
Broj i prostorni raspored ustanova čiji je osnivač Republika Srbija, 
autonomna pokrajina ili jedinica lokalne samouprave, prema vrsti i strukturi, 
planira se aktom o mreži ustanova.
Ustanova čiji je osnivač Republika Srbija, autonomna pokrajina ili jedinica 
lokalne samouprave osniva se u skladu sa aktom o mreži ustanova.
Akt iz stava 1. ovog člana donosi Vlada na osnovu:
1) broja škola i učenika, odnosno visokoškolskih ustanova i studenata na 
određenom području;
2) specifičnosti područja (brdsko-planinsko, pogranično, nedovoljno razvijeno, 
nacionalno mešovito područje);
3) razvojnih specifičnosti područja na osnovu utvrđenih i planiranih potreba 
za zapošljavanje;
4) dostupnosti i jednakih uslova za sticanje obrazovanja i vaspitanja;
5) obezbeđenosti saobraćajne komunikacije;
6) finansijskih mogućnosti Republike Srbije.
Akt iz stava 1. ovog člana Vlada donosi po pribavljenom mišljenju nacionalnih 
saveta nacionalnih manjina.

Uslovi za osnivanje, početak rada i obavljanje delatnosti

Član 26.
Ustanova može da se osnuje ako:
1) postoji potreba za smeštajem i ishranom učenika i 
studenata, odnosno za odmorom i dodatnim aktivnostima učenika i studenata;
2) ima program rada;
3) ima obezbeđena sredstva za osnivanje i rad.
Drugo pravno ili fizičko lice može da osnuje ustanovu ako, osim uslova iz 
stava 1. ovog člana, ima garanciju poslovne banke da su obezbeđena sredstva 
potrebna za tri godine rada, odnosno za nastavak korišćenja prava u drugoj 
ustanovi u slučaju prestanka rada te ustanove.
Ustanova može da počne sa radom i da obavlja delatnost ako ispunjava uslove za 
osnivanje i ima:
1) propisani prostor i opremu;
2) propisani broj i strukturu zaposlenih u radnom odnosu na neodređeno vreme, 
a u domu učenika i propisan broj vaspitača i stručnih saradnika;
3) obezbeđene higijensko-tehničke uslove, u skladu sa zakonom.
Ustanova je dužna da u poslovanju hranom koristi uputstvo za dobru 
proizvođačku i higijensku praksu i primenu HACCP standarda, 
odnosno primenu aktuelnih standarda, u skladu sa zakonom 
kojim se uređuje bezbednost hrane.
Osnivač ustanove ne može da bude fizičko lice koje je pravnosnažnom presudom 
osuđeno za krivično delo za koje je izrečena bezuslovna kazna zatvora u trajanju 
od najmanje tri meseca ili koje je osuđeno za: krivično delo nasilje u porodici, 
oduzimanje maloletnog lica, zapuštanje i zlostavljanje maloletnog lica ili 
rodoskrvnjenje; za krivično delo primanja mita ili davanja mita; za krivično delo iz 
grupe krivičnih dela protiv polne slobode, protiv pravnog saobraćaja i protiv 
čovečnosti i drugih dobara zaštićenih međunarodnim pravom, bez obzira na 
izrečenu krivičnu sankciju, ni lice za koje je, u skladu sa zakonom, utvrđeno 
diskriminatorno ponašanje.
Ustanova se upisuje u sudski registar kad nadležni organ utvrdi da su 
ispunjeni uslovi za osnivanje, početak rada i obavljanje delatnosti.
Upisom u sudski registar ustanova stiče svojstvo pravnog lica.
Bliže uslove za osnivanje, početak rada i obavljanje delatnosti ustanova 
propisuje ministar.
Standarde kvaliteta ishrane učenika i studenata propisuje ministar.
Standarde za kategorizaciju objekata učeničkog i studentskog standarda, 
kategorije objekata i način sticanja i promene kategorije objekata propisuje 
ministar.
*Službeni glasnik RS, broj 10/2019

Radna jedinica ustanove

Član 27.
Ustanova obavlja delatnost u svom sedištu.
Ustanova može da obavlja delatnost i van sedišta, odnosno u drugom objektu 
organizovanjem radne jedinice, ako ispunjava uslove iz člana 26. stav 3. ovog 
zakona, u skladu sa dozvolom za rad.
Radna jedinica iz stava 2. ovog člana nema svojstvo pravnog lica.

Dozvola za rad

Član 28.
Ustanova može početi sa radom i obavljanjem delatnosti kada se rešenjem utvrdi 
da ispunjava uslove za osnivanje, početak rada i obavljanje delatnosti (u daljem 
tekstu: dozvola za rad).
O zahtevu za dobijanje dozvole za rad ustanove odlučuje Ministarstvo, 
najkasnije u roku od dva meseca od podnošenja zahteva.
Rešenje o dozvoli za rad konačno je.

Statusne promene i promene naziva i sedišta

Član 29.
Ustanova može da vrši statusne promene, promenu naziva ili sedišta.
Odluku iz stava 1. ovog člana donosi organ upravljanja ustanove, uz saglasnost 
osnivača.
Кada je osnivač ustanove Republika Srbija, saglasnost na odluku iz stava 2. 
ovog člana daje Vlada.
U slučaju statusne promene, promene naziva ili sedišta ustanova podnosi 
zahtev za izdavanje nove dozvole za rad.

Zabrana rada ustanove i oduzimanje dozvole za rad

Član 30.
Ustanovi se oduzima dozvola za rad kada joj se zabrani rad, u skladu sa 
zakonom.
Кada organ nadležan za vršenje inspekcijskog nadzora utvrdi da ustanova ne 
ispunjava propisane uslove za rad ili ne obavlja delatnost na propisani način, 
odrediće joj rok za ispunjenje uslova, odnosno otklanjanje nepravilnosti u obavljanju 
delatnosti i o tome će obavestiti osnivača.
Ako ustanova ne otkloni nezakonitost u ostavljenom 
roku, organ nadležan za vršenje inspekcijskog nadzora je ovlašćen da donese 
rešenje i izrekne meru kojom, do otklanjanja nezakonitosti, ustanovi zabranjuje 
obavljanje delatnosti.
Ako ustanova ne postupi u skladu sa rešenjem i 
izrečenom merom iz stava 3. ovog člana, Ministarstvo će rešenjem zabraniti rad 
ustanove i oduzeće joj dozvolu za rad.
Rešenje iz stava 4. ovog člana konačno je.
Ministarstvo će o zabrani rada ustanove i oduzimanju dozvole za rad obavestiti 
osnivača.
Učenici, odnosno studenti koji su smešteni u ustanovu kojoj je zabranjen rad 
imaju pravo na smeštaj i ishranu u tekućoj školskoj godini u drugoj ustanovi 
koju odredi Ministarstvo.
*Službeni glasnik RS, broj 10/2019

Ukidanje ustanove

Član 31.
Ustanova se ukida pod uslovom propisanim zakonom kojim se uređuju javne 
službe.
Učenici, odnosno studenti koji su smešteni u ustanovu koja se ukida imaju 
pravo na smeštaj i ishranu u tekućoj školskoj godini u drugoj ustanovi koju 
odredi Ministarstvo.
Akt o ukidanju ustanove donosi osnivač.

Druga organizacija

Član 32.
Pojedine poslove iz delatnosti učeničkog i studentskog standarda može da 
obavlja i drugo pravno i fizičko lice (u daljem tekstu: druga organizacija), pod 
uslovima propisanim ovim zakonom i propisima donetim na osnovu ovog zakona.
Druga organizacija može da obavlja pojedine poslove iz delatnosti učeničkog i 
studentskog standarda i na osnovu ugovora zaključenog sa Ministarstvom, u skladu 
sa zakonom kojim se uređuju javne nabavke.

Registar ustanova i drugih organizacija

Član 33.
Ministarstvo vodi evidenciju (u daljem tekstu: registar):
1) ustanova;
2) drugih organizacija koje obavljaju pojedine poslove iz delatnosti učeničkog 
i studentskog standarda.
Podaci koji se u registru vode o ustanovi obuhvataju i druge delatnosti koje 
ustanova obavlja.
Sadržaj i način vođenja registra propisuje ministar.

Odgovornost ustanove za bezbednost učenika, odnosno studenata i zaposlenih

Član 34.
Ustanova je dužna da propiše mere, način i postupak zaštite i bezbednosti 
učenika, odnosno studenata u ustanovi, u saradnji sa nadležnim organom jedinice 
lokalne samouprave i drugim nadležnim organima i službama.
Dom učenika, odnosno učenički centar obezbeđuje stalnu dostupnost vaspitača.
Ustanova je dužna da sprovodi mere iz stava 1. ovog člana i da sa sadržinom 
mera upoznaje učenike, njihove roditelje, odnosno staratelje, kao i studente na 
način utvrđen opštim aktom ustanove.
Ustanova je dužna da osigura bezbednost i zaštitu na radu zaposlenih u skladu 
sa zakonom kojim se uređuje bezbednost i zdravlje na radu.

Pravila ponašanja u ustanovi

Član 35.
U ustanovi se neguju odnosi međusobnog razumevanja i uvažavanja ličnosti 
učenika, odnosno studenata i zaposlenih.
Zaposleni imaju obavezu da svojim radom i ukupnim ponašanjem doprinose 
razvijanju pozitivne atmosfere u ustanovi.
Pravila ponašanja u ustanovi propisuje upravni odbor ustanove, polazeći od 
principa: tolerancije, međusobne saradnje i uvažavanja, nenasilnog rešavanja 
sukoba, poštovanja privatnosti i negovanja različitosti.

Zabrana diskriminacije, nasilja i zlostavljanja u ustanovi

Član 36.
U ustanovi su zabranjene aktivnosti kojima se na otvoren ili prikriven način 
ugrožavaju, omalovažavaju ili diskriminišu grupe i pojedinci po bilo kom osnovu, 
a naročito po osnovu rase, pola, nacionalne pripadnosti, društvenog porekla, 
rođenja, veroispovesti, političkog ili drugog uverenja, imovnog stanja, kulture, 
jezika, uzrasta, seksualne orijentacije, psihičkog ili fizičkog invaliditeta, 
konstitucije ili se podstiče na takvo ponašanje.
Ne smatraju se diskriminacijom posebne mere uvedene radi postizanja pune 
ravnopravnosti, zaštite i napretka lica, odnosno grupe lica koja se nalaze u 
nejednakom položaju.
U ustanovi je zabranjeno vređanje, nasilno ponašanje i zlostavljanje.

Zabrana oružja, eksplozivnih i drugih materijala, opojnih droga i alkohola u 
ustanovi

Član 37.
U ustanovi nije dozvoljeno držanje, nošenje i upotreba oružja, odnosno 
eksplozivnih materija, zapaljivih tečnosti i gasova, kao i prodaja, ponuda, 
kupovina radi prodaje, držanje, prenošenje ili posredovanje u prodaji ili kupovini 
ili na drugi način neovlašćeno stavljanje u promet, podstrekivanje i pomaganje u 
upotrebi supstanci ili preparata koji su proglašeni za opojne droge, odnosno 
psihoaktivnih supstanci i supstanci koje se mogu upotrebiti u nezakonitoj 
proizvodnji opojnih droga, kao i upotreba alkohola.

Zabrana stranačkog i verskog organizovanja i delovanja u ustanovi

Član 38.
U ustanovi je zabranjeno stranačko i versko organizovanje i delovanje i 
korišćenje prostora u te svrhe.
Bogosluženje i verski obredi mogu se obavljati u ustanovama samo u prigodnim 
prilikama, u skladu sa zakonom kojim se uređuje pravni položaj crkava i verskih 
zajednica.

Statut ustanove

Član 39.
Ustanova ima statut.
Statut je osnovni opšti akt ustanove, kojim se bliže uređuju organizacija, 
način rada, upravljanje i rukovođenje u ustanovi i druga pitanja, u skladu sa 
zakonom.

Razvojni plan ustanove

Član 40.
Ustanova ima razvojni plan.
Razvojni plan ustanove sadrži: srednjoročni cilj razvoja ustanove, prioritete u 
obavljanju delatnosti, plan aktivnosti i nosioce aktivnosti i druga pitanja od 
značaja za razvoj ustanove.
Razvojni plan donosi upravni odbor, na predlog direktora ustanove, za period 
od četiri godine.
Ustanova je dužna da razvojni plan ustanove dostavi Ministarstvu u roku od 15 
dana od dana donošenja.

Program vaspitnog rada u ustanovama učeničkog standarda

Član 41.
Vaspitni rad u domu učenika, odnosno učeničkom centru ostvaruje se na osnovu 
programa vaspitnog rada.
Program vaspitnog rada donosi upravni odbor ustanove iz stava 1. ovog člana, 
na predlog pedagoškog veća, u skladu sa osnovama vaspitnog programa.
U ustanovama učeničkog i studentskog standarda čije je sedište na teritoriji 
jedinice lokalne samouprave u kojoj je jezik nacionalne manjine u službenoj 
upotrebi, nacionalni saveti nacionalnih manjina predlažu mere i deo programa 
vaspitnog rada sa učenicima u ustanovama učeničkog standarda, koji se odnose na 
afirmaciju međuetničke tolerancije i multikulturalizma.
Osnove vaspitnog programa po pribavljenom mišljenju 
Nacionalnog prosvetnog saveta donosi ministar, u skladu sa zakonom kojim se 
uređuju osnove sistema obrazovanja i vaspitanja.
Programom vaspitnog rada utvrđuju se: ciljevi, zadaci, 
ishodi, vrste, trajanje i oblici 
rada i druga pitanja od značaja za vaspitni rad.
Vaspitni rad ostvaruje se na srpskom jeziku.
Za pripadnike nacionalne manjine vaspitni rad ostvaruje se na maternjem jeziku, 
dvojezično ili na srpskom jeziku, u skladu sa posebnim zakonom.
Vaspitni rad može da se izvodi i na stranom jeziku ili dvojezično, uz 
saglasnost ministra.
Vaspitni rad za lica koja koriste jezik znakova izvodi se na jeziku znakova i 
pomoću sredstava tog jezika.
Program vaspitnog rada ostvaruje se u vaspitnim grupama do 25 učenika.
*Službeni glasnik RS, broj 10/2019

Godišnji plan rada

Član 42.
Ustanova donosi godišnji plan rada, kojim se utvrđuju: vreme, mesto, način 
organizacije rada i nosioci ostvarivanja programa rada, posebno programa 
vaspitnog rada za odgovarajuću školsku godinu.
Godišnji plan rada donosi upravni odbor ustanove na osnovu razvojnog plana, a 
u ustanovi učeničkog standarda i na osnovu programa vaspitnog rada.
Godišnji plan rada ustanova učeničkog standarda donosi do 30. septembra.

Prekid rada u ustanovi

Član 43.
Ustanova može da prekine rad u slučaju više sile i u drugim slučajevima 
kojima su ugroženi bezbednost i zdravlje učenika, odnosno studenata i zaposlenih.
Odluku o prekidu rada donosi upravni odbor ustanove i o tome obaveštava 
osnivača.

Saradnja i povezivanje ustanova

Član 44.
Radi unapređivanja obavljanja delatnosti učeničkog i studentskog standarda, 
ustanove sarađuju i mogu da se udružuju, u skladu sa zakonom.
Sredstva za namene iz stava 1. ovog člana obezbeđuju se iz sopstvenih prihoda 
ustanova, iz donacija, učešćem u projektima i na drugi način u skladu sa 
zakonom.

Evidencija

Član 45.
Ustanove vode evidenciju i izdaju isprave učenicima i studentima, u skladu sa 
zakonom.
Evidencija se vodi na srpskom jeziku, ćiriličkim pismom, a na jezicima 
nacionalnih manjina u skladu sa posebnim zakonom.
Dom učenika, odnosno učenički centar vodi: knjigu matične evidencije o 
učenicima, dnevnik vaspitnog rada, knjigu evidencije rada stručnih saradnika i 
evidenciju o dnevnom dežurstvu.
Dnevnik vaspitnog rada vodi vaspitač, a knjigu evidencije rada stručnog 
saradnika vodi stručni saradnik .
Dom učenika, odnosno učenički centar, na osnovu knjige matične evidencije o 
učenicima, učeniku izdaje učeničku legitimaciju, odnosno elektronsku karticu.
Studentski centar vodi: knjigu matične evidencije o studentima i registarski 
karton studenta.
Ustanove učeničkog i studentskog standarda vode knjigu 
domaćih gostiju i knjigu stranih gostiju, u skladu sa propisom kojim se uređuju 
uslovi za ulazak, kretanje, boravak i vraćanje stranaca.
Studentski centar, na osnovu knjige matične evidencije o studentima, studentu 
izdaje studentsku legitimaciju, odnosno elektronsku karticu.
Učeničko, odnosno studentsko odmaralište vodi: evidenciju o smeštenim 
učenicima, odnosno studentima, u skladu sa zakonom o turizmu.
Ustanove iz st. 3, 6. i 9. ovog člana trajno čuvaju knjige matične evidencije 
o učenicima, odnosno studentima, a ostalu evidenciju 10 godina.
Ustanove iz st. 3, 6. i 9. ovog člana dužne su da 
evidenciju vode u pismenoj ili elektronskoj formi i da podatke upisane u 
evidenciju, prema potrebi, dostavljaju ministarstvu.
Sadržaj i način vođenja evidencije i izgled i sadržaj učeničke i studentske 
legitimacije, odnosno elektronske kartice, kao i način i rokove dostavljanja 
podataka iz evidencije Ministarstvu, propisuje ministar.
*Službeni glasnik RS, broj 10/2019

Podaci u evidencijama

*Službeni glasnik RS, broj 55/2013

Član 45a
Evidencije koje vodi ustanova sadrže podatke o 
ustanovi, učenicima, odnosno studentima i njihovim roditeljima ili starateljima i 
zaposlenima.

*Službeni glasnik RS, broj 55/2013

Podaci o ustanovi

*Službeni glasnik RS, broj 55/2013

Član 45b
Podaci o ustanovi su podaci u vezi sa pravnim statusom 
ustanove, odnosno statusom ustanove u sistemu učeničkog i studentskog standarda, 
podaci o obavljanju osnovne delatnosti (smeštaj, ishrana, vaspitni rad, odmor i
dodatne aktivnosti), obavljanju druge delatnosti, razvojnom i godišnjem planu rada i 
drugim aktima ustanove, organima ustanove, objektu i radnim jedinicama ustanove, 
dozvoli za rad i kategorizaciji ustanove.
Ustanova u kojoj se ostvaruje pravo učenika na 
vaspitni rad vodi posebnu evidenciju o vaspitnom, odnosno stručnom radu, koju 
čine podaci o vaspitnim grupama, rasporedu aktivnosti u toku vaspitnog, odnosno 
stručnog rada, dnevnom dežurstvu, saradnji sa roditeljima, odnosno starateljima 
učenika i školom, zdravstvenim i drugim ustanovama, programu vaspitnog, odnosno 
stručnog rada i njihovom ostvarivanju.

*Službeni glasnik RS, broj 55/2013

**Službeni glasnik RS, broj 10/2019

Evidencija o učeniku, odnosno studentu

*Službeni glasnik RS, broj 55/2013

Član 45v
Evidenciju o učeniku, odnosno studentu čine podaci 
kojima se određuje njihov identitet (u daljem tekstu: lični podaci), obrazovni, 
socijalni i zdravstveni status.
Lični podaci o učeniku, odnosno studentu jesu: ime i 
prezime učenika, odnosno studenta, jedinstveni matični broj građana, pol, datum 
rođenja, mesto, opština i država rođenja, adresa, mesto, opština i država 
stanovanja, kontakt telefon i državljanstvo.
Lični podaci o roditelju ili staratelju učenika, odnosno 
studenta jesu: ime i prezime roditelja ili staratelja, jedinstveni matični broj 
građana, pol, datum rođenja, mesto, opština i država rođenja, adresa, mesto, 
opština i država stanovanja i kontakt telefon, odnosno elektronska adresa.
Podaci kojima se određuje obrazovni status učenika, 
odnosno studenta jesu: podaci o upisanoj srednjoj školi, odnosno visokoškolskoj 
ustanovi, trajanju obrazovanja, odnosno studijskom programu, upisanom razredu, 
odnosno godini studija, godini upisa, statusu, postignutom uspehu, položenim 
standardizovanim testovima, izrečenim vaspitno-disciplinskim, odnosno 
disciplinskim merama, a za učenike i podaci o učešću na takmičenjima i jeziku na 
kome na kome se ostvaruje vaspitni rad.
Podaci kojima se određuje socijalni status učenika, 
odnosno studenta jesu: podaci o stanju porodice (broj članova porodičnog 
domaćinstva, da li su roditelji živi, njihov obrazovni nivo, zaposlenje, prihod, 
primanja socijalne pomoći i podaci o pripadnosti osetljivoj društvenoj grupi), 
podaci o korišćenju prava na smeštaj, ishranu i vaspitni rad i o izdatoj 
učeničkoj, odnosno studentskoj legitimaciji, odnosno elektronskoj kartici, 
podaci o korišćenju učeničkog, odnosno studentskog kredita i stipendije i 
stipendije za izuzetno nadarene učenike i studente.
Podaci kojima se određuje zdravstveni status učenika, 
odnosno studenta jesu podaci o zdravstvenom statusu učenika, odnosno studenta 
koje unosi izabrani lekar nadležne zdravstvene ustanove, na osnovu kojih se vrši 
procena potreba za pružanjem dodatne vaspitno-obrazovne, zdravstvene ili 
socijalne podrške, odnosno za ostvarivanje prava na oporavak.

*Službeni glasnik RS, broj 55/2013

Evidencija o zaposlenima

*Službeni glasnik RS, broj 55/2013

Član 45g
Evidenciju o zaposlenima čine sledeći podaci: ime i 
prezime, jedinstveni matični broj građana, pol, datum rođenja, mesto, opština i 
država rođenja, adresa, mesto, opština i država stanovanja, kontakt telefon, nivo 
i vrsta obrazovanja, podaci o stručnom usavršavanju, podaci o državljanstvu, 
psihičkoj, fizičkoj i zdravstvenoj sposobnosti za rad sa učenicima, odnosno 
studentima i proveri tih sposobnosti, podatak o neosuđivanosti, podatak o 
poznavanju jezika na kome se izvodi vaspitni rad, podaci o vrsti radnog odnosa, 
odnosno angažovanja i stažu osiguranja, podaci o stručnom ispitu i licenci, podaci 
o zaduženjima, plati i učešću u radu organa ustanove.

*Službeni glasnik RS, broj 55/2013

Način prikupljanja podataka za evidencije o učenicima i 
studentima

*Službeni glasnik RS, broj 55/2013

Član 45d
Podaci u evidencijama prikupljaju se na osnovu 
dokumentacije koju, na zahtev učenika, njegovog roditelja ili staratelja, odnosno 
studenta izdaju nadležni organi, a u svrhu ostvarivanja prava iz oblasti 
učeničkog i studentskog standarda.
Naročito osetljivi podaci obrađuju se uz pristanak lica 
koji se daje u pismenom obliku, u skladu sa zakonom kojim se uređuje zaštita 
podataka o ličnosti.

*Službeni glasnik RS, broj 55/2013

Vođenje evidencija

*Službeni glasnik RS, broj 55/2013

Član 45đ
Prikupljeni podaci čine osnov za vođenje evidencija u 
ustanovi, odnosno Ministarstvu, u okviru jedinstvenog informacionog sistema 
prosvete, prema zakonu kojim se uređuju osnove sistema obrazovanja i vaspitanja.
U pogledu vođenja evidencija primenjuje se zakon kojim 
se uređuje zaštita podataka o ličnosti.

*Službeni glasnik RS, broj 55/2013

Obrada podataka

*Službeni glasnik RS, broj 55/2013

Član 45e
Podatke o ustanovi, odnosno drugoj organizaciji koja 
obavlja pojedine poslove iz delatnosti učeničkog i studentskog standarda za 
potrebe vođenja registra ustanova i drugih organizacija prikuplja Ministarstvo.
Podatke o učenicima, odnosno studentima – za 
evidenciju za ostvarivanje prava na smeštaj, ishranu, odmor i
dodatne aktivnosti, a za 
učenika i za vaspitni rad, prikuplja ustanova i dostavlja Ministarstvu podatke o 
broju korisnika.
Podatke o učenicima, odnosno studentima – za 
evidenciju o odobrenim učeničkim i studentskim kreditima i stipendijama i 
stipendijama za izuzetno nadarene učenike i studente prikuplja Ministarstvo, 
odnosno odgovarajuća poslovna banka, koja ih u skladu sa zaključenim ugovorom 
dostavlja Ministarstvu.
Podatke o zaposlenima prikuplja ustanova i dostavlja 
Ministarstvu podatke o broju zaposlenih i lične podatke o vaspitačima i stručnim 
saradnicima ─ psiholozima i pedagozima za potrebe vođenja registra vaspitača, 
psihologa i pedagoga.
U postupku ostvarivanja prava iz oblasti učeničkog i 
studentskog standarda zabranjeno je objavljivati javno na rang listi sledeće lične 
podatke o učenicima, odnosno studentima: jedinstveni matični broj građana 
učenika i studenata, adrese njihovog stanovanja, brojeve telefona, kao i naročito 
osetljive podatke o učenicima, odnosno studentima.

*Službeni glasnik RS, broj 55/2013

**Službeni glasnik RS, broj 10/2019

Imovina ustanova

Član 46.
Upravljanje i raspolaganje imovinom koju koriste ustanove čiji je osnivač 
Republika Srbija, autonomna pokrajina ili jedinica lokalne samouprave uređuje se 
posebnim zakonom kojim se uređuje javna svojina.

IV. ORGANI USTANOVA

Organi ustanove

Član 47.
Organi ustanove jesu: direktor i upravni odbor.
Dom učenika i učenički centar pored organa iz stava 1. ovog člana imaju i 
pedagoško veće i druge stručne organe i timove.
U ustanovi čiji je osnivač drugo pravno ili fizičko lice uslovi za imenovanje 
upravnog odbora, njegov mandat i sastav, kao i uslovi za direktora, njegov mandat 
i razlozi za prestanak dužnosti, uređuju se osnivačkim aktom i statutom 
ustanove.
U pogledu nadležnosti upravnog odbora i direktora u ustanovi iz stava 3. ovog 
člana shodno se primenjuju odredbe ovog zakona koje se odnose na ustanove čiji je 
osnivač Republika Srbija, autonomna pokrajina i jedinica lokalne samouprave.

*Službeni glasnik RS, broj 10/2019

Organi ustanove čiji je osnivač Republika Srbija, autonomna pokrajina i 
jedinica lokalne samouprave

Upravni odbor

Član 48.
Predsednika i članove upravnog odbora ustanove imenuje i razrešava osnivač.
Upravni odbor ustanove čiji je osnivač Republika Srbija imenuje i razrešava 
Vlada.
U ustanovama učeničkog i studentskog standarda čije je sedište na teritoriji 
jedinice lokalne samouprave u kojoj je jezik nacionalne manjine u službenoj 
upotrebi, prilikom imenovanja i razrešenja predsednika i članova upravnog odbora, 
primenjuju se i relevantne odredbe zakona kojim se uređuju nadležnosti 
nacionalnih saveta nacionalnih manjina.
Upravni odbor imenuje se na vreme od četiri godine.
Postupak imenovanja predsednika i članova upravnog odbora pokreće se 
najkasnije tri meseca pre isteka mandata predsednika i članova upravnog odbora.
U upravni odbor ustanove ne može biti imenovano lice:
1) koje je na funkciji u državnom organu, organu teritorijalne autonomije ili 
organu jedinice lokalne samouprave, odnosno čiji su poslovi nespojivi sa 
obavljanjem poslova u upravnom odboru ustanove;
2) koje je već imenovano u organ upravljanja druge ustanove učeničkog i 
studentskog standarda;
3) koje je osuđivano pravnosnažnom presudom za krivično delo za koje je 
izrečena bezuslovna kazna zatvora u trajanju od najmanje šest meseci;
4) kome je izrečena mera zaštite od nasilja u porodici;
5) u drugim slučajevima u skladu sa zakonom.
Predsednik i članovi upravnog odbora ustanove nemaju pravo na naknadu.

Upravni odbor ustanova učeničkog standarda

Član 49.
Upravni odbor doma učenika, odnosno učeničkog centra ima sedam članova 
uključujući i predsednika, od kojih su tri predstavnici osnivača, dva 
predstavnici roditelja, odnosno staratelja učenika i dva predstavnici zaposlenih u 
ustanovi.
Upravni odbor učeničkog odmarališta i učeničkog kulturnog centra ima pet 
članova uključujući i predsednika, od kojih su tri predstavnici osnivača i dva 
predstavnici zaposlenih u ustanovi.
Predstavnike roditelja, odnosno staratelja učenika predlaže pedagoško veće 
ustanove.
Predstavnike zaposlenih u ustanovi predlažu reprezentativni sindikati 
ustanove.
U ustanovi u kojoj nije organizovan reprezentativni sindikat predstavnike 
zaposlenih predlažu zaposleni većinom glasova ukupnog broja zaposlenih.

Upravni odbor ustanova studentskog standarda

Član 50.
Upravni odbor studentskog centra, odnosno studentskog odmarališta, čiji su 
smeštajni kapaciteti do 1500 mesta, ima devet članova uključujući i predsednika, 
od kojih su četiri predstavnici osnivača, jedan predstavnik univerziteta iz 
sedišta ustanove, dva predstavnici studenata i dva predstavnici zaposlenih u 
ustanovi.
Upravni odbor studentskog centra čiji je smeštajni kapacitet preko 1500 mesta 
ima 13 članova uključujući i predsednika, od kojih su pet predstavnici osnivača, 
dva predstavnici univerziteta iz sedišta ustanove, tri predstavnici studenata i 
tri predstavnici zaposlenih u ustanovi.
Upravni odbor studentskog kulturnog centra i doma kulture ima devet članova 
uključujući i predsednika, od kojih su četiri predstavnici osnivača, jedan 
predstavnik univerziteta iz sedišta ustanove, dva predstavnici studenata i dva 
predstavnici zaposlenih u ustanovi.
Predstavnike univerziteta predlaže univerzitet čiji je osnivač Republika 
Srbija, u skladu sa opštim aktom univerziteta.
Predstavnike studenata predlaže studentski parlament univerziteta iz stava 4. 
ovog člana, iz reda korisnika usluga ustanove, na sednici studentskog parlamenta 
univerziteta.
Predstavnike zaposlenih predlažu reprezentativni sindikati ustanove.
U ustanovi u kojoj nije organizovan reprezentativni sindikat predstavnike 
zaposlenih predlažu zaposleni većinom glasova ukupnog broja zaposlenih.

Nadležnost upravnog odbora

Član 51.
Upravni odbor ustanove:
1) donosi statut i druge opšte akte ustanove;
2) donosi razvojni plan i godišnji plan rada i usvaja izveštaje o njihovom 
ostvarivanju;
3) donosi finansijski plan ustanove;
4) usvaja godišnji plan javnih nabavki ustanove;
5) usvaja izveštaj o poslovanju i završni račun;
6) podnosi osnivaču izveštaj o poslovanju;
7) raspisuje konkurs, obrazuje konkursnu komisiju i daje predlog za imenovanje 
direktora ustanove;
8) odlučuje o pravima, obavezama i odgovornostima direktora;
9) razmatra rezultate rada i preduzima mere za poboljšanje uslova i rezultata 
rada ustanove;
10) obrazuje drugostepenu disciplinsku komisiju;
11) obavlja i druge poslove u skladu sa zakonom, aktom o osnivanju i statutom.
Pored akata iz stava 1. ovog člana upravni odbor doma učenika, odnosno 
učeničkog centra donosi i program vaspitnog rada.
Radom upravnog odbora rukovodi predsednik.
Upravni odbor donosi odluke većinom glasova ukupnog broja članova.
Sednici upravnog odbora prisustvuje i učestvuje u radu predstavnik 
reprezentativnog sindikata u ustanovi, bez prava odlučivanja.
Rad upravnog odbora uređuje se poslovnikom.

Razrešenje predsednika i članova upravnog odbora

Član 52.
Osnivač ustanove razrešiće, pre isteka mandata, pojedine članove, uključujući 
i predsednika ili upravni odbor u celini:
1) na lični zahtev;
2) ako član upravnog odbora neopravdano odsustvuje sa sednica ili nesavesnim 
radom onemogućava rad upravnog odbora;
3) ako u postupku preispitivanja akta o imenovanju utvrdi nepravilnosti;
4) ako ovlašćeni predlagač pokrene inicijativu za razrešenje člana upravnog 
odbora zbog prestanka osnova po kojem je imenovan u upravni odbor;
5) ako upravni odbor donosi nezakonite odluke ili ne donosi odluke koje je na 
osnovu zakona i statuta dužan da donosi;
6) u drugim slučajevima u skladu sa zakonom.
Novoimenovanom članu upravnog odbora mandat traje do isteka mandata upravnom 
odboru u celini.

Direktor ustanove

Član 53.
Direktor rukovodi ustanovom.
Za direktora ustanove može biti imenovano lice koje je 
steklo visoko obrazovanje na studijama drugog stepena ili lice koje je steklo 
visoko obrazovanje na osnovnim studijama u trajanju od najmanje četiri godine po 
propisima koji su uređivali visoko obrazovanje do 10. septembra 2005. godine.
Za direktora doma učenika, učeničkog centra, učeničkog odmarališta, 
studentskog centra i studentskog odmarališta može biti imenovano lice koje osim 
uslova iz stava 2. ovog člana ima i najmanje pet godina rada sa visokim 
obrazovanjem.
Za direktora učeničkog kulturnog centra, studentskog kulturnog centra i doma 
kulture može biti imenovano lice koje osim uslova iz stava 2. ovog člana ima i 
najmanje pet godina rada u oblasti obrazovanja ili kulture. 
Mandat direktora traje četiri godine.
Za direktora ne može biti imenovano lice:
1) koje je pravnosnažnom presudom osuđeno za krivično delo za koje je 
izrečena bezuslovna kazna zatvora u trajanju od najmanje tri meseca ili koje je 
osuđeno za: krivično delo nasilje u porodici, oduzimanje maloletnog lica, 
zapuštanje i zlostavljanje maloletnog lica ili rodoskrvnjenje; za krivično delo 
primanja mita ili davanja mita; za krivično delo iz grupe krivičnih dela protiv 
polne slobode, protiv pravnog saobraćaja i protiv čovečnosti i drugih dobara 
zaštićenih međunarodnim pravom, bez obzira na izrečenu krivičnu sankciju, ni 
lice za koje je, u skladu sa zakonom, utvrđeno diskriminatorno ponašanje;
2) kome je izrečena mera zaštite od nasilja u porodici.
O pravima, obavezama i odgovornostima direktora odlučuje upravni odbor 
ustanove, u skladu sa ovim zakonom i statutom ustanove.

*Službeni glasnik RS, broj 10/2019

Imenovanje direktora

Član 54.
Direktora ustanove imenuje osnivač posle sprovedenog javnog konkursa.
Direktora ustanove čiji je osnivač Republika Srbija imenuje i razrešava 
Vlada.
U ustanovama učeničkog i studentskog standarda čije je sedište na teritoriji 
jedinice lokalne samouprave u kojoj je jezik nacionalne manjine u službenoj 
upotrebi, prilikom imenovanja i razrešenja direktora, primenjuju se i relevantne 
odredbe zakona kojim se uređuju nadležnosti nacionalnih saveta nacionalnih 
manjina.
Javni konkurs za imenovanje direktora oglašava se u „Službenom glasniku 
Republike Srbije” ili u jednom dnevnom glasilu koje izlazi na celoj teritoriji 
Republike Srbije.
Javni konkurs za imenovanje direktora raspisuje upravni odbor ustanove 
najkasnije tri meseca pre isteka mandata direktora.
Upravni odbor ustanove obrazuje konkursnu komisiju (u daljem tekstu: 
komisija), koju čine: predsednik i dva člana. Predsednik i članovi komisije 
imaju zamenike, koji ih zamenjuju u slučaju odsutnosti.
Predsednik komisije bira se iz reda predstavnika osnivača u upravnom odboru, 
a jedan član je iz reda predstavnika zaposlenih u upravnom odboru.
Po sprovedenom javnom konkursu, komisija sačinjava listu kandidata koji 
ispunjavaju uslove za imenovanje, daje mišljenje o svakom kandidatu i listu sa 
mišljenjem dostavlja upravnom odboru ustanove.
Ako komisija ne sačini listu kandidata ili ne dostavi mišljenje o kandidatima 
upravnom odboru u roku od 30 dana od dana zaključenja konkursa, upravni odbor 
obrazuje novu komisiju.
Upravni odbor ustanove, na osnovu dostavljene liste i mišljenja o svim 
kandidatima, daje predlog za imenovanje jednog kandidata i dostavlja osnivaču 
mišljenje o tom kandidatu.
Кada je osnivač ustanove Republika Srbija, predlog i mišljenje iz stava 10. 
ovog člana dostavlja se Vladi preko Ministarstva.
Ako se odluka o imenovanju direktora ne donese u roku od tri meseca od dana 
zaključenja javnog konkursa, raspisuje se novi javni konkurs.

Nadležnost i odgovornost direktora

Član 55.
Direktor je odgovoran za zakonitost rada i za uspešno obavljanje delatnosti 
ustanove.
Direktor za svoj rad odgovara upravnom odboru i osnivaču.
Direktor:
1) zastupa i predstavlja ustanovu;
2) donosi akt o organizaciji i sistematizaciji poslova u ustanovi;
3) odlučuje o korišćenju sredstava u skladu sa zakonom i odgovara za 
odobravanje i namensko korišćenje sredstava utvrđenih finansijskim planom 
ustanove;
4) stara se o ostvarivanju razvojnog plana ustanove;
5) stara se o obimu i kvalitetu ostvarivanja vaspitnog programa;
6) stara se o ostvarivanju godišnjeg plana rada ustanove;
7) stara se o osiguranju kvaliteta i unapređenju rada ustanove;
8) stara se o blagovremenom obaveštavanju zaposlenih, stručnih organa i 
upravnog odbora o svim pitanjima od interesa za rad ustanove i tih organa;
9) predlaže upravnom odboru odluke iz njegove nadležnosti i stara se o njihovom 
sprovođenju;
10) preduzima mere radi izvršavanja naloga inspektora iz člana 91. ovog 
zakona, prosvetnog savetnika, kao i drugih inspekcijskih organa;
11) podnosi izveštaj o svom radu upravnom odboru;
12) podnosi izveštaj o radu ustanove upravnom odboru i Ministarstvu;
13) sarađuje sa roditeljima, odnosno starateljima učenika, drugim ustanovama i 
organizacijama i organima jedinice lokalne samouprave;
14) saziva sednice pedagoškog veća i rukovodi tim sednicama, bez prava 
odlučivanja;
15) obavlja i druge poslove u skladu sa zakonom i opštim aktom ustanove.
Кada je osnivač ustanove Republika Srbija, odnosno kada se ustanova finansira 
iz budžeta Republike Srbije, Ministarstvo daje saglasnost na akt iz stava 3. 
tačka 2) ovog člana.

Prestanak dužnosti direktora

Član 56.
Dužnost direktora ustanove prestaje: istekom mandata, na lični zahtev, 
sticanjem uslova za prestanak radnog odnosa i razrešenjem.
Odluku o prestanku dužnosti direktora donosi osnivač, po pribavljenom mišljenju 
upravnog odbora ustanove.
Osnivač može da razreši direktora dužnosti pre isteka mandata:
1) ako je konačnim aktom nadležnog organa utvrđeno da je ustanova, odnosno 
direktor odgovoran za prekršaj iz ovog zakona, privredni prestup ili krivično 
delo u vršenju dužnosti;
2) ako je nadležni organ utvrdio da direktor ne preduzima mere za ostvarivanje 
planova i programa ustanove;
3) ako direktor ne postupi po nalogu, odnosno meri nadležnog organa za 
otklanjanje utvrđenih nedostataka i nepravilnosti;
4) ako nadležni organ utvrdi da direktor raspolaže sredstvima ustanove, 
poslovnim prostorom, opremom i imovinom ustanove na nezakonit način;
5) ako direktor predlaganjem nezakonitih odluka, nepotpunim i neblagovremenim 
informisanjem, ometanjem sazivanja sednica upravnog odbora ili sazivanjem sednica 
suprotno poslovniku upravnog odbora ometa rad upravnog odbora i zaposlenih;
6) ako direktor ne preduzima odgovarajuće mere prema vaspitaču, stručnom 
saradniku odnosno drugom zaposlenom u ustanovi koji ne izvršava svoje radne 
obaveze, fizički kažnjava ili vređa ličnost učenika ili studenta;
7) ako se u ustanovi vodi evidencija i izdaju isprave suprotno zakonu;
8) ako ustanova ne obezbedi čuvanje propisane evidencije i dokumentacije;
9) ako ustanova zasnuje radni odnos sa vaspitačem, stručnim saradnikom i 
drugim zaposlenim suprotno zakonu;
10) ako ustanova ne sprovodi mere bezbednosti i zaštite učenika, odnosno 
studenata i zaposlenih;
11) ako se u toku mandata utvrdi da direktor ne ispunjava uslove iz člana 53. 
ovog zakona;
12) ako upravni odbor ne prihvati godišnji izveštaj direktora o radu ustanove;
13) ako direktor svojim postupcima onemogućava ostvarivanje prava zaposlenih 
ili je doprineo da se poremete odnosi u ustanovi;
14) ako direktor svojim nesavesnim radom ili prekoračenjem ovlašćenja ustanovi 
nanese štetu u većem obimu;
15) ako direktor ne ostvaruje rezultate rada, odnosno nema potrebna znanja i 
sposobnosti za obavljanje dužnosti direktora;
16) u drugim slučajevima utvrđenim zakonom.

Prava direktora ustanove po prestanku dužnosti

Član 57.
Direktor ustanove kome je prestala dužnost, a zasnovao je radni odnos na 
neodređeno vreme u toj ustanovi, raspoređuje se na slobodno radno mesto koje 
odgovara stepenu i vrsti njegovog obrazovanja.
Ako nema slobodnog radnog mesta, direktoru prestaje radni odnos uz isplatu 
otpremnine, u skladu sa zakonom.
Direktoru ustanove koji je razrešen dužnosti direktora, a zasnovao je radni 
odnos na određeno vreme u toj ustanovi, prestaje radni odnos danom dostavljanja 
rešenja o razrešenju.

Vršilac dužnosti direktora

Član 58.
Vršioca dužnosti direktora ustanove imenuje osnivač do imenovanja direktora, 
ako direktoru ustanove prestane dužnost, a nije raspisan konkurs ili nije 
okončan postupak po raspisanom konkursu ili u drugim slučajevima kada ustanova 
nema direktora.
Vršiocu dužnosti direktora ustanove miruje radni odnos na radnom mestu sa 
koga je imenovan, za vreme dok obavlja tu dužnost.
Prava, obaveze i odgovornosti direktora ustanove odnose se i na vršioca 
dužnosti direktora.

Pedagoško veće

Član 59.
U domu učenika, odnosno učeničkom centru obrazuje se pedagoško veće kao 
stručni organ za ostvarivanje vaspitnog rada sa učenicima.
Pedagoško veće čine vaspitači i stručni saradnici koji ostvaruju vaspitni, 
odnosno stručni rad u domu učenika, odnosno učeničkom centru.
Pedagoško veće:
1) stara se o osiguranju i unapređivanju kvaliteta vaspitnog rada ustanove;
2) predlaže i prati ostvarivanje programa vaspitnog rada;
3) vrednuje rezultate rada vaspitača i stručnih saradnika;
4) prati i utvrđuje rezultate rada učenika;
5) pohvaljuje i nagrađuje učenike;
6) odlučuje po žalbi na odluku disciplinske komisije;
7) predlaže članove upravnog odbora iz reda roditelja odnosno staratelja 
učenika;
8) rešava druga stručna pitanja vaspitnog rada.
Direktor saziva i rukovodi sednicama pedagoškog veća.
Način rada i odlučivanja pedagoškog veća uređuje se statutom ustanove.
Član 59a
U ustanovi direktor može obrazovati sledeće timove:
1) tim za pružanje podrške inkluzivnom obrazovanju 
učenika;
2) tim za zaštitu od diskriminacije, nasilja, 
zlostavljanja i zanemarivanja;
3) tim za samovrednovanje;
4) tim za obezbeđivanje kvaliteta i razvoj ustanove;
5) tim za profesionalni razvoj;
6) druge timove za ostvarivanje određenih zadataka, 
programa ili projekata.

*Službeni glasnik RS, broj 10/2019

V. ZAPOSLENI U USTANOVI

Vaspitači i stručni saradnici

Član 60.
Vaspitni rad sa učenicima u domu učenika, odnosno učeničkom centru, ostvaruje 
vaspitač.
Stručne poslove u domu učenika, odnosno učeničkom centru obavljaju stručni 
saradnik – psiholog (u daljem tekstu: psiholog) i stručni saradnik – pedagog (u 
daljem tekstu: pedagog) .
Zavisno od potreba ustanove i programa koji se ostvaruje stručne poslove u 
domu učenika, učeničkom centru, odnosno drugoj ustanovi učeničkog i studentskog 
standarda mogu da obavljaju i drugi stručni saradnici: bibliotekar, medijatekar, 
zdravstveni radnik, defektolog, sociolog, animator kulturnih programa, animator 
sportskih aktivnosti i animator rekreativnih aktivnosti.
Brisan je raniji stav 4. (vidi član 24. Zakona - 
10/2019-8)
Poslove vaspitača i stručnog saradnika iz st. 1, 2. i 
3. ovog člana može da obavlja lice koje je steklo odgovarajuće visoko obrazovanje 
na studijama drugog stepena ili lice koje je steklo visoko obrazovanje na 
osnovnim studijama na fakultetu u trajanju od najmanje četiri godine, a koje je u 
pogledu prava koja iz njega proizlaze izjednačeno sa akademskim nazivom master.
Vaspitni rad i stručni poslovi u domu učenika, odnosno učeničkom centru 
ostvaruju se u toku školske godine.
U okviru nedeljnog punog radnog vremena vaspitač, psiholog i pedagog imaju 
normu od najmanje 30 sati neposrednog rada sa učenicima.
Bliže uslove u pogledu vrste obrazovanja vaspitača i stručnog saradnika iz st. 
1. i 2. ovog člana i uslove i kriterijume za izbor
, kao i pedagošku normu vaspitača i psihologa i pedagoga, propisuje 
ministar.

*Službeni glasnik RS, broj 10/2019
Radna mesta zdravstvene struke u ustanovama standarda

*Službeni glasnik RS, broj 10/2019
Član 60a
Poslove kojima se unapređuje nega, preventivna – 
zdravstvena i socijalna zaštita u domu učenika, odnosno učeničkom centru, 
obavljaju saradnici.
Zadatak saradnika jeste da svojim znanjem, savetodavnim 
i stručnim radom obezbedi kvalitetnije ostvarivanje nege, preventivne – 
zdravstvene i socijalne zaštite.
Bliže uslove u pogledu vrste obrazovanja saradnika, kao 
i uslove i kriterijume za izbor saradnika propisuje ministar.

*Službeni glasnik RS, broj 10/2019

Zadatak vaspitača, psihologa i pedagoga

Član 61.
Zadatak vaspitača jeste da svojim stručnim znanjem i radom osigura ostvarivanje 
programa vaspitnog rada, uvažavajući potrebe učenika.
U ustanovi se obezbeđuje vaspitni rad u toku dana, 
noćno dežurstvo ili dostupnost vaspitača, odnosno pripravnost vaspitača
Zadatak psihologa, odnosno pedagoga jeste da svojim stručnim znanjem, 
savetodavnim i drugim oblicima rada unapređuje vaspitni rad u ustanovi, pruža 
stručnu pomoć učenicima i podršku vaspitačima i da sarađuje sa roditeljima, 
odnosno starateljima učenika po pitanjima koja su od značaja za obrazovanje i 
vaspitanje učenika.
Program rada psihologa i pedagoga propisuje ministar.

*Službeni glasnik RS, broj 10/2019

Opšti uslovi za zasnivanje radnog odnosa

Član 62.
U radni odnos može da bude primljeno lice pod uslovima propisanim zakonom, i 
ako:
1) ima odgovarajuće obrazovanje u skladu sa zakonom i opštim aktom ustanove;
2) ima psihičku, fizičku i zdravstvenu sposobnost za rad sa učenicima, 
odnosno studentima;
3) nije osuđivano pravnosnažnom presudom za krivično delo za koje je izrečena 
bezuslovna kazna zatvora u trajanju od najmanje šest meseci i za koje nije, u 
skladu sa zakonom, utvrđeno diskriminatorno ponašanje.
Кada se vaspitni rad ostvaruje na jeziku nacionalne manjine, osim uslova iz 
stava 1. ovog člana, vaspitač mora da ima i dokaz o znanju jezika na kome se 
ostvaruje vaspitni rad.
Dokaz o ispunjenosti uslova iz stava 1. tačka 3) ovog člana pribavlja ustanova.
Uslovi iz stava 1. ovog člana dokazuju se prilikom prijema u radni odnos i 
proveravaju se u toku rada.
Zaposlenom prestaje radni odnos ako se u toku trajanja radnog odnosa utvrdi da 
ne ispunjava uslove iz stava 1. ovog člana ili ako odbije da se podvrgne 
lekarskom pregledu.

Uslovi za rad vaspitača, psihologa i pedagoga

Član 63.
Poslove vaspitača, psihologa i pedagoga može da obavlja lice koje ispunjava 
uslove za zasnivanje radnog odnosa iz člana 62. ovog zakona i koje ima dozvolu za 
rad (u daljem tekstu: licenca).
Bez licence poslove vaspitača, psihologa i pedagoga može da obavlja:
1) pripravnik;
2) lice sa radnim iskustvom stečenim van ustanove, pod uslovima i na način 
koji je utvrđen za pripravnike;
3) lice koje je zasnovalo radni odnos na određeno vreme radi zamene odsutnog 
zaposlenog.
Lice iz stava 2. tač. 1) i 2) ovog člana može da obavlja poslove vaspitača, 
psihologa i pedagoga bez licence, najduže dve godine od dana zasnivanja radnog 
odnosa u ustanovi.

Vaspitač, psiholog i pedagog – pripravnik

Član 64.
Pripravnik, u smislu ovog zakona, jeste lice koje prvi put u tom svojstvu 
zasniva radni odnos u ustanovi, na određeno ili neodređeno vreme i osposobljava 
se za samostalan vaspitni, odnosno stručni rad vaspitača, psihologa ili 
pedagoga, savladavanjem programa za uvođenje u posao i polaganjem ispita za 
licencu.
Pripravnički staž traje najduže dve godine od dana zasnivanja radnog odnosa.
Za vreme trajanja pripravničkog staža, radi savladavanja programa za uvođenje u 
posao vaspitača, psihologa, odnosno pedagoga, ustanova pripravniku određuje 
mentora.
Pripravnik koji savlada program uvođenja u posao vaspitača, psihologa, odnosno 
pedagoga ima pravo na polaganje ispita za licencu, posle navršenih godinu dana 
rada.
Pripravniku u radnom odnosu na neodređeno vreme, koji u roku od dve godine od 
dana zasnivanja radnog odnosa ne položi ispit za licencu – prestaje radni odnos. 
Pripravniku u radnom odnosu na određeno vreme svojstvo pripravnika prestaje 
nakon položenog ispita za licencu, a radni odnos – istekom vremena na koje je 
primljen u radni odnos.
Program uvođenja u posao vaspitača, psihologa i pedagoga, program ispita za 
sticanje licence, način polaganja ispita, jezik na kome se polaže ispit, troškove 
polaganja ispita, sastav i način rada komisije Ministarstva pred kojom se polaže 
ispit za licencu, propisuje ministar.

Licenca i registar vaspitača, psihologa i pedagoga

Član 65.
Licenca je javna isprava.
Ministarstvo izdaje licencu i vodi registar vaspitača, psihologa i pedagoga 
kojima je izdata licenca. U registar se unose i podaci o 
suspenziji i oduzimanju licence.
Registar je javan.
Sadržaj i način vođenja registra, kao i obrazac licence – propisuje ministar.

*Službeni glasnik RS, broj 10/2019

Izdavanje licence

Član 66.
Ministarstvo je dužno da u roku od 60 dana od dana položenog ispita izda 
licencu licu koje je položilo ispit za licencu.

Suspenzija licence vaspitaču i stručnom saradniku

*Službeni glasnik RS, broj 10/2019
Član 67.
U toku važenja, licenca može da bude suspendovana.
Licenca se suspenduje vaspitaču i stručnom saradniku:
1) koji prema izveštaju prosvetnog savetnika ne 
ostvaruje obrazovno-vaspitni rad na način i po postupku kojim se omogućava 
postizanje ishoda koji su propisani u osnovama vaspitnog programa;
2) koji se prema izveštaju prosvetnog savetnika nije 
stručno usavršavao, a prosvetni savetnik u svom izveštaju utvrdi da razlozi za 
to nisu opravdani.
Ustanova ima obavezu da Ministarstvu dostavi podatke o 
razlozima za suspenziju licence vaspitača i stručnog saradnika odmah, a 
najkasnije u roku od tri dana od prijema izveštaja iz stava 2. ovog člana.
Vaspitač i stručni saradnik ima pravo da izjavi 
primedbu ministru na izveštaj prosvetnog savetnika iz stava 2. ovog člana, u 
roku od osam dana od dana prijema izveštaja.
Ministar rešenjem odlučuje o suspenziji licence u roku 
od osam dana od isteka roka za podnošenje primedbe.
Rešenje ministra o suspenziji licence konačno je u 
upravnom postupku.
Suspenzija licence traje najduže šest meseci.
Vaspitaču i stručnom saradniku kome je suspendovana 
licenca iz razloga navedenih u stavu 2. tačka 1) ovog člana, ukida se 
suspenzija, ukoliko najkasnije u roku od šest meseci od dostavljanja rešenja 
ministra ponovo položi ispit za licencu, a ako ga ne položi, prestaje mu radni 
odnos.
Dok traje suspenzija licence vaspitač prisustvuje 
aktivnostima drugih vaspitača koje mu određuje direktor, a stručni saradnik radu 
stručnog saradnika u drugoj ustanovi koju odredi direktor.
Vaspitaču i stručnom saradniku kome je suspendovana 
licenca, na osnovu stava 2. tačka 2) ovog člana, ukida se suspenzija ako u roku 
od šest meseci od suspenzije dostavi dokaze o odgovarajućem stručnom 
usavršavanju.
Vaspitač i stručni saradnik za vreme trajanja 
suspenzije licence ostvaruje pravo na naknadu plate u visini od 65% plate koju 
je primio za mesec koji prethodi mesecu u kome mu je suspendovana licenca.

*Službeni glasnik RS, broj 10/2019
Oduzimanje licence vaspitaču i stručnom saradniku

*Službeni glasnik RS, broj 10/2019
Član 67a
Licenca se oduzima vaspitaču i stručnom saradniku:
1) koji je pravnosnažnom presudom osuđen za krivično 
delo: nasilja u porodici, oduzimanje maloletnog lica, zapuštanje i zlostavljanje 
maloletnog lica ili rodoskvrnuće, primanje mita ili davanje mita, protiv polne 
slobode, pravnog saobraćaja i čovečnosti i drugih dobara zaštićenih međunarodnim 
pravom, bez obzira na izrečenu krivičnu sankciju;
2) na osnovu pravnosnažne sudske odluke kojom je 
utvrđena zakonitost rešenja o prestanku radnog odnosa zbog povrede zabrane iz čl. 
36–38. ovog zakona, odnosno po isteku roka za sudsku zaštitu;
3) na osnovu pravnosnažne sudske odluke kojom je 
utvrđena zakonitost rešenja o prestanku radnog odnosa zbog povrede zabrane iz čl. 
36–38. ovog zakona učinjene drugi put, odnosno po isteku roka za sudsku zaštitu;
4) na osnovu pravnosnažne sudske odluke kojom je 
utvrđena zakonitost rešenja o prestanku radnog odnosa zbog povrede radne obaveze 
iz čl. 36–38. ovog zakona, odnosno po isteku roka za sudsku zaštitu;
5) ako odbije vršenje spoljašnjeg vrednovanja rada ili 
stručno-pedagoškog nadzora;
6) kome je suspendovana licenca u skladu sa članom 67. 
ovog zakona, a stekli su se uslovi za novu suspenziju.
Licenca se oduzima na period od pet godina.
Lice kome je oduzeta licenca nema pravo na rad u 
oblasti obrazovanja i vaspitanja.
Izuzetno od stava 2. ovog člana, lice kome je oduzeta 
licenca iz razloga propisanih u stavu 1. tačka 1) ovog člana nema pravo na njeno 
ponovno izdavanje niti na rad u ustanovi.
Rešenje ministra o oduzimanju licence konačno je u 
upravnom postupku.
Oduzeta licenca vraća se Ministarstvu preko ustanove u 
kojoj je lice zaposleno.
Lice kome je oduzeta licenca na period od pet godina, 
po isteku tog roka može da podnese Ministarstvu zahtev za ponovno polaganje 
ispita za licencu.
Lice kome je oduzeta licenca na period od pet godina 
stiče pravo da Ministarstvu podnese zahtev za ponovno izdavanje licence, uz 
dostavljanje dokaza o položenom ispitu iz stava 7. ovog člana.

*Službeni glasnik RS, broj 10/2019

Stručno usavršavanje i profesionalni razvoj vaspitača i 
stručnog saradnika

*Službeni glasnik RS, broj 10/2019

Član 68.
Vaspitač i stručni saradnik, sa licencom i bez 
licence, dužan je da se stalno stručno usavršava radi uspešnijeg ostvarivanja i 
unapređivanja vaspitno – obrazovnog rada i sticanja, odnosno unapređivanja 
kompetencija potrebnih za rad, u skladu sa opštim principima i za postizanje 
ciljeva i ishoda iz osnova vaspitnog programa.
U toku stručnog usavršavanja vaspitač i stručni 
saradnik može profesionalno da napreduje sticanjem zvanja: pedagoški savetnik, 
samostalni pedagoški savetnik, viši pedagoški savetnik i visoki pedagoški 
savetnik.
Vaspitač i stručni saradnik ostvaruje pravo na uvećanu 
platu za stečeno zvanje.
Vaspitač i stručni saradnik ima pravo na odsustvo iz 
ustanove u trajanju od tri radna dana godišnje radi pohađanja odobrenog oblika, 
načina i sadržaja stručnog usavršavanja. Raspored odsustva vaspitača i stručnog 
saradnika radi stručnog usavršavanja planira pedagoški kolegijum ili pedagoško 
veće. 
Plan stručnog usavršavanja u skladu sa prioritetima 
ustanove radi ostvarivanja ciljeva vaspitanja i obrazovanja i standarda postignuća i 
prioritetima ministarstva, donosi organ upravljanja ustanove.
Podatke o profesionalnom razvoju vaspitač i stručni 
saradnik čuva u mapi profesionalnog razvoja (u daljem tekstu: portfolio).
Prioritetne oblasti za period od tri godine, oblike 
stručnog usavršavanja, programe i način organizovanja stalnog stručnog 
usavršavanja, uslove, organ koji odlučuje o sticanju zvanja i postupak napredovanja, 
sticanje zvanja u toku stručnog usavršavanja vaspitača i stručnih saradnika, 
obrazac uverenja o savladanom programu, sadržaj portfolija i druga pitanja od 
značaja za stručno usavršavanje, propisuje ministar.

*Službeni glasnik RS, broj 10/2019
Prava, obaveze i odgovornosti zaposlenih u ustanovi

Član 69.
U pogledu prava, obaveza i odgovornosti zaposlenih u ustanovi primenjuje se 
zakon kojim se uređuju radni odnosi, osnivanje i rad 
javnih službi, ako ovim zakonom nije drugačije određeno.
O pojedinačnim pravima, obavezama i odgovornostima zaposlenih u ustanovi 
odlučuje direktor ustanove, u skladu sa zakonom, kolektivnim ugovorom i ugovorom 
o radu.

*Službeni glasnik RS, broj 10/2019

Brisan je deo VI. REPUBLIČКI FOND ZA RAZVOJ NAUČNOG I UMETNIČКOG PODMLATКA 
(vidi član 7. Zakona - 55/2013-38)

Čl. 70. do 81.
Brisani su (vidi član 7. Zakona - 55/2013-38)

VII. FINANSIRANJE PRAVA UČENIКA I STUDENATA

Sredstva za ostvarivanje prava u oblasti učeničkog i studentskog standarda

Član 82.
Sredstva za ostvarivanje prava u oblasti učeničkog i studentskog standarda 
obezbeđuju se u budžetu Republike Srbije, u skladu sa zakonom.

Sredstva za ostvarivanje prava na smeštaj i ishranu

Član 83.
Učenik, njegov roditelj ili staratelj, odnosno student, učestvuje u finansiranju 
dela troškova smeštaja i ishrane.
Student strani državljanin koji koristi usluge smeštaja i ishrane plaća 
ekonomsku cenu troškova smeštaja i ishrane, ukoliko nije drugačije određeno 
međunarodnim ugovorom, odnosno ukoliko ne postoji reciprocitet.
Student strani državljanin koji boravi na stručnoj praksi po osnovu 
međunarodne razmene, plaća deo troškova smeštaja i ishrane.
Visinu troškova smeštaja i ishrane, kao i visinu učešća u troškovima smeštaja 
i ishrane učenika, odnosno studenta i studenta stranog državljanina koji boravi 
na stručnoj praksi po osnovu međunarodne razmene, propisuje ministar.

VIII. FINANSIRANJE RADA USTANOVA

Izvori finansiranja

Član 84.
Ustanova stiče sredstva za obavljanje delatnosti, u skladu sa zakonom i 
statutom, iz sledećih izvora:
1) iz sredstava koja obezbeđuje osnivač;
2) učešćem učenika, njegovog roditelja ili staratelja, odnosno studenta u 
troškovima smeštaja i ishrane;
3) iz donacija, poklona i zaveštanja;
4) obavljanjem druge delatnosti i pružanjem usluga u skladu sa ovim zakonom;
5) iz drugih izvora, u skladu sa zakonom.

Sredstva koja se obezbeđuju u budžetu Republike Srbije

Član 85.
Ustanovama učeničkog i studentskog standarda koje su obuhvaćene aktom o mreži 
ustanova iz člana 25. ovog zakona obezbeđuju se sredstva u budžetu Republike 
Srbije za:
1) nadoknadu materijalnih troškova i pripadajućih zavisnih troškova;
2) zarade i druga pripadajuća davanja;
3) tekuće održavanje zgrada i objekata;
4) investicije, odnosno unapređenje infrastrukture ustanova.
Finansiranje delatnosti obezbeđuje se kroz cenu usluge.
Ministar utvrđuje bliže uslove i način utvrđivanja cene usluga iz stava 2. 
ovog člana.
Ustanovama u kojima se obezbeđuje smeštaj, ishrana, odmor i oporavak učenika, 
odnosno studenata, naknada materijalnih troškova obezbeđuje se kroz cenu usluge.
Ustanovama u kojima se obezbeđuju prava učenika, odnosno studenata na 
kulturne i umetničke aktivnosti i informisanje, naknada materijalnih troškova 
obezbeđuje se na osnovu kriterijuma koje propisuje ministar.

Akt o organizaciji i sistematizaciji poslova

Član 86.
Ministarstvo daje saglasnost na akt o organizaciji i sistematizaciji poslova 
u ustanovi čiji je osnivač Republika Srbija, autonomna pokrajina ili jedinica 
lokalne samouprave i donosi rešenje o broju i strukturi zaposlenih u ustanovi 
čiji se rad finansira iz budžeta Republike Srbije.
Pored rešenja iz stava 1. ovog člana, Ministarstvo donosi rešenje o broju i 
strukturi zaposlenih u drugim ustanovama koje obavljaju poslove u oblasti 
učeničkog standarda (zaposleni u domu učenika u srednjoj školi sa domom i drugom 
domu učenika), čiji se rad finansira iz budžeta Republike Srbije.
Rešenje iz st. 1. i 2. ovog člana donosi se u skladu sa propisom kojim se 
uređuju normativi i standardi za obavljanje delatnosti ustanove iz člana 26. stav 
8. ovog zakona.

IX. FINANSIRANJE PROGRAMA STUDENTSКIH UDRUŽENJA

Član 87.
Za realizaciju programa, odnosno delova programa studentskih udruženja 
(akademska kulturno-umetnička društva, zdravstveno-potporna udruženja, savezi 
studenata, studentske unije, studentske radio i televizije, studentski izdavački 
centri, univerzitetski sportski savezi, sportska društva i dr.), Ministarstvo 
dodeljuje dotacije po raspisanom javnom konkursu i zaključenom ugovoru, u skladu 
sa zakonom kojim se uređuje rad udruženja.
Pravo na dotacije iz stava 1. ovog člana imaju studentska udruženja za 
realizaciju programa ili delova programa kojima se obezbeđuje informisanje, 
ostvarivanje kulturno-umetničkih, kulturno-zabavnih, sportsko-rekreativnih i 
drugih aktivnosti od opšteg interesa za studente. 
Udruženja iz stava 1. ovog člana podnose godišnji izveštaj Ministarstvu o 
realizaciji programa i načinu korišćenja sredstava iz budžeta Republike Srbije.
Tradicionalnim studentskim udruženjima čiji su osnivači univerziteti koje je 
osnovala Republika Srbija, iz budžeta Republike Srbije obezbeđuju se sredstva za 
finansiranje materijalnih troškova i zarade do dva zaposlena.

X. POVERAVANJE POSLOVA AUTONOMNOJ POКRAJINI VOJVODINI

Član 88.
Na teritoriji Autonomne Pokrajine Vojvodine poslove utvrđene članom 25. stav 
3. (mreža ustanova), članom 28. stav 2. (dozvola za rad ustanove), članom 30. 
stav 3. (zabrana rada), članom 33. stav 1. (registar ustanova), članom 40. stav 
4. (razvojni plan ustanove), članom 45. stav 11. (podaci iz evidencije), članom 
55. stav 3. tačka 12) – (izveštaj o radu ustanove), članom 55. stav 4. i članom 
86. stav 1. (saglasnost na akt o organizaciji i sistematizaciji poslova u 
ustanovi čiji je osnivač autonomna pokrajina i jedinica lokalne samouprave), 
članom 90. stav 2. (nadzor nad zakonitošću rada) i članom 91. (inspekcijski 
nadzor) obavlja, preko svojih organa, Autonomna Pokrajina Vojvodina.
Poslovi iz stava 1. ovog člana obavljaju se kao povereni.
Nadležni pokrajinski organi sarađuju sa Ministarstvom u obavljanju poslova iz 
stava 1. ovog člana.
Ministarstvo ima prema nadležnim pokrajinskim organima u pogledu poverenih 
poslova državne uprave iz stava 1. ovog člana prava i dužnosti propisane zakonom 
kojim se uređuje državna uprava.
NAPOMENA IZDAVAČA: Prestala ja da važi odredba člana 88. stav 1. Zakona – 
u delu koji se odnosi na poveravanje poslova inspekcijskog nadzora Autonomnoj 
pokrajini Vojvodini danom stupanja na snagu Zakona o prosvetnoj inspekciji 
("Službeni glasnik RS, broj 27/2018), odnosno 14. aprila 2018. godine (vidi član 
23. Zakona - 27/2018-22).

XI. USTANOVE ČIJI JE OSNIVAČ REPUBLIКA SRBIJA NA TERITORIJI AUTONOMNE 
POКRAJINE КOSOVO I METOHIJA

Član 89.
Do prestanka funkcionisanja privremenog pravnog poretka uspostavljenog na 
osnovu Rezolucije Saveta bezbednosti UN broj 1244, na teritoriji Autonomne 
Pokrajine Кosovo i Metohija, nad ustanovama čiji je osnivač Republika Srbija, 
Vlada ima sva prava i obaveze osnivača, u skladu sa ovim zakonom.

XII. NADZOR

Član 90.
Nadzor nad primenom ovog zakona i propisa donetih na osnovu ovog zakona vrši 
Ministarstvo.
Ministarstvo vrši nadzor nad zakonitošću rada ustanova, kao i inspekcijski 
nadzor.
Brisani su raniji st. 3. i 4. (vidi član 8. Zakona - 55/2013-38)
U domu učenika, odnosno učeničkom centru, pored nadzora iz stava 2. ovog 
člana, Ministarstvo vrši i stručno-pedagoški nadzor.
Sanitarno-higijenski nadzor i kontrolu kvaliteta ishrane u ustanovama vrši 
Zavod za zdravstvenu zaštitu studenata i drugi nadležni organi.

Član 91.
Poslove inspekcijskog nadzora vrši inspektor u Ministarstvu (u daljem tekstu: 
inspektor).
Prestali su da važe raniji st. 2-7. (vidi član 
23. Zakona - 27/2018-22)
Član 91a
Bliži uslovi za rad prosvetnog inspektora propisuju se 
u skladu sa zakonom kojim se uređuje inspekcijski nadzor u oblasti obrazovanja i 
vaspitanja.

*Službeni glasnik RS, broj 10/2019
Uslovi za inspektora

Član 92.
Prestao je da važi (vidi 
član 23. Zakona - 27/2018-22)

Stručno-pedagoški nadzor u domu učenika, odnosno učeničkom centru

Član 93.
Poslove stručno-pedagoškog nadzora u domu učenika, odnosno učeničkom centru 
vrši prosvetni savetnik, u skladu sa zakonom kojim se uređuju osnove sistema 
obrazovanja i vaspitanja.
Prosvetni savetnik:
1) vrednuje kvalitet rada ustanove, odnosno doma 
učenika na osnovu utvrđenih standarda i ostvarivanja razvojnog plana;
2) prati poštovanje opštih principa i ostvarivanje 
ciljeva vaspitnog rada;
3) savetuje i pruža stručnu pomoć vaspitaču, stručnom 
saradniku i direktoru radi poboljšanja kvaliteta njihovog rada i rada ustanove;
4) savetuje i pruža stručnu pomoć ustanovi, odnosno 
domu učenika u obezbeđivanju zaštite učenika i zaposlenih od diskriminacije, 
nasilja, zlostavljanja i zanemarivanja u ustanovi;
5) ostvaruje neposredan uvid u rad ustanove, odnosno 
doma učenika, vaspitača, stručnog saradnika i direktora;
6) prisustvuje sprovođenju vaspitnog rada u ustanovi;
7) procenjuje ispunjenost uslova za sticanje zvanja;
8) predlaže ustanovi, ministru i nadležnim organima 
preduzimanje neophodnih aktivnosti za otklanjanje nedostataka i unapređivanje 
obavljanja vaspitnog rada, a ukoliko utvrdi nepravilnosti u radu inicira pokretanje 
postupka inspekcijskog nadzora, u skladu sa zakonom kojim se uređuje 
inspekcijski nadzor i zakonom kojim se uređuje inspekcijski nadzor u oblasti 
vaspitanja i obrazovanja.

*Službeni glasnik RS, broj 10/2019

Način vršenja stručno-pedagoškog nadzora

Član 94.
Način vršenja stručno-pedagoškog nadzora, merila za vrednovanje kvaliteta rada 
ustanove, način vrednovanja rada prosvetnog savetnika i obrazac legitimacije za 
prosvetnog savetnika propisuje ministar.

XIII. КAZNENE ODREDBE

Član 95.
Novčanom kaznom od 100.000 do 1.000.000 dinara kazniće se za prekršaj 
ustanova ako:
1) omogući učeniku, odnosno studentu korišćenje prava iz oblasti učeničkog ili 
studentskog standarda suprotno odredbama zakona;
2) obavlja drugu delatnost bez saglasnosti osnivača (član 23);
3) obavlja delatnost van sedišta ustanove u izdvojenoj radnoj jedinici koja 
nije odobrena dozvolom za rad ustanove (član 27);
4) počne sa radom i obavljanjem delatnosti pre nego što se utvrdi da ispunjava 
uslove za početak rada (član 28);
5) izvrši promenu naziva, sedišta, statusnu ili drugu promenu bez saglasnosti 
osnivača (član 29);
6) ne propiše ili ne sprovodi mere, način i postupak zaštite i bezbednosti 
učenika, odnosno studenata i zaposlenih u ustanovi (član 34);
7) ugrožava, omalovažava ili diskriminiše učenike, odnosno studente i 
zaposlene po bilo kom osnovu (član 36);
8) dozvoli stranačko i versko organizovanje, delovanje ili korišćenje prostora 
ustanove u te svrhe suprotno odredbama ovog zakona (član 38),
9) ne donese, odnosno Ministarstvu ne dostavi razvojni plan (član 40);
9a) ne vodi propisanu evidenciju (član 45);
9b) ukoliko javno na rang listi objavi sledeće lične 
podatke o učenicima, odnosno studentima: jedinstveni matični broj građana 
učenika i studenata, adresu njihovog stanovanja, broj telefona i naročito osetljive 
podatke o učenicima, odnosno studentima (član 45e).
10) brisana je (vidi član 34. Zakona - 10/2019-8)
Novčanom kaznom od 10.000 do 50.000 dinara kazniće se za prekršaj iz stava 1. 
ovog člana i direktor, kao odgovorno lice u ustanovi.

*Službeni glasnik RS, broj 55/2013

Član 96.
Novčanom kaznom od 10.000 do 50.000 dinara kazniće se za prekršaj direktor 
ustanove:
1) ako ne preduzme mere radi izvršavanja naloga inspektora i prosvetnog 
savetnika;
2) primi u radni odnos zaposlenog koji ne ispunjava uslove propisane zakonom 
(član 62).
Član 96a
Novčanom kaznom od 5.000 do 100.000 dinara kazniće se 
za prekršaj roditelj, odnosno drugi zakonski zastupnik učenika, ukoliko prekrši, 
odnosno ne ispuni obaveze propisane članom 15a stav 1. ovog zakona.

*Službeni glasnik RS, broj 10/2019

XIV. PRELAZNE I ZAVRŠNE ODREDBE

Član 97.
Vlada, odnosno nadležni organ autonomne pokrajine će, u roku od dve godine od 
dana stupanja na snagu ovog zakona, utvrditi mrežu ustanova učeničkog i 
studentskog standarda, u skladu sa članom 25. odnosno članom 88. ovog zakona.
Nacionalni prosvetni savet će u roku od godinu dana od dana stupanja na snagu 
ovog zakona propisati osnove vaspitnog programa.
Ministar će u roku od godinu dana od dana stupanja na snagu ovog zakona doneti 
podzakonske akte, u skladu sa ovim zakonom.

Član 98.
Podzakonski akti doneti do dana stupanja na snagu ovog zakona primenjuju se ako 
nisu u suprotnosti sa ovim zakonom, do donošenja propisa na osnovu ovog zakona.

Član 99.
Ustanova je dužna da, u roku od šest meseci od dana stupanja na snagu ovog 
zakona, usaglasi statut, organizaciju i način rada sa ovim zakonom.
Ustanova je dužna da, u roku od tri meseca od dana stupanja na snagu ovog 
zakona, propiše mere, način i postupak radi zaštite i bezbednosti učenika, 
odnosno studenata iz člana 34. ovog zakona.
Ustanova je dužna da, u roku od šest meseci od dana stupanja na snagu ovog 
zakona, donese pravila ponašanja u ustanovi iz člana 35. ovog zakona.
Ustanova je dužna da, u roku od šest meseci od dana stupanja na snagu ovog 
zakona, donese razvojni plan ustanove.
Dom učenika, odnosno učenički centar dužan je da, u roku od šest meseci od 
donošenja osnova vaspitnog programa od strane Nacionalnog prosvetnog saveta, 
donese program vaspitnog rada.

Član 100.
Ustanova koja je upisana u sudski registar po propisima koji su važili do 
dana stupanja na snagu ovog zakona dužna je da, u roku od godinu dana od stupanja 
na snagu podzakonskog akta iz člana 26. stav 8. ovog zakona, podnese zahtev za 
dobijanje dozvole za rad.

Član 101.
Osnivač ustanove imenovaće upravni odbor ustanove u skladu sa ovim zakonom, 
po prestanku mandata ranije imenovanog upravnog odbora.
Upravni odbor će raspisati konkurs i sprovesti postupak imenovanja direktora 
ustanove najmanje tri meseca pre isteka mandata direktora.

Član 102.
Vaspitač, psiholog, odnosno pedagog koji je do dana stupanja na snagu ovog 
zakona zasnovao radni odnos u domu učenika i ima položen stručni ispit po 
propisima iz oblasti obrazovanja i vaspitanja, smatra se da ima licencu od dana 
stupanja na snagu ovog zakona.
Vaspitaču, psihologu, odnosno pedagogu koji je položio ispit za licencu po 
zakonu koji uređuje osnove sistema obrazovanja i vaspitanja, priznaje se licenca 
za rad u domu učenika, odnosno učeničkom centru.
Vaspitač, psiholog, odnosno pedagog koji je zasnovao radni odnos u domu 
učenika pre stupanja na snagu ovog zakona, a nema položen stručni ispit po 
propisima iz oblasti obrazovanja i vaspitanja, niti licencu iz stava 2. ovog 
člana, ima obavezu da položi ispit za licencu u roku od dve godine od dana 
stupanja na snagu podzakonskog akta iz člana 64. stav 6. ovog zakona.
Vaspitaču i stručnom saradniku iz stava 3. ovog člana koji ne položi ispit za 
licencu u propisanom roku prestaje radni odnos.

Član 103.
Danom stupanja na snagu ovog zakona počinje sa radom Republički fond za razvoj 
naučnog i umetničkog podmlatka, sa statusom i položajem, pravima i 
odgovornostima utvrđenim ovim zakonom i preuzima prava, obaveze i arhivu 
Republičke fondacije za razvoj naučnog i umetničkog podmlatka obrazovane 
Sporazumom Skupštine Socijalističke Republike Srbije, Republičke zajednice 
usmerenog obrazovanja, Republičke zajednice nauke i Republičke zajednice kulture 
o osnivanju Republičke fondacije za podsticanje razvoja obdarenih studenata i 
učenika za naučni i umetnički rad i njihovo zapošljavanje.
Izbor organa Fonda, u skladu sa odredbama čl. 74–78. ovog zakona, izvršiće se 
u roku od 30 dana od dana stupanja na snagu ovog zakona.

Član 104.
Danom stupanja na snagu ovog zakona prestaje da važi Zakon o učeničkom i 
studentskom standardu („Službeni glasnik RS”, br. 81/92, 49/93, 53/93 – dr. 
zakon, 67/93 – dr. zakon, 48/94 – dr. zakon i 101/05 – dr. zakon).

Član 105.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.


ODREDBE КOJE NISU UNETE U „PREČIŠĆEN TEКST“ ZAКONA

Zakon o izmenama i dopunama Zakona o učeničkom i studentskom standardu: 
"Službeni glasnik RS", broj 55/2013-38

Član 11.
Učenici i studenti koji su ostvarili pravo na stipendiju za izuzetno nadarene 
učenike i studente, odnosno za razvoj naučnog i umetničkog podmlatka i koji 
imaju zaključene ugovore u skladu sa ranije važećim propisima, nastavljaju da 
koriste to pravo do završetka započetog školovanja, u skladu sa zaključenim 
ugovorom i propisom po kom su to pravo ostvarili.

Član 12.
Danom stupanja na snagu ovog zakona prestaje sa radom Republički fond za 
razvoj naučnog i umetničkog podmlatka osnovan Zakonom o učeničkom i studentskom 
standardu („Službeni glasnik RS”, broj 18/10), a njegova prava, obaveze, predmete 
i arhivu preuzima Ministarstvo.

Član 13.
Ministar će u roku od tri meseca od dana stupanja na snagu ovog zakona doneti 
podzakonske akte, u skladu sa ovim zakonom.  

Član 14.
Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.  

Zakon o izmenama i dopunama Zakona o učeničkom i studentskom standardu: 
"Službeni glasnik RS", broj 10/2019-8
Član 36.
Dom učenika, odnosno učenički centar dužan je 
da, u roku od šest meseci od donošenja osnova vaspitnog programa od strane 
ministra, donese program vaspitnog rada.
Član 37.
Podzakonski akti koji se donose u skladu sa 
odredbama ovog zakona doneće se u roku od šest meseci od dana stupanja na snagu 
ovog zakona.
Član 38. 
Ovaj zakon stupa na snagu osmog dana od dana 
objavljivanja u „Službenom glasniku Republike Srbije”.


