


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	text-align: center;
}
</style>


	<div class="story">
				<p class="odluka-zakon">ЗАКОН</p>
				<p class="odluka-zakon">о јаким алкохолним пићима</p>
				<p class="auto-style1">"Службени гласник РС", број 92 од 6. новембра 
				2015.</p>
				<p class="clan">I. УВОДНЕ ОДРЕДБЕ</p>
				<p class="bold">Предмет уређивања</p>
				<p class="clan">Члан 1.</p>
				<p>Овим законом уређује се производња, географскa ознакa, квалитет, опис, представљање и декларисање и промет јаких алкохолних пића, као и друга питања од значаја за јака алкохолна пића. </p>
				<p class="bold">Јака алкохолна пића</p>
				<p class="clan">Члан 2.</p>
				<p>Јака алкохолна пића, у смислу овог закона, су сва пића намењена људској употреби са специфичним сензорним особинама и минималном алкохолном јачином 15% vol.</p>
				<p>Изузетно од става 1. овог члана, јаким алкохолним пићем сматра се и ликер од јаја који има минималну алкохолну јачину 14% vol. </p>
				<p>Јака алкохолна пића нису производи сврстани у царинску тарифу (ЦТ) 2203, 2204, 2205, 2206 и 2207. </p>
				<p class="bold">Дефиниције</p>
				<p class="clan">Члан 3.</p>
				<p>Поједини изрази употребљени у овом закону имају следеће значење:</p>
				<p>1) <span class="italik">алкохолна јачина</span> је однос између запремине чистог алкохола присутног у производу на 20 ºC и укупне запремине тог производа на истој температури;</p>
				<p>2)<span class="italik"> ароматизовање </span>је додавање арома које се користе или су намењене за коришћење при производњи намирница да би им се дао мирис или укус и које обухватају ароматичне супстанце, ароматичне препарате, ароме термичког третмана, ароме дима и њихових мешавина, у складу са посебним прописом којим се уређује квалитет и други захтеви за ароме за намирнице; </p>
				<p>3) <span class="italik">декларисање </span>јесу сви описи и друге напомене, знаци, дизајн или робне марке на основу којих се јака алкохолна пића разликују, а који се налазе на једној посуди, укључујући затварач, етикету прикачену за посуду или омотач који покрива грлић боце;</p>
				<p>4) <span class="italik">дестилат пољопривредног порекла </span>је алкохолна течност добијена дестилацијом после алкохолне ферментације пољопривредних производа, која има карактеристике сировине од које потиче и која нема својства етил алкохола или јаког алкохолног пића; </p>
				<p>5) <span class="italik">додавање алкохола</span> је додавање етил алкохола пољопривредног порекла и/или дестилата пољопривредног порекла јаком алкохолном пићу;</p>
				<p>6) <span class="italik">додавање</span> <span class="italik">боје</span> је додавање једне или више боја у поступку производње јаких алкохолних пића, у складу са посебним прописом којим се уређују прехрамбени адитиви;</p>
				<p>7) <span class="italik">додавање воде </span>је додавање у производњи јаког алкохолног пића дестиловане, деминерализоване, дејонизоване или омекшане воде, која је одговарајућег квалитета и не мења природу производа;</p>
				<p>8) <span class="italik">етил алкохол пољопривредног порекла</span> је алкохол минималне алкохолне јачине 96% vol. који у погледу органолептичких својстава нема други укус осим сировине од које потиче, који не садржи фурфурал и који по хектолитру 100% vol. алкохола садржи максималну количину следећих резидуа: 1,5 g сирћетне киселине; 1,3 g естара етил-ацетата; 0,5 g алдехида; 30 g метанола; 1,5 g сувог екстракта; 0,1 g азота из испарљивих база које садрже азот; 0,5 g вишег алкохола 2-метил-1-пропанола; </p>
				<p>9) <span class="italik">заслађивање</span> је додавање у поступку производње јаког алкохолног пића једног или више производа, и то: </p>
				<p>(1) полубелог шећера, белог шећера, екстра белог шећера, декстрозе, фруктозе, глукозног сирупа, шећерног раствора, инвертног шећерног раствора, инвертног шећерног сирупа,</p>
				<p>(2) пречишћене концентроване шире грожђа, концентроване шире грожђa, свеже грожђане шире,</p>
				<p>(3) карамелизованог шећера, производа добијеног искључиво контролисаним загревањем сахарозе без база, минералних киселина или других хемијских адитива,</p>
				<p>(4) меда,</p>
				<p>(5) сирупа од рогача,</p>
				<p>(6) било које друге дозвољене природне угљенохидратне материје која служи за заслађивање;</p>
				<p>10) <span class="italik">купажирање</span> је поступак спајања два или више јаких алкохолних пића исте категорије која се одликују мањим разликама које су настале због начина припреме, односно уређаја за дестилацију, односно периода сазревања или старења, односно географског подручја производње, при чему јако алкохолно пиће произведено на овај начин припада истој категорији јаких алкохолних пића као и она од којих је произведено;</p>
				<p>11) <span class="italik">место производње</span> је место или регион где се одвија фаза производње производа која јаком алкохолном пићу даје карактеристична својства и особине;</p>
				<p>12) <span class="italik">мешање</span> је комбиновање два или више различитих јаких алкохолних пића да би се направило ново јако алкохолно пиће;</p>
				<p>13) <span class="italik">опис</span> су изрази који се користе приликом декларисања, представљања и паковања, на документима који прате јако алкохолно пиће у транспорту, трговачкој документацији (нарочито у рачунима и отпремницама) и при његовом рекламирању;</p>
				<p>14) <span class="italik">оригинално паковање</span> је појединачно пуњење и затварање у амбалажу и декларисање производа на прописан начин, које се након отварања не може вратити у првобитно стање; </p>
				<p>15) <span class="italik">паковање</span> је заштитни омотач (папир, све врсте облога, картон, сандук и слично) који се користи за једну или више посуда приликом транспорта и продаје;</p>
				<p>16) <span class="italik">представљање</span> означава изразе, слике, цртеже и слично који се користе на декларацији, паковању, посуди, боци и затварачу, укључујући рекламирање и промоцију продаје;</p>
				<p>17) <span class="italik">продајни назив</span> је назив под којим се јако алкохолно пиће ставља у промет;</p>
				<p>18) <span class="italik">произвођач</span> је правно лице и предузетник који се бави производњом јаких алкохолних пића и који је уписан у Регистар произвођача јаких алкохолних пића; </p>
				<p>19) Регистар произвођача јаких алкохолних пића је база података о произвођачима јаких алкохолних пића и њиховим производима; </p>
				<p>20) <span class="italik">садржај испарљивих супстанци</span> је количина испарљивих супстанци, осим етил алкохола и метил алкохола, садржаних у јаком алкохолном пићу које је произведено искључиво дестилацијом, а које су резултат искључиво дестилације или редестилације употребљене сировине;</p>
				<p>21) <span class="italik">сазревање или старење</span> је процес који се одвија у одговарајућим судовима, током којег долази до одређених природних реакција, које јаком алкохолном пићу дају органолептичке особине које раније није имало;</p>
				<p>22) <span class="italik">сложеница</span> је комбинација израза наведеног у називу категорије јаких алкохолних пића или географске ознаке јаког алкохолног пића, од којих потиче сав алкохол у јаком алкохолном пићу и назива једног или више прехрамбених производа, осим прехрамбених производа који су коришћени у производњи тог јаког алкохолног пића, односно придева изведених из тих назива и/или израза ликер.</p>
				<p class="clan">II. ПРОИЗВОДЊА ЈАКИХ АЛКОХОЛНИХ ПИЋА</p>
				<p class="bold">Начин производње</p>
				<p class="clan">Члан 4.</p>
				<p>Jака алкохолна пића производе се:</p>
				<p>1) директно нa jeдан од следећих начина:</p>
				<p>(1) дестилацијом природно ферментисаних производа са аромама или без њих, </p>
				<p>(2) мацерацијом или сличном обрадом биљног материјала у етил алкохолу, дестилату пољопривредног порекла и/или јаком алкохолном пићу, </p>
				<p>(3) додавањем арома, шећера или других заслађивача, других пољопривредних производа и/или пољопривредних прехрамбених производа у етанол, дестилат пољопривредног порекла и/или јако алкохолно пиће, или</p>
				<p>2) мешањем јаког алкохолног пића с једним или више:</p>
				<p>(1) јаких алкохолних пића и/или,</p>
				<p>(2) етил алкохола или дестилата пољопривредног порекла и/или,</p>
				<p>(3) алкохолних пића и/или,</p>
				<p>(4) пића.</p>
				<p class="bold">Порекло алкохола</p>
				<p class="clan">Члан 5.</p>
				<p>Етил алкохол који се користи у производњи јаких алкохолних пића и свих њихових састојака мора да буде искључиво пољопривредног порекла. </p>
				<p>Етил алкохол који се користи за разблаживање или растварање боја, арома и других дозвољених адитива који се користе у производњи јаких алкохолних пића мора да буде искључиво пољопривредног порекла. </p>
				<p>Јако алкохолно пиће не сме да садржи алкохол синтетичког порекла нити други алкохол који није пољопривредног порекла. </p>
				<p class="bold">Категоријe јаких алкохолних пића</p>
				<p class="clan">Члан 6.</p>
				<p> Јака алкохолна пића произведена у складу са овим законом разврставају се у категорије дате у Прилогу – Категорије јаких алкохолних пића, који је одштампан уз овај закон и чини његов саставни део.</p>
				<p>Јака алкохолна пића која су произведена у складу са овим законом, а не могу да се разврстају у категорије, производе се од сировина пољопривредног порекла и/или прехрамбених производа намењених за људску исхрану, може да им се додаје алкохол, ароме и боје и могу да се заслађују.</p>
				<p class="bold">Производња одређених категорија</p>
				<p class="clan">Члан 7.</p>
				<p>Јака алкохолна пића која су у складу са овим законом разврстана у категорије од 1–14. производе се алкохолном ферментацијом и дестилацијом искључиво од сировина наведених за одређену категорију јаког алкохолног пића, без додавања разблаженог или неразблаженог алкохола и без додавања арома.</p>
				<p>Јаким алкохолним пићима из става 1. овог члана као средство за подешавање боје може да се дода само карамел и могу да се заслађују само да би се употпунио коначан укус.</p>
				<p>Јака алкохолна пића која су у складу са овим законом разврстана у категорије од 15–47. производе се од сировина пољопривредног порекла.</p>
				<p>Јаким алкохолним пићима из става 3. овог члана могу да се додају боје, алкохол, ароматичне супстанце и ароматични препарати и могу да се заслађују.</p>
				<p class="bold">Регистар произвођача</p>
				<p class="clan">Члан 8.</p>
				<p>Производњом јаких алкохолних пића може да се бави правно лице и предузетник регистрован у Регистру привредних субјеката, односно други одговарајући регистар у складу са посебним прописом и уписан у Регистар произвођача јаких алкохолних пића (у даљем тексту: Регистар произвођача) који води министарство надлежно за послове пољопривреде (у даљем тексту: Министарство). </p>
				<p>Упис у Регистар произвођача врши се на основу писаног захтева правног лица и предузетника из става 1. овог члана уз који се доставља извод из Регистра привредних субјеката, односно другог одговарајућег регистра у складу са посебним прописом. </p>
				<p>На основу захтева и извода из става 2. овог члана, министар надлежан за послове пољопривреде (у даљем тексту: министар) доноси решење о упису у Регистар произвођача.</p>
				<p>Решење министра из става 3. овог члана је коначно у управном поступку и против њега се може покренути управни спор.</p>
				<p>Министар прописује образац захтева за упис у Регистар произвођача.</p>
				<p class="bold">Садржина Регистра произвођача</p>
				<p class="clan">Члан 9.</p>
				<p>Регистар произвођача нарочито садржи:</p>
				<p>1) податке о произвођачу (назив, седиште, адреса и др.);</p>
				<p>2) податке о производњи, промету и залихама по годинама;</p>
				<p>3) податке о добављачу дестилата пољопривредног порекла (за правна лица и предузетнике: назив, седиште, адреса и др., односно за физичка лица: име, презиме, адреса и број регистрованог пољопривредног газдинства). </p>
				<p>Подаци из Регистра произвођача, осим података из става 1. тач. 2) и 3) овог члана, су јавни и чувају се трајно.</p>
				<p>На податке садржане у Регистру произвођача примењују се прописи о заштити података о личности и прописи о заштити пословне тајне.</p>
				<p>Регистар произвођача води се у електронској форми и може се повезивати са другим базама и регистрима Министарства.</p>
				<p>Произвођач је дужан да сваку промену података из става 1. тач. 1) и 3) овог члана пријави Министарству у року од 30 дана од дана настале промене.</p>
				<p>Произвођач је дужан да до 1. марта текуће године достави Министарству годишњи извештај за претходну календарску годину о промени података о производњи, промету и залихама из става 1. тачка 2) овог члана.</p>
				<p>Министар ближе прописује садржину и начин вођења Регистра произвођача, као и образац годишњег извештаја о производњи, промету и залихама.</p>
				<p class="bold">Брисање из Регистра произвођача</p>
				<p class="clan">Члан 10.</p>
				<p>Произвођач се брише из Регистра произвођача ако:</p>
				<p>1) донесе одлуку о престанку обављања делатности;</p>
				<p>2) је правноснажном одлуком суда изречена забрана обављања делатности;</p>
				<p>3) престане да испуњава услове прописане овим законом.</p>
				<p>Министар доноси решење о брисању из Регистра произвођача.</p>
				<p>Решење министра из става 2. овог члана је коначно у управном поступку и против њега се може покренути управни спор.</p>
				<p class="bold">Подрумарска евиденција</p>
				<p class="clan">Члан 11.</p>
				<p>Произвођач је дужан да води подрумарску евиденцију која нарочито садржи податке о врсти, количини и јачини употребљене сировине у свим фазама производње, количини и квалитету произведеног и продатог јаког алкохолног пића и продајном називу јаког алкохолног пића, као и да чува документацију којом се потврђују одређени подаци. </p>
				<p>Произвођач је дужан да подрумарску евиденцију и документацију из става 1. овог члана чува за свако произведено јако алкохолно пиће најмање три године, рачунајући од дана у години у којој је продата последња количина одређеног јаког алкохолног пића. </p>
				<p>Подрумарска евиденција води се у писаној или у електронској форми.</p>
				<p>Министар ближе прописује садржину и начин вођења подрумарске евиденције.</p>
				<p class="bold">Обележавање судова</p>
				<p class="clan">Члан 12.</p>
				<p>Произвођач је дужан да обележи сваки суд у коме се налази дестилат пољопривредног порекла и јако алкохолно пиће у ринфузном стању према врсти и намени (за производњу, старење, чување и др.) и да на њему назначи количину и садржај алкохола у % vol. </p>
				<p class="bold">Сазревање или старење</p>
				<p class="clan">Члан 13.</p>
				<p>Сазревање или старење јаког алкохолног пића одвија се у одговарајућим судовима у поступку током кога долази до одређених природних реакција, које јаком алкохолном пићу дају органолептичке особине које раније није имало.</p>
				<p>Старост јаког алкохолног пића које је сазревало одређује се према старости најмлађег додатог алкохолног састојка. </p>
				<p class="clan">III. ГЕОГРАФСКА ОЗНАКА</p>
				<p class="bold">1. Опште одредбе</p>
				<p class="italik">Географска ознака јаког алкохолног пића</p>
				<p class="clan">Члан 14.</p>
				<p>Географска ознака јаког алкохолног пића (у даљем тексту: географска ознака) је ознака која идентификује јако алкохолно пиће пореклом са територије Републике Србије, региона или локалитета са те територије, при чему се одређени квалитет, углед или друге карактеристике јаког алкохолног пића у суштини могу приписати његовом географском пореклу. </p>
				<p>Географска ознака која је регистрована односно призната и уписана или евидентирана као право интелектуалне својине у посебном поступку, у складу са прописом одређене државе не може постати генерички назив. </p>
				<p>Назив jaког алкохолног пића који је постао генерички не може се регистровати као географска ознака. </p>
				<p>Назив jaког алкохолног пића који је постао генерички представља назив који је, и поред повезаности са местом или регијом у којој је јако алкохолно пиће првобитно произведено или стављено у промет, постао уобичајен назив за јако алкохолно пиће. </p>
				<p>Јако алкохолно пиће са регистрованом географском ознаком мора у свему да буде у складу са техничком документацијом која је поднета при регистрацији географске ознаке. </p>
				<p class="italik">Хомонимна (истоимена) географска ознака</p>
				<p class="clan">Члан 15.</p>
				<p>Хомонимна географска ознака која испуњава прописане услове може да се региструје, али том приликом мора да се води рачуна посебно о локалној и традиционалној употреби и могућем ризику од забуне, а нарочито да: </p>
				<p>1) хомонимни назив који доводи у заблуду потрошача тако да верује да јако алкохолно пиће потиче са друге територије не може да се региструје, чак и ако је тај назив тачан у односу на стварно подручје, регион или место порекла производа; </p>
				<p>2) може да се дозволи употреба регистрованих хомонимних географских ознака само ако у пракси постоји јасна разлика између хомонима који је касније регистрован и већ регистрованог назива, при чему треба водити рачуна о праведном односу према произвођачима и да се потрошачи не доводе у заблуду. </p>
				<p class="italik">Заштита географске ознаке</p>
				<p class="clan">Члан 16.</p>
				<p>Регистроване географске ознаке уживају правну заштиту од:</p>
				<p>1) сваке директне или индиректне комерцијалне употребе за производе који нису обухваћени регистрацијом, ако су ти производи упоредиви са јаким алкохолним пићем регистрованим са том географском ознаком или ако таква употреба регистроване географске ознаке искоришћава њен углед; </p>
				<p>2) сваке погрешне употребе, имитације или подсећања, чак и када је право порекло производа наведено или од употребе географске ознаке у преводу или употребе заједно са изразима као што су „налик”, „попут”, „као”, „типа”, „у стилу”, „произведено”, „арома”, или сличним појмовима; </p>
				<p>3) употребе лажних, обмањујућих или података који доводе у заблуду потрошача у погледу изворности, порекла, природе или битних особина при опису, представљању или декларисању производа, чиме се стиче погрешан утисак о његовом пореклу; </p>
				<p>4) било којих других поступака којима се потрошач доводи у заблуду о правом пореклу производа.</p>
				<p class="italik">Однос између жига и географске ознаке</p>
				<p class="clan">Члан 17.</p>
				<p>Жиг који садржи или се састоји од регистроване географске ознаке не може да се региструје ако би се употребом таквог жига нарушила правна заштита регистроване географске ознаке на неки од начина из члана 16. овог закона. </p>
				<p>Жиг који је регистрован, али се њиме нарушава правна заштита регистроване географске ознаке на неки од начина из члана 16. овог закона, може да се огласи ништавим у складу са законом којим се уређују жигови.</p>
				<p>Жиг чијом употребом се нарушава правна заштита регистроване географске ознаке на неки од начина из члана 16. овог закона, а који је регистрован на територији Републике Србије у складу са законом и у доброј вери, пре него што је регистрована географска ознака у складу са одредбама овог закона, може се и даље употребљавати под условом да не постоји основ за његов поништај или опозив, односно престанак жига у посебним случајевима, у складу са законом којим се уређују жигови. </p>
				<p>Географска ознака не може да се региструје ако се, имајући у виду углед, реноме и временски период током којег је жиг коришћен, регистрацијом географске ознаке потрошач доводи у заблуду о правом идентитету производа. </p>
				<p class="bold">2. Регистрација географске ознаке у Републици Србији</p>
				<p class="italik">Општа одредба</p>
				<p class="clan">Члан 18.</p>
				<p>Географска ознака мора да буде регистрована да би могла да се употребљава и да би уживала правну заштиту у Републици Србији.</p>
				<p>Географска ознака у Републици Србији региструје се у Регистру географских ознака и овлашћених корисника географске ознаке јаких алкохолних пића (у даљем тексту: Регистар географских ознака).</p>
				<p class="italik">Захтев за регистрацију географске ознаке</p>
				<p class="clan">Члан 19.</p>
				<p>Регистрација географске ознаке покреће се на захтев удружења произвођача, односно произвођача који се подноси Министарству.</p>
				<p>Захтев за регистрацију географске ознаке (у даљем тексту: захтев) може да се односи само на једну географску ознаку и само на једну врсту јаког алкохолног пића. </p>
				<p>Захтев садржи податке о подносиоцу захтева (назив, седиште и матични број), а ако захтев подноси удружење произвођача, податке о сваком појединачном члану удружења. </p>
				<p>Уз захтев се подноси: </p>
				<p>1) техничка документација из члана 20. овог закона;</p>
				<p>2) доказ да је јако алкохолно пиће усаглашено са главним спецификацијама техничке документације за географску ознаку.</p>
				<p class="italik">Техничка документација</p>
				<p class="clan">Члан 20.</p>
				<p>Техничка документација садржи нарочито следеће главне спецификације: </p>
				<p>1) назив и категорију јаког алкохолног пића, укључујући географску ознаку;</p>
				<p>2) опис јаког алкохолног пића укључујући основна физичка, хемијска и/или сензорна својства, као и посебна својства тог производа која одговарају категорији јаког алкохолног пића за које се подноси захтев; </p>
				<p>3) тачно одређено географско подручје; </p>
				<p>4) опис технолошког поступка производње јаког алкохолног пића и, ако је сврсисходно, аутентичност примењеног технолошког поступка; </p>
				<p>5) детаље који указују на повезаност са географским окружењем или географским пореклом; </p>
				<p>6) сваки други податак који се односи на захтеве прописане посебним прописом; </p>
				<p>7) име и адресу подносиоца захтева; </p>
				<p>8) било коју допуну географске ознаке и/или специфична правила декларисања у складу са одређеном техничком документацијом.</p>
				<p>Министар ближе прописује начин и поступак за подношење захтева за регистрацију географске ознаке, као и садржину техничке документације.</p>
				<p class="italik">Поступак са захтевом</p>
				<p class="clan">Члан 21.</p>
				<p>Министарство утврђује да ли је захтев потпун у року од 30 дана од дана пријема захтева.</p>
				<p>Ако је захтев непотпун, обавештава се подносилац захтева да у року од 30 дана од дана пријема обавештења достави документацију која недостаје.</p>
				<p>Ако подносилац захтева у року из става 2. овог члана не достави документацију која недостаје, министар закључком одбацује захтев. </p>
				<p>Против закључка министра из става 3. овог члана може се изјавити жалба Влади у року од 15 дана од дана пријема закључка.</p>
				<p class="italik">Поступак по основаном и неоснованом захтеву</p>
				<p class="clan">Члан 22.</p>
				<p>Министарство утврђује да ли је захтев основан у року од дванаест месеци од дана пријема потпуног захтева. </p>
				<p>Ако је захтев потпун, односно ако је у складу са условима прописаним овим законом, министарство главне спецификације техничке документације објављује у „Службеном гласнику Републике Србије”. </p>
				<p>Свако правно и физичко лице које има правни интерес и које има пребивалиште или боравиште у Републици Србији може да уложи приговор у року од 30 дана од дана објављивања документације из става 2. овог члана. </p>
				<p>Ако у року из става 3. овог члана није уложен приговор, министар доноси решење о признавању географске ознаке. </p>
				<p>Ако је захтев неоснован, односно ако није у складу са условима прописаним овим законом, министар решењем одбија захтев. </p>
				<p>Против решења министра из ст. 4. и 5. овог члана може се изјавити жалба Влади у року од 15 дана од дана пријема решења. </p>
				<p class="italik">Поступак поводом приговора</p>
				<p class="clan">Члан 23.</p>
				<p>Ако је поднет приговор на захтев, прво се утврђује да ли су испуњени формални услови из члана 22. став 3. овог закона, а затим и да ли приговор садржи разлоге због којих је поднет, као и да ли су ти разлози основани.</p>
				<p>Ако приговор не испуњава неки од услова из става 1. овог члана, министар закључком одбацује или решењем одбија приговор.</p>
				<p>Поступак за регистрацију географске ознаке се у случају из става 2. наставља тако што министар доноси решење о признавању географске ознаке.</p>
				<p>Против закључкa и решења министра из ст. 2. и 3. овог члана може се изјавити жалба Влади у року од 15 дана од дана пријема закључкa односно решења.</p>
				<p>Ако приговор испуњава све услове из става 1. овог члана, он се са свим прилозима доставља подносиоцу захтева који у року од 30 дана може да достави писано изјашњење на приговор.</p>
				<p>Из оправданих разлога, на писани захтев подносиоца захтева, рок за изјашњење из става 5. овог члана може да се продужи за 30 дана.</p>
				<p>Ако се подносилац захтева у року из ст. 5 и 6. овог члана не изјасни o приговору, министар доноси решење о одбијању захтева.</p>
				<p>Ако се подносилац захтева изјасни o приговору, може да се организује састанак са свим заинтересованим странама, ради постизања договора.</p>
				<p>Рок за постизање договора из става 8. овог члана не може бити дужи од 60 дана.</p>
				<p>По истеку рока из става 9. овог члана, министар доноси решење о признавању географске ознаке или одбијању захтева узимајући у обзир исход договора, општи интерес, интерес подносиоца захтева и подносиоца приговора.</p>
				<p>Решење из става 10. овог члана је коначно у управном поступку и против њега се може покренути управни спор.</p>
				<p class="italik">Регистар географских ознака</p>
				<p class="clan">Члан 24.</p>
				<p>По правноснажности решења о признавању географске ознаке, предметна географска ознака региструје се у Регистру географских ознака који води Министарство.</p>
				<p>Регистар географских ознака садржи:</p>
				<p>1) регистарски број географске ознаке;</p>
				<p>2) географску ознаку која је регистрована;</p>
				<p>3) назив подручја или места из којег потиче јако алкохолно пиће које се обележава географском ознаком;</p>
				<p>4) категорију јаког алкохолног пића са географском ознаком;</p>
				<p>5) податке о подносиоцу захтева, односно овлашћеном кориснику географске ознаке (у даљем тексту: овлашћени корисник);</p>
				<p>6) датум доношења и број решења о признавању географске ознаке и решења о признавању права коришћења регистроване географске ознаке;</p>
				<p>7) датум уписа географске ознаке, односно овлашћеног корисника у Регистар географских ознака;</p>
				<p>8) податке о престанку географске ознаке, односно о престанку права коришћења регистроване географске ознаке, као и о основу престанка. </p>
				<p>Овлашћени корисник је дужан да сваку промену података који се односе на његов статус, промену облика организовања и других података из става 2. тачка 5) овог члана пријави Министарству у року од 30 дана од дана настале промене. </p>
				<p>Подаци из Регистра географских ознака су јавни и чувају се трајно. </p>
				<p>Регистар географских ознака се може повезивати са другим базама и регистрима Министарства. </p>
				<p>Министар ближе прописује садржину и начин вођења Регистра географских ознака.</p>
				<p class="italik">Брисање из Регистра географских ознака</p>
				<p class="clan">Члан 25.</p>
				<p>Регистрована географска ознака брише се из Регистра географских ознака ако ниједан овлашћени корисник географске ознаке најмање пет година не производи јако алкохолно пиће са географском ознаком, ако се поништи решење о признавању географске ознаке и на основу судске одлуке. </p>
				<p>Овлашћени корисник брише се из Регистра географских ознака:</p>
				<p>1) на захтев овлашћеног корисника;</p>
				<p>2) престанком, односно брисањем регистроване географске ознаке;</p>
				<p>3) ако не производи јако алкохолно пиће са регистрованом географском ознаком у непрекидном временском периоду од пет година;</p>
				<p>4) ако престане да постоји произвођач који је уписан као овлашћени корисник.</p>
				<p class="italik">Употреба регистроване географске ознаке</p>
				<p class="clan">Члан 26.</p>
				<p>Регистровану географску ознаку могу да употребљавају:</p>
				<p>1) удружења произвођача, односно произвођачи, подносиоци захтева за регистрацију географске ознаке;</p>
				<p>2) други произвођачи, односно удружења произвођача који јако алкохолно пиће производе у свему у складу са техничком документацијом регистроване географске ознаке.</p>
				<p>Произвођачи, односно удружења произвођача из става 1. овог члана регистровану географску ознаку могу да употребљавају само када се као овлашћени корисници регистроване географске ознаке упишу у Регистар географских ознака.</p>
				<p>Произвођач из става 1. тачка 1) овог члана уписује се у Регистар географских ознака као овлашћени корисник, на основу правноснажног решења о признавању географске ознаке.</p>
				<p>Произвођач из става 1. тачка 2) овог члана уписује се у Регистар географских ознака као овлашћени корисник, на основу правноснажног решења о признавању права на употребу регистроване географске ознаке. </p>
				<p class="bold">3. Поступак за признавањe права на употребу регистроване географске ознаке</p>
				<p class="italik">Захтев за признавањe права на употребу регистроване <br>географске ознаке</p>
				<p class="clan">Члан 27.</p>
				<p>Поступак за признавањe права на употребу регистроване географске ознаке покреће се на захтев удружења произвођача, односно произвођача.</p>
				<p>Захтев из става 1. овог члана подноси се Министарству и нарочито садржи:</p>
				<p>1) податке о подносиоцу захтева (назив правног лица или предузетника, седиште, односно адреса и матични број);</p>
				<p>2) изјаву којом се потврђује количина произведеног јаког алкохолног пића на годишњем или месечном нивоу зависно од почетка производње; </p>
				<p>3) доказ да је јако алкохолно пиће усаглашено са главним спецификацијама техничке документације за географску ознаку.</p>
				<p class="italik">Испитивање захтева за признавање права на употребу <br>регистроване географске ознаке</p>
				<p class="clan">Члан 28.</p>
				<p>Министарство утврђује да ли је захтев из члана 27. овог закона потпун и основан.</p>
				<p>Ако је захтев за признавање права на употребу регистроване географске ознаке основан, министар доноси решење о признавању права на употребу регистроване географске ознаке.</p>
				<p>Ако је захтев за признавање права на употребу регистроване географске ознаке неоснован, министар решењем одбија захтев. </p>
				<p>Против решења министра из ст. 2. и 3. овог члана може се изјавити жалба Влади у року од 15 дана од дана пријема решења.</p>
				<p>По правноснажности решења о признавању права на употребу регистроване географске ознаке, у Регистар географских ознака уписују се подаци о новом овлашћеном кориснику.</p>
				<p class="italik">Међународно регистровање географске ознаке</p>
				<p class="clan">Члан 29.</p>
				<p>На међународно регистровање географских ознака примењује се пропис којим се уређују ознаке географског порекла.</p>
				<p class="bold">4. Контрола производње и квалитета јаког алкохолног пића са географском ознаком</p>
				<p class="italik">Верификација усаглашености са спецификацијама из техничке документације</p>
				<p class="clan">Члан 30.</p>
				<p>Јако алкохолно пиће са географском ознаком подлеже обавезној контроли производње и квалитета коју врши Министарство.</p>
				<p>Контрола производње и квалитета јаког алкохолног пића са географском ознаком је поступак контроле усклађености производње, сировина, квалитета и посебних својстава јаког алкохолног пића са географском ознаком са главним спецификацијама техничке документације за географску ознаку који укључује издавање документа којим се усаглашеност потврђује (у даљем тексту: контрола производње и квалитета). </p>
				<p>За обављање послова контроле производње и квалитета Министарство може да овласти сертификационо тело, које је регистровано у Регистар привредних субјеката у складу са законом којим се уређује регистрација привредних субјеката, односно други одговарајући регистар у складу са посебним прописом и које има акт о акредитацији издат од стране надлежног акредитационог тела Републике Србије за обављање послова контроле производње и квалитета (у даљем тексту: овлашћено сертификационо тело).</p>
				<p>Министар на захтев сертификационог тела решењем утврђује испуњеност услова из става 3. овог члана и овлашћује га за обављање послова контроле производње и квалитета на период до пет година. </p>
				<p>Решење министра из става 4. овог члана је коначно и против њега се може покренути управни спор.</p>
				<p>Министарство објављује списак овлашћених сертификационих тела на својој интернет страници.</p>
				<p class="italik">Обављање послова сертификационог тела и одузимање овлашћења</p>
				<p class="clan">Члан 31.</p>
				<p>Овлашћено сертификационо тело дужно је да послове контроле производње и квалитета за које је овлашћено обавља у складу са законом.</p>
				<p>Министар решењем може одузети овлашћење сертификационом телу ако престане да испуњава услове прописане овим законом, односно ако се утврди да не обавља послове у складу са законом, као и на захтев овлашћеног сертификационог тела.</p>
				<p>Решење министра из става 2. овог члана је коначно и против њега се може покренути управни спор. </p>
				<p class="italik">Захтев за контролу производње и квалитета јаког алкохолног <br>пића са географском ознаком</p>
				<p class="clan">Члан 32.</p>
				<p>Контрола производње и квалитета врши се на основу захтева који овлашћени корисник подноси Министарству, односно овлашћеном сертификационом телу.</p>
				<p class="italik">Решење/сертификат којим се дозвољава стављање у промет</p>
				<p class="clan">Члан 33.</p>
				<p>Министарство или овлашћено сертификационо тело по обављеној контроли производње и квалитета сачињава извештај у коме даје мишљење да ли је јако алкохолно пиће произведено у свему у складу са главним спецификацијама техничке документације за географску ознаку, као и која количина јаког алкохолног пића из одређене производне године може да се стави у промет са географском ознаком.</p>
				<p>На основу извештаја из става 1. овог члана министар доноси решење или овлашћено сертификационо тело издаје сертификат којим се дозвољава стављање у промет одређене количине јаког алкохолног пића са географском ознаком из одређене производне године. </p>
				<p>Сертификат се доставља овлашћеном кориснику и Министарству. </p>
				<p class="italik">Садржина и обим права овлашћеног корисника</p>
				<p class="clan">Члан 34.</p>
				<p>Овлашћени корисник има искључиво право да регистровану географску ознаку употребљава на јаком алкохолном пићу на које се регистрована географска ознака односи, као и да такво пиће означи речима „контролисана географска ознака”.</p>
				<p>Овлашћени корисник је дужан да регистровану географску ознаку употреби само за ону количину јаког алкохолног пића која је одређена у решењу, односно сертификату из члана 33. став 2. овог закона. </p>
				<p class="italik">Примена општег управног поступка</p>
				<p class="clan">Члан 35.</p>
				<p>На питања која овим законом нису посебно уређена, а односе се на поступак за упис у Регистар произвођача, регистрацију географске ознаке, поступак за признавањe права на употребу регистроване географске ознаке и поступак контроле производње и квалитета примењују се одредбе закона којим се уређује општи управни поступак.</p>
				<p class="clan">IV. КВАЛИТЕТ</p>
				<p class="bold">Квалитет јаких алкохолних пића</p>
				<p class="clan">Члан 36.</p>
				<p>Јака алкохолна пића у промету морају у погледу квалитета и безбедности да испуњавају услове прописане овим законом, односно посебним прописом. </p>
				<p>За квалитет и безбедност јаких алкохолних пића одговоран је произвођач, односно увозник.</p>
				<p>Испитивање безбедности, квалитета, као и сензорно оцењивање јаких алкохолних пића врше лабораторије овлашћене у складу са законом којим се уређује безбедност хране.</p>
				<p class="bold">Очување квалитета</p>
				<p class="clan">Члан 37.</p>
				<p>Јако алкохолно пиће мора да се држи и пакује ради стављања у промет у посудама чији затварачи или фолија не садрже олово. </p>
				<p class="clan">V. ОПИС, ПРЕДСТАВЉАЊЕ И ДЕКЛАРИСАЊЕ</p>
				<p class="bold">Општа правила за опис, представљање и декларисање</p>
				<p class="clan">Члан 38.</p>
				<p>Јака алкохолна пића описују се, представљају и декларишу у складу са овим законом и посебним прописом којим се уређује декларисање хране. </p>
				<p>За декларисање јаког алкохолног пића одговоран је произвођач, односно увозник.</p>
				<p>Декларација мора бити лако уочљива, јасна и читка.</p>
				<p>Подаци који се користе на декларацији морају бити на српском језику, тако да потрошач може лако да разуме сваку поједину информацију.</p>
				<p>Дозвољено је вишејезично декларисање које одговара подацима написаним на српском језику.</p>
				<p>Називи категорија<span class="italik"> Whisky </span>или<span class="italik"> Whiskey, Brandy</span> или <span class="italik">Weinbrand, Raisin brandy, Heferbrand, bierbrand </span>или <span class="italik">eau de vie de biere, Topinambur, Geist, Gin, London gin, Akvavit </span>или<span class="italik"> aquavit, Pastis, Pastis de Marseille, Anis, Bitter, Creme de cassis, Guignolet, Punch au rhum, Sloe gin, Sambuca, Maraschino, Marrasquino </span>или<span class="italik"> Maraskino, Nocino, Advocaat</span> или <span class="italik">avocat</span> или advokat, Mistra,<span class="italik"> Väkevä glögi</span> или <span class="italik">Spritglögg</span> <span class="italik">Berenburg </span>или <span class="italik">Beerenburg</span> не смеју да се преводе на декларацији, као ни при опису и представљању јаког алкохолног пића.</p>
				<p>Приликом описивања, представљања и декларисања јаког алкохолног пића може да се наведе сировина од које дестилат потиче, ако тај дестилат потиче искључиво од наведене сировине.</p>
				<p>Изрази „купажа”, „купажирање” или „купажирано” могу се користити при опису, представљању или декларисању јаког алкохолног пића само ако је то јако алкохолно пиће у поступку производње купажирано. </p>
				<p>На декларацији јаког алкохолног пића, односно при његовом описивању и представљању може да се наведе период сазревања или старења који се односи само на најмлађи додати алкохолни састојак.</p>
				<p class="bold">Опис, представљање и декларисање јаких алкохолних пића са географском ознаком</p>
				<p class="clan">Члан 39.</p>
				<p>Декларација јаког алкохолног пића са географском ознаком мора да садржи број решења, односно сертификата којим се дозвољава стављање у промет одређене количине јаког алкохолног пића са географском ознаком из одређене производне године. </p>
				<p>Одредбе става 1. овог члана не односе се на јака алкохолна пића са географском ознаком која се увозе.</p>
				<p>Приликом описивања, представљања и декларисања јаког алкохолног пића са географском ознаком, географска ознака се не сме преводити.</p>
				<p class="bold">Опис, представљање и декларисање мешавина</p>
				<p class="clan">Члан 40.</p>
				<p>Када се јаком алкохолном пићу које је у складу са одредбама овог закона разврстано у категорије од 1–14 додаје алкохол, разблажен или не, тако добијена мешавина пића мора да има продајни назив „јако алкохолно пиће”.</p>
				<p>Када је јако алкохолно пиће произведено на начин из члана 4. тачка 2) овог закона, добијена мешавина пића мора да има продајни назив „јако алкохолно пиће”.</p>
				<p>Изузетно од става 2. овог члана када је јако алкохолно пиће произведено на начин из члана 4. тачка 2) овог закона и тако добијена мешавина пића може да се разврста у неку од категорија у складу са овим законом, та мешавина пића има продајни назив категорије којој припада.</p>
				<p>При описивању, представљању и декларисању јаких алкохолних пића из ст. 1–3. овог члана у истом видном пољу са продајним називом, словима истог типа и боје, која су дупло мања од величине слова којима је исписан продајни назив, наводе се речи: „мешано јако алкохолно пиће”, као и списак алкохолних састојака.</p>
				<p>Алкохолни састојци из става 4. овог члана изражавају се процентом учешћа апсолутног алкохола састојака у укупном садржају апсолутног алкохола мешавине по опадајућем редоследу. </p>
				<p class="bold">Сложенице</p>
				<p class="clan">Члан 41. </p>
				<p>Израз „јако алкохолно пиће” не сме бити део сложенице којом се описује јако алкохолно пиће.</p>
				<p>Сложеница којом се описује јако алкохолно пиће не сме бити комбинација израза „ликер” и назива категорија од 33. до 41.</p>
				<p>Сложеница не сме да замени продајни назив јаког алкохолног пића.</p>
				<p>Сложеница којом се описује јако алкохолно пиће исписује се једнаким словима истог типа, величине и боје и не сме се прекидати текстуалним или сликовним елементима који нису њен саставни део и не сме бити исписана словима већим од продајног назива.</p>
				<p class="bold">Продајни назив јаких алкохолних пића</p>
				<p class="clan">Члан 42.</p>
				<p>Јако алкохолно пиће које је разврстано у категорије у складу са овим законом у промету мора да има продајни назив који одговара његовој категорији. </p>
				<p>Јако алкохолно пиће произведено у складу са одредбама овог закона које не може да се разврста у категорије у складу са овим законом у промету мора да има продајни назив „јако алкохолно пиће”.</p>
				<p>Када јако алкохолно пиће може да се разврста у једну или више категорија у складу са овим законом може да има продајни назив било које од тих категорија. </p>
				<p>Продајни називи јаких алкохолних пића из става 1. овог члана и регистроване географске ознаке не могу да се користе у опису, представљању или декларисању било ког другог јаког алкохолног пића.</p>
				<p>Продајни назив јаких алкохолних пића из ст. 1. и 2. овог члана може да се допуни или замени регистрованом географском ознаком, под условом да то не доводи потрошача у заблуду.</p>
				<p>Алкохолно пиће које није разврстано у категорије у складу са овим законом, не може се описивати, представљати или декларисати асоцирајућим речима или фразама као што су: „као”, „а ла”, „налик”, „попут”, „типа”, „поступак”, „направљен”, „укус”, „сличан” или другим сличним изразима додатим уз било који продајни назив и/или географску ознаку.</p>
				<p>Продајни назив јаког алкохолног пића не сме се заменити жигом, робном марком или популарним именом. </p>
				<p class="clan">VI. ПРОМЕТ</p>
				<p class="bold">Услови за стављање у промет</p>
				<p class="clan">Члан 43.</p>
				<p>Јака алкохолна пића која испуњавају услове у погледу безбедности и квалитета у складу са законом и која су у оригиналном паковању могу да се ставе у промет за непосредну људску потрошњу.</p>
				<p>Промет јаких алкохолних пића и дестилата пољопривредног порекла у ринфузном стању је дозвољен само за даљу дораду и прераду.</p>
				<p>Не сматра се прометом транспорт јаких алкохолних пића и дестилата пољопривредног порекла без промене власника, односно транспорт за сопствене потребе произвођача.</p>
				<p class="bold">Увоз и извоз јаког алкохолног пића</p>
				<p class="clan">Члан 44.</p>
				<p>Јако алкохолно пиће које се у Републику Србију увози ради даље производње, односно продаје мора у погледу безбедности, квалитета и декларисања да испуњава услове прописане законом и мора да га прати одговарајући документ државе извознице о квалитету.</p>
				<p>Јако алкохолно пиће које је намењено извозу мора да испуњава услове квалитета прописане законом.</p>
				<p>Изузетно од става 2. овог члана јако алкохолно пиће може да се извози иако не испуњава све услове квалитета прописане законом, ако пропис земље увознице захтева другачији квалитет, а на основу уговореног и дефинисаног квалитета са купцем. </p>
				<p class="bold">Забране</p>
				<p class="clan">Члан 45.</p>
				<p>Забрањено је излагање и продаја јаког алкохолног пића у ринфузном стању на сајму, пијаци, угоститељском и продајном објекту и др.</p>
				<p>Оригинално паковање јаког алкохолног пића другог произвођача не може се отварати и пиће пунити у другу амбалажу, односно друго оригинално паковање и такво јако алкохолно пиће не може се накнадно декларисати, односно не може се користити декларација другог произвођача.</p>
				<p class="clan">VII. ТРОШКОВИ </p>
				<p class="clan">Члан 46.</p>
				<p>Трошкове управног поступка сноси подносилац захтева, и то за:</p>
				<p>1) издавање решења o упису у Регистар произвођача;</p>
				<p>2) издавање решења о признавању географске ознаке; </p>
				<p>3) издавање решења о признавању права коришћења регистроване географске ознаке;</p>
				<p>4) издавање решења о стављању у промет јаког алкохолног пића са географском ознаком.</p>
				<p>Средства из става 1. овог члана уплаћују се на одговарајући рачун за уплату јавних прихода буџета Републике Србије.</p>
				<p>Висина трошкова из става 1. овог члана утврђује се у складу са прописима којима се уређују републичке административне таксе.</p>
				<p>Трошкове контроле производње и квалитета јаког алкохолног пића са географском ознаком и за издавање сертификата сноси подносилац захтева. </p>
				<p class="clan">VIII. НАДЗОР</p>
				<p class="bold">Инспекцијски надзор</p>
				<p class="clan">Члан 47.</p>
				<p>Инспекцијски надзор над применом овог закона и прописа донетих на основу овог закона Министарство врши преко пољопривредног инспектора.</p>
				<p class="bold">Права и дужности пољопривредног инспектора</p>
				<p class="clan">Члан 48.</p>
				<p>У вршењу послова инспекцијског надзора, пољопривредни инспектор има право и дужност да утврђује и проверава:</p>
				<p>1) порекло етил алкохола који се користи у производњи јаких алкохолних пића;</p>
				<p>2) да ли јако алкохолно пиће садржи алкохол синтетичког порекла или други алкохол који није пољопривредног порекла;</p>
				<p>3) да ли се јака алкохолна пића која не могу да се разврставају у категорије у складу са овим законом производе на прописан начин и од одговарајућих сировина;</p>
				<p>4) да ли се јака алкохолна пића која су разврстана у категорије од 1–14. производе на прописан начин и искључиво од сировина наведених за одређену категорију јаког алкохолног пића;</p>
				<p>5) да ли се јаком алкохолном пићу које је разврстано у категорије од 1–14. додаје алкохол;</p>
				<p>6) да ли се јака алкохолна пића разврстана у категорије од 15–47. производе на прописан начин и од одговарајућих сировина;</p>
				<p>7) да ли је произвођач пријавио сваку промену података који се воде у Регистру произвођача у прописаном року;</p>
				<p>8) да ли је произвођач доставио извештај о промени података о производњи, промету и залихама за претходну календарску годину у прописаном року;</p>
				<p>9) да ли произвођач води подрумарску евиденцију и да ли ту евиденцију и пратећу документацију чува, у складу са овим законом;</p>
				<p>10) да ли произвођач подрумарску евиденцију и пратећу документацију чува у прописаном року;</p>
				<p>11) да ли је произвођач обележио сваки суд у коме се налази дестилат пољопривредног порекла и јако алкохолно пиће у ринфузном стању у складу са овим законом и да ли је на њему назначио количину и садржај алкохола;</p>
				<p>12) да ли је јако алкохолно пиће са регистрованом географском ознаком у складу са техничком документацијом која је поднета при регистрацији географске ознаке;</p>
				<p>13) да ли је регистрована географска ознака заштићена од свих злоупотреба, као и начин употребе регистрованог жига, односно да ли се употребом регистрованог жига нарушава правна заштита регистроване географске ознаке на неки од начина из члана 16. овог закона;</p>
				<p>14) да ли је географска ознака регистрована, односно регистрована у Регистру географских ознака, односно да ли може да се употребљава и ужива правну заштиту у Републици Србији;</p>
				<p>15) да ли је овлашћени корисник Министарству пријавио сваку промену података који се односе на његов статус и других података;</p>
				<p>16) да ли је произвођач јаког алкохолног пића са географском ознаком уписан у Регистар географских ознака као овлашћени корисник;</p>
				<p>17) да ли овлашћено сертификационо тело испуњава прописане услове за обављање послова контроле производње и квалитета јаког алкохолног пића са географском ознаком;</p>
				<p>18) да ли овлашћено сертификационо тело врши контролу производње и квалитета у складу са овим законом;</p>
				<p>19) да ли је сертификат о стављању у промет јаког алкохолног пића са географском ознаком издат у складу са извршеном контролом производње и квалитета, односно која количина јаког алкохолног пића из одређене производне године може да се стави у промет са географском ознаком;</p>
				<p>20) да ли искључиво овлашћени корисник употребљава регистровану географску ознаку на јаком алкохолном пићу на које се регистрована географска ознака односи и да ли такво пиће означава речима „контролисана географска ознака”;</p>
				<p>21) да ли овлашћени корисник употребљава регистровану ознаку само на ону количину јаког алкохолног пића која је одређена у решењу, односно сертификату из члана 33. став 2. овог закона; </p>
				<p>22) да ли јака алкохолна пића у промету испуњавају услове у погледу квалитета;</p>
				<p>23) да ли испитивање безбедности и квалитета, као и сензорно оцењивање јаких алкохолних пића врше лабораторије овлашћене у складу са законом којим се уређује безбедност хране;</p>
				<p>24) да ли се јако алкохолно пиће држи и пакује ради стављања у промет у посудама чији затварачи или фолија не садрже олово;</p>
				<p>25) да ли се јако алкохолно пиће декларише, описује и представља у складу са овим законом и посебним прописом којим се уређује декларисање хране;</p>
				<p>26) да ли је јако алкохолно пиће при чијем се опису, представљању или декларисању користи израз „купажа”, „купажирање” или „купажирано” у поступку производње купажирано;</p>
				<p>27) да ли је период сазревања или старења јаког алкохолног пића при опису, представљању или декларисању наведен у складу са овим законом;</p>
				<p>28) да ли декларација јаког алкохолног пића са географском ознаком не садржи број решења, односно сертификата којим се дозвољава стављање у промет одређене количине јаког алкохолног пића са географском ознаком из одређене производне године;</p>
				<p>29) да ли се географска ознака преводи приликом описивања, представљања и декларисања;</p>
				<p>30) да ли се описивање, представљање и декларисање мешавина врши у складу са овим законом;</p>
				<p>31) начин коришћења сложеница приликом описивања јаких алкохолних пића;</p>
				<p>32) да ли јака алкохолна пића имају продајни назив у складу са овим законом;</p>
				<p>33) да ли јака алкохолна пића испуњавају услове прописане овим законом за стављање у промет за непосредну људску потрошњу, односно да ли испуњавају услове у погледу безбедности и квалитета и да ли су у оригиналном паковању;</p>
				<p>34) промет јаких алкохолних пића и дестилата пољопривредног порекла у ринфузном стању;</p>
				<p>35) да ли јако алкохолно пиће које се у Републику Србију увози ради даље производње, односно продаје у погледу квалитета и декларисања испуњава услове прописане законом, односно да ли то јако алкохолно пиће прати одговарајући документ о квалитету државе извознице;</p>
				<p>36) да ли јако алкохолно пиће намењено извозу испуњава услове квалитета прописане законом;</p>
				<p>37) да ли се на сајму, пијаци, угоститељском и продајном објекту излажу и продају јака алкохолна пића у ринфузном стању;</p>
				<p>38) да ли се оригинално паковање јаког алкохолног пића другог произвођача отвара и пиће пуни у другу амбалажу, односно друго оригинално паковање и такво јако алкохолно пиће накнадно декларише, односно користи декларација другог произвођача;</p>
				<p>39) извршавање мера по овом закону.</p>
				<p>Правна лица, предузетници и физичка лица над којима се врши инспекцијски надзор дужна су да пољопривредном инспектору омогуће да узима узорке дестилата пољопривредног порекла и јаких алкохолних пића без накнаде ради испитивања и утврђивања квалитета.</p>
				<p class="bold">Мере које налаже инспектор</p>
				<p class="clan">Члан 49.</p>
				<p>У вршењу послова из члана 48. став 1. овог закона пољопривредни инспектор је овлашћен и дужан да:</p>
				<p>1) забрани производњу јаког алкохолног пића у чијој производњи се користи етил алкохол који није пољопривредног порекла или јаког алкохолног пића које садржи алкохол синтетичког порекла или други алкохол који није пољопривредног порекла;</p>
				<p>2) забрани производњу јаког алкохолног пића које се не производи на прописан начин и/или од одговарајућих сировина;</p>
				<p>3) забрани производњу јаког алкохолног пића лицу којe не испуњава услове за производњу јаких алкохолних пића;</p>
				<p>4) нареди ограничење или забрану промета до отклањања недостатака јаког алкохолног пића са географском ознаком која није регистрована;</p>
				<p>5) нареди ограничење или забрану промета јаког алкохолног пића са географском ознаком ако његов произвођач није уписан у Регистар географских ознака као овлашћени корисник;</p>
				<p>6) нареди ограничење или забрану промета до отклањања недостатака јаког алкохолног пића са географском ознаком која прелази количину која је дозвољена решењем, односно сертификатом о стављању у промет јаког алкохолног пића са географском ознаком;</p>
				<p>7) нареди забрану промета јаког алкохолног пића које не испуњава услове у погледу квалитета прописане овим законом;</p>
				<p>8) нареди уништавање јаког алкохолног пића које није безбедно;</p>
				<p>9) нареди ограничење или забрану промета до отклањања недостатака јаког алкохолног пића и јаког алкохолног пића са регистрованом географском ознаком које није декларисано, описано и представљено у складу са овим законом и другим посебним прописима;</p>
				<p>10) нареди ограничење или забрану промета до отклањања неправилности мешавина које нису описане, представљене или декларисане у складу са овим законом;</p>
				<p>11) нареди отклањање неправилности у коришћењу сложеница приликом описивања јаких алкохолних пића;</p>
				<p>12) нареди отклањање неправилности у коришћењу продајног назива јаког алкохолног пића;</p>
				<p>13) нареди уништавање јаког алкохолног пића и дестилата пољопривредног порекла у ринфузном стању који се ставља у промет, а није намењен за даљу дораду и прераду;</p>
				<p>14) нареди ограничење или забрану промета/уништавање јаког алкохолног пића и дестилата пољопривредног порекла који се излаже и продаје у ринфузном стању на сајму, пијаци, угоститељском и продајном објекту и др;</p>
				<p>15) обавести други орган ако постоје разлози за предузимање мера за које је тај орган надлежан;</p>
				<p>16) поднесе захтев за покретање прекршајног поступка, пријаву за привредни преступ и кривичну пријаву због повреде одредаба овог закона и прописа донетих на основу њега;</p>
				<p>17) нареди друге мере и предузме друге радње, у складу са овим законом.</p>
				<p>Мере из става 1. тач. 1)–14) овог члана налажу се решењем пољопривредног инспектора.</p>
				<p>Трошкови настали спровођењем мера падају на терет произвођача, односно увозника.</p>
				<p class="bold">Жалба на решење инспектора</p>
				<p class="clan">Члан 50.</p>
				<p>На решење пољопривредног инспектора може се изјавити жалба министру у року од осам дана од дана достављања решења.</p>
				<p>Жалба не одлаже извршење решења.</p>
				<p class="bold">Привредни преступи</p>
				<p class="clan">Члан 51.</p>
				<p>Новчаном казном од 300.000 до 3.000.000 динара казниће се за привредни преступ правно лице ако:</p>
				<p>1) користи етанол који није пољопривредног порекла, односно алкохол синтетичког порекла у производњи јаких алкохолних пића (члан 5);</p>
				<p>2) не производи јака алкохолна пића на прописан начин и од одговарајућих сировина (члан 6. став 2. и члан 7);</p>
				<p>3) производи јака алкохолна пића, а није уписано у Регистар произвођача (члан 8);</p>
				<p>4) јако алкохолно пиће са географском ознаком које производи или ставља у промет није у свему у складу са техничком документацијом која је поднета при регистрацији географске ознаке (члан 14. став 5);</p>
				<p>5) регистровану географску ознаку употребљава за производе који нису обухваћени регистрацијом, односно ако употребом регистроване географске ознаке искоришћава њен углед, ако погрешно употребљава, имитира или на други начин злоупотребљава регистровану географску ознаку, односно предузима било који други поступак којим потрошача доводи у заблуду о правом пореклу производа (члан 16);</p>
				<p>6) употребом регистрованог жига нарушава правну заштиту регистроване географске ознаке на неки од начина из члана 16. овог закона, а постоје разлози за поништај или опозив односно престанак жига у посебним случајевима, у складу са законом којим се уређују жигови (члан 17. став 3);</p>
				<p>7) употребљава географску ознаку која није регистрована, односно која није регистрована у Регистру географских ознака (члан 18);</p>
				<p>8) употребљава географску ознаку, а није уписан у Регистар географских ознака као овлашћени корисник (члан 26);</p>
				<p>9) изда сертификат којим се дозвољава стављање у промет одређене количине јаког алкохолног пића са географском ознаком из одређене производне године који није у складу са извештајем о извршеној контроли производње и квалитета или изда такав сертификат, ако извештај о извршеној контроли производње и квалитета није позитиван (члан 33. ст. 1. и 2);</p>
				<p>10) као овлашћени корисник употребљава регистровану географску ознаку на јаком алкохолном пићу на које се географска ознака не односи или речима „контролисана географска ознака” означава јако алкохолно пиће за које географска ознака није регистрована, односно ако произвођач употребљава на наведени начин регистровану географску ознаку а није овлашћени корисник те регистроване географске ознаке (члан 34. став 1);</p>
				<p>11) као овлашћени корисник употребљава регистровану географску ознаку на већим количинама јаког алкохолног пића од количина одређених у решењу, односно сертификату којим се дозвољава стављање у промет одређене количине јаког алкохолног пића са географском ознаком из одређене производне године (члан 34. став 2);</p>
				<p>12) описује, представља и декларише јака алкохолна пића на начин који није у складу са овим законом и посебним прописом којим се уређује безбедност хране (члан 38. став 1);</p>
				<p>13) на декларацији, односно при описивању и представљању јаког алкохолног пића наведе да је јако алкохолно пиће сазревало или да је сазревало дуже од стварног периода сазревања (члан 38. став 9);</p>
				<p>14) описује, представља и декларише мешавине супротно члану 40. овог закона;</p>
				<p>15) употребљава сложенице приликом описивања јаког алкохолног пића супротно одредбама члана 41. овог закона;</p>
				<p>16) стави у промет јако алкохолно пиће чији продајни назив није у складу са чланом 42. овог закона;</p>
				<p>17) стави у промет за непосредну људску потрошњу јако алкохолно пиће које не испуњава услове у погледу безбедности и квалитета и које није у оригиналном паковању (члан 43. став 1);</p>
				<p>18) стави у промет јако алкохолно пиће и дестилат пољопривредног порекла у ринфузном стању, осим у случају када су намењени за даљу дораду и прераду (члан 43. став 2);</p>
				<p>19) увезе ради даље производње, односно продаје јако алкохолно пиће које у погледу безбедности, квалитета и декларисања не испуњава услове прописане законом и које не прати одговарајући документ о квалитету државе извознице (члан 44. став 1);</p>
				<p>20) изложи и продаје јако алкохолно пиће у ринфузном стању на сајму, пијаци, угоститељском и продајном објекту и др. (члан 45. став 1);</p>
				<p>21) врши препакивање оригиналног паковања јаког алкохолног пића и накнадно декларисање, односно користи декларацију другог произвођача (члан 45. став 2);</p>
				<p>22) пољопривредном инспектору не дозволи узимање узорака (члан 48. став 2).</p>
				<p>За привредни преступ из става 1. овог члана казниће се новчаном казном од 50.000 до 200.000 динара и одговорно лице у правном лицу.</p>
				<p class="bold">Прекршаји правног лица</p>
				<p class="clan">Члан 52.</p>
				<p>Новчаном казном од 100.000 до 1.000.000 динара казниће се за прекршај правно лице ако:</p>
				<p>1) сваку промену података о произвођачу и о лицу од кога је дестилат пољопривредног порекла набављен не пријави Министарству у року од 30 дана од дана настале промене (члан 9. став 5);</p>
				<p>2) не достави Министарству годишњи извештај за претходну календарску годину о промени података о производњи, промету и залихама (члан 9. став 6);</p>
				<p>3) не води подрумарску евиденцију, односно не чува документацију којом се потврђују одређени подаци у складу са овим законом (члан 11. став 1);</p>
				<p>4) не чува подрумарску евиденцију и документацију којом се потврђују одређени подаци за свако произведено јако алкохолно пиће у прописаном року (члан 11. став 2);</p>
				<p>5) не обележи судове у којима се налази дестилат пољопривредног порекла и јако алкохолно пиће у ринфузном стању на прописан начин (члан 12);</p>
				<p>6) јако алкохолно пиће држи и пакује ради стављања у промет у посудама чији затварачи или фолија садрже олово (члан 37);</p>
				<p>7) на декларацију јаког алкохолног пића са географском ознаком не стави број решења, односно сертификата којим се дозвољава стављање у промет одређене количине јаког алкохолног пића са географском ознаком из одређене производне године (члан 39. став 1);</p>
				<p>8) преведе географску ознаку приликом описивања, представљања и декларисања јаког алкохолног пића са географском ознаком (члан 39. став 3).</p>
				<p>За прекршај из става 1. овог члана казниће се новчаном казном од 20.000 до 150.000 динара и одговорно лице у правном лицу.</p>
				<p class="bold">Прекршаји предузетника</p>
				<p class="clan">Члан 53.</p>
				<p>Новчаном казном од 150.000 до 500.000 динара казниће се за прекршај предузетник, ако учини радње из члана 51. став 1. овог закона.</p>
				<p>Новчаном казном од 50.000 до 200.000 динара казниће се за прекршај предузетник, ако учини радње из члана 52. став 1. овог закона.</p>
				<p class="bold">Прекршај физичког лица</p>
				<p class="clan">Члан 54. </p>
				<p>Новчаном казном од 20.000 до 150.000 динара казниће се за прекршај физичко лице, ако изложи и продаје јако алкохолно пиће у ринфузном стању на сајму, пијаци, угоститељском и продајном објекту и др. (члан 45. став 1).</p>
				<p class="clan">IX. ПРЕЛАЗНЕ И ЗАВРШНЕ ОДРЕДБЕ</p>
				<p class="bold">Прелазне одредбе</p>
				<p class="clan">Члан 55.</p>
				<p>Правно лице и предузетник који се баве производњом и прометом јаких алкохолних пића дужни су да своје пословање ускладе са одредбама овог закона у року од две године од дана ступања на снагу овог закона.</p>
				<p>Правна лица и предузетници уписани у Регистар произвођача ракије и других алкохолних пића који је установљен у складу са Законом о ракији и другим алкохолним пићима („Службени гласник РС”, број 41/09) сматрају се уписаним у Регистар произвођача јаких алкохолних пића, у складу са овим законом.</p>
				<p>Ознаке географског порекла ракија и других алкохолних пића које су уписане у Регистар произвођача ракије и других алкохолних пића у складу са Законом о ракији и другим алкохолним пићима могу да наставе да се употребљавају најдуже пет година од дана ступања на снагу овог закона.</p>
				<p class="bold">Примена прописа</p>
				<p class="clan">Члан 56.</p>
				<p>До доношења прописа на основу овлашћења из овог закона примењиваће се прописи донети на основу Закона о ракији и другим алкохолним пићима („Службени гласник РС”, број 41/09), ако нису у супротности са овим законом.</p>
				<p class="bold">Престанак важења прописа</p>
				<p class="clan">Члан 57.</p>
				<p>Даном ступања на снагу овог закона престаје да важи:</p>
				<p>1) Закон о ракији и другим алкохолним пићима („Службени гласник РС”, број 41/09);</p>
				<p>2) Правилник о условима у погледу објеката, просторија, одговарајуће опреме и уређаја које мора да испуњава произвођач ракије и других алкохолних пића („Службени гласник РС”, број 61/11);</p>
				<p>3) Правилник о категоријама, квалитету и декларисању ракије и других алкохолних пића („Службени гласник РС”, бр. 74/10 и 70/11).</p>
				<p class="bold">Ступање на снагу</p>
				<p class="clan">Члан 58.</p>
				<p>Овај закон ступа на снагу осмог дана од дана објављивања у „Службеном гласнику Републике Србије”, а примењује се од 1. јануара 2016. године.</p>
				<p>&nbsp;</p>
				<p>&nbsp;</p>
				<p class="potpis"><span class="bold">Прилог</span></p>
				<p class="bold">КАТЕГОРИЈЕ ЈАКИХ АЛКОХОЛНИХ ПИЋА</p>
				<p class="clan">1. Рум</p>
				<p>Рум је:</p>
				<p>1) јако алкохолно пиће произведено искључиво алкохолном ферментацијом и дестилацијом меласе или сирупа произведеног током прераде шећерне трске или од самог сока шећерне трске и дестиловано на највише 96% vol, тако да дестилат има препознатљиве специфичне органолептичке карактеристике рума, или</p>
				<p>2) јако алкохолно пиће произведено искључиво алкохолном ферментацијом и дестилацијом сока шећерне трске које има арому карактеристичну за рум и садржај испарљивих састојака једнак или већи од 225 g/hl прерачунато на 100% vol. алкохола и може да се стави у промет уз израз „пољопривредни” који ближе описује продајни назив „рум”.</p>
				<p>Минимална алкохолна јачина рума је 37,5% vol.</p>
				<p>Није дозвољено додавање алкохола, разблаженог или неразблаженог.</p>
				<p>Рум не може бити ароматизован.</p>
				<p>Рум може да садржи само додат карамел као средство за подешавање боје.</p>
				<p class="clan"><span class="italik">2. Whisky </span>или<span class="italik"> Whiskey</span></p>
				<p><span class="italik">Whisky </span>или<span class="italik"> Whiskey</span> је јако алкохолно пиће произведено искључиво: </p>
				<p>1) дестилацијом комине произведене од слада житарица са или без целих зрна других житарица, која је: </p>
				<p>(1) зашећерена дијастазом из слада, са или без других природних ензима,</p>
				<p>(2) ферментисана деловањем квасаца;</p>
				<p>2) једном или више дестилација на највише 94,8% vol, тако да дестилат има мирис и укус употребљених сировина;</p>
				<p>3) сазревањем коначног дестилата најмање три године у дрвеним бурадима чија запремина не прелази 700 l.</p>
				<p>Коначни дестилат, у који може да се дода вода и карамел (због боје), задржава своју боју, мирис и укус који настају у производном поступку.</p>
				<p>Минимална алкохолна јачина <span class="italik">Whisky </span>или<span class="italik"> Whiskey</span> је 40% vol.</p>
				<p>Није дозвољено додавање алкохола, разблаженог или неразблаженог.</p>
				<p><span class="italik">Whisky </span>или<span class="italik"> Whiskey</span> не може да се заслађује и ароматизује.</p>
				<p><span class="italik">Whisky </span>или<span class="italik"> Whiskey</span> не може да садржи било који додатак, осим карамела који се користи за подешавање боје.</p>
				<p class="clan">3. Ракија од житарица</p>
				<p>Ракија од житарица је јако алкохолно пиће које је произведено искључиво дестилацијом ферментисане комине целих зрна житарица које има сензорна својства која потичу од употребљене сировине.</p>
				<p> Минимална алкохолна јачина ракије од житарица је 35% vol, осим ракије од житарица „<span class="italik">Korn </span>”.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од житарица не може бити ароматизована.</p>
				<p>Ракија од житарица може да садржи само додат карамел као средство за подешавање боје.</p>
				<p>Ракија од житарица која се ставља у промет под продајним називом „житни бренди”, мора да буде произведена дестилацијом на највише 95% vol. алкохола из ферментисане комине од целог зрна житарица са сензорским својствима која потичу од употребљених сировина.</p>
				<p class="clan">4. Ракијa од вина</p>
				<p>Ракијa од вина је јако алкохолно пиће: </p>
				<p>1) произведено искључиво из винског дестилата који је добијен дестилацијом вина или вина појачаног за дестилацију на садржај алкохола до 86% vol. или редестилацијом винског дестилата на садржај алкохола до 86% vol;</p>
				<p>2) које садржи испарљиве материје у количини од најмање 125 g/hl прерачунато на 100% vol. алкохола;</p>
				<p>3) има највише 200 g/hl метанола прерачунато на 100% vol. алкохола.</p>
				<p>Минимална алкохолна јачина ракије од вина је 37,5% vol.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од вина не може бити ароматизована.</p>
				<p>Ракија од вина може да садржи само додат карамел као средство за подешавање боје.</p>
				<p>Ако је ракија од вина прошла период сазревања, може се и даље стављати у промет као „ракија од вина” под условом да је сазревала најмање годину дана у храстовим посудама или најмање шест месеци у храстовој буради мањој од 1.000 l.</p>
				<p class="clan">5. <span class="italik">Brandy</span> или <span class="italik">Weinbrand</span></p>
				<p><span class="italik">Brandy</span> или <span class="italik">Weinbrand</span> је јако алкохолно пиће које:</p>
				<p>1) је произведено од ракије од вина са или без додавања винског дестилата, који је дестилован на садржај етанола од највише 94,8% vol, под условом да тај дестилат не прелази више од 50% укупног алкохола у готовом производу;</p>
				<p>2) је сазревало најмање годину дана у храстовим посудама или најмање шест месеци у храстовој буради чија је запремина највише 1.000 l;</p>
				<p>3) садржи испарљиве материје у количини од најмање 125 g/hl прерачунато на 100% vol. алкохола и које је добијено искључиво дестилацијом и редестилацијом употребљених сировина;</p>
				<p>4) има највише 200 g/hl метанола прерачунато на 100% vol. алкохола.</p>
				<p>Минимална алкохолна јачина <span class="italik">Brandy</span> или <span class="italik">Weinbrand</span> је 36% vol. </p>
				<p>Није дозвољено додавање алкохола, разблаженог или неразблаженог.</p>
				<p><span class="italik">Brandy</span> или <span class="italik">Weinbrand</span> не може бити ароматизован.</p>
				<p><span class="italik">Brandy</span> или <span class="italik">Weinbrand</span> може да садржи само додат карамел као средство за подешавање боје.</p>
				<p class="clan">6. Ракија од комине грожђа или комовица</p>
				<p>Ракија од комине грожђа или комовица је јако алкохолно пиће:</p>
				<p>1) које је произведено искључиво од ферментисане комине грожђа и дестиловано непосредно са воденом паром или дестиловано после додавања воде комини;</p>
				<p>2) код кога комини од грожђа може да се дода највише 25 kg винског талога на 100 kg употребљене комине од грожђа;</p>
				<p>3) код кога количина алкохола добијена из винског талога не прелази 35% од укупне количине алкохола у готовом производу;</p>
				<p>4) чија дестилација се обавља у присуству комине до највише 86% vol. алкохола;</p>
				<p>5) редестилација је допуштена највише до 86% vol. алкохола;</p>
				<p>6) садржи испарљиве материје у количини од најмање 140 g/hl прерачунато на 100% vol. алкохола и највише 1.000 g/hl метанола прерачунато на 100% vol. алкохола.</p>
				<p>Минимална алкохолна јачина ракије од комине грожђа или комовице је 37,5% vol.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од комине грожђа или комовица не може бити ароматизована, осим у случају традиционалног начина производње.</p>
				<p>Ракија од комине грожђа или комовица може да садржи само додат карамел као средство за подешавање боје.</p>
				<p class="clan">7. Ракија од комине воћа</p>
				<p>Ракија од комине воћа је јако алкохолно пиће:</p>
				<p>1) произведено искључиво ферментацијом и дестилацијом воћне комине до највише 86% vol. алкохола, са изузетком комине грожђа;</p>
				<p>2) садржи испарљиве материје у количини од најмање 200 g/hl прерачунато на 100% vol. алкохола;</p>
				<p>3) садржи највише 1.500 g/hl метанола прерачунато на 100% vol. алкохола;</p>
				<p>4) када је од комине коштичавог воћа, има максимални садржај цијановодоничне киселине 7 g/hl прерачунато на 100% vol. алкохола;</p>
				<p>5) редестилација је допуштена највише до 86% vol. алкохола.</p>
				<p>Минимална алкохолна јачина ракије од комине воћа је 37,5% vol.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од комине воћа не може бити ароматизована.</p>
				<p>Ракија од комине воћа може да садржи само додат карамел као средство за подешавање боје.</p>
				<p>Продајни назив састоји се од израза „ракија од комине” и назива воћа. Ако се користи комина неколико различитих врста воћа, продајни назив такве ракије је „ракија од комине воћа”.</p>
				<p class="clan">8. Ракија од сувог грожђа или <span class="italik">Raisin brandy</span></p>
				<p>Ракија од сувог грожђа или<span class="italik"> Raisin brandy</span> је јако алкохолно пиће произведено искључиво дестилацијом производа добијених алкохолном ферментацијом екстраката сувог грожђа сорте „Црни коринт” <span class="italik">(Corinth Black)</span> или „Александријски мускат” (<span class="italik">Moscatel of the Alexandria varieties</span>), дестилованих на највише 94,5% vol, тако да дестилат има мирис и укус употребљене сировине.</p>
				<p>Минимална алкохолна јачина ракијe од сувог грожђа или<span class="italik"> Raisin brandy</span> је 37,5% vol. </p>
				<p>Није дозвољено додавање алкохола, разблаженог или неразблаженог.</p>
				<p>Ракија од сувог грожђа или<span class="italik"> Raisin brandy</span> не може бити ароматизована.</p>
				<p>Ракија од сувог грожђа или<span class="italik"> Raisin brandy</span> може да садржи само додат карамел као средство за подешавање боје.</p>
				<p class="clan">9. Ракија од воћа </p>
				<p>Ракија од воћа је јако алкохолно пиће које: </p>
				<p>1) је произведено искључиво алкохолном ферментацијом и дестилацијом меснатог плода воћа или шире од тог воћа, бобица или поврћа, са или без коштица;</p>
				<p>2) је дестиловано максимално на 86% vol. алкохола, тако да дестилат има мирис и укус употребљенe сировинe;</p>
				<p>3) садржи испарљиве материје у количини од најмање 200 g/hl прерачунато на 100% vol. алкохола;</p>
				<p>4) када је од коштичавог воћа, има максимални садржај цијановодоничне киселине 7 g/hl прерачунато на 100% vol. алкохола.</p>
				<p>Ракија од воћа садржи максималну количину метанола од 1.000 g/hl прерачунато на 100% vol. алкохола.</p>
				<p>Изузетно од става 2. ове тачке, максимална количина метанола за поједине ракије од воћа износи:</p>
				<p>1) 1.200 g/hl прерачунато на 100% vol. алкохола добијеног од следећих врста воћа или бобица:</p>
				<p>– шљива (Prunus domestica L.), мирабел (жута шљива, Prunus domestica L. subsp. syriaca (Borkh.) Janch. ex. Mansf.), quetch (плава шљива Prunus domestica L.), јабука (Malus domestica Borkh.), крушка (Pyrus communis L.) осим крушке „Вилијамовка” (Pyrus communis L. cv „Williams”), малина (Rubus idaeus L.), купина (Rubus fruticosus auct. Aggr.), кајсија (Prunus armeniaca L.) и бресква (Prunus persica (L.) Batsch);</p>
				<p>2) 1.350 g/hl прерачунато на 100% vol. алкохола добијеног од следећих врста воћа или бобица:</p>
				<p>– крушка „Вилијамовка” (Pyrus communis L. cv „Williams”), црвена рибизла (Ribes rubrum L.), црна рибизла (Ribes nigrum L.), оскоруша (Sorbus aucuparia L.), бобице зове (Sambucus nigra L.), дуња (Cydonia oblonga Mill.) и бобице клеке (Juniperus communis L. и/или Juniperus oxicedrus L.).</p>
				<p>Минимална алкохолна јачина ракије од воћа је 37,5% vol.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од воћа не може бити ароматизована.</p>
				<p>Продајни назив ракије од воћа садржи назив „ракија” који прати назив воћа, бобица или поврћа од којег је произведена, као што је: ракија од трешње или kirsch; ракија од шљиве или шљивовица; ракија од шљиве мирабеле; ракија од брескве; ракија од јабуке; ракија од крушке; ракија од кајсије; ракија од смокве; ракија од агрума, ракија од грожђа или ракија од других врста воћа.</p>
				<p>Продајни назив ракије од воћа може да буде и израз wasser у комбинацији са називом воћа.</p>
				<p>Продајни назив Williams (Вилијамовка) може се користити само за ракију произведену од крушке сорте „Вилијамовка”.</p>
				<p>Када се две или више врста воћа, бобица или поврћа заједно дестилују, продајни назив такве ракије је воћна ракија или ракија од поврћа, а тај продајни назив може бити допуњен називом коришћеног воћа, бобица или поврћа по опадајућем редоследу употребљених сировина.</p>
				<p class="clan">10. Ракија од јабуковог вина и ракија од крушковог вина</p>
				<p>Ракија од јабуковог вина и ракија од крушковог вина су јака алкохолна пића која:</p>
				<p>1) су произведена искључиво дестилацијом вина од јабуке и крушке највише до 86% vol, тако да дестилат задржи мирис и укус употребљеног воћа;</p>
				<p>2) садржи најмање 200 g/hl испарљивих материја прерачунато на 100% vol. алкохола;</p>
				<p>3) има највише 1.000 g/hl метанола прерачунато на 100% vol. алкохола.</p>
				<p>Минимална алкохолна јачина ракије од јабуковог вина и ракије од крушковог вина је 37,5% vol.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од јабуковог вина и ракија од крушковог вина не може бити ароматизована.</p>
				<p>Ракија од јабуковог вина и ракија од крушковог вина може да садржи само додат карамел као средство за подешавање боје.</p>
				<p class="clan">11. Ракија од меда</p>
				<p>Ракија од меда је јако алкохолно пиће које је:</p>
				<p>1) произведено искључиво ферментацијом и дестилацијом медне каше;</p>
				<p>2) дестиловано на највише 86% vol, тако да дестилат има сензорска својства која потичу од употребљене сировине.</p>
				<p>Минимална алкохолна јачина ракије од меда је 35% vol.</p>
				<p>Није дозвољено додавање алкохола, разблаженог или неразблаженог.</p>
				<p>Ракија од меда не може бити ароматизована.</p>
				<p>Ракија од меда може да садржи само додат карамел као средство за подешавање боје.</p>
				<p>Ракија од меда може бити заслађена искључиво медом.</p>
				<p class="clan">12. <span class="italik">Hefebrand</span> или ракија од талога</p>
				<p><span class="italik">Hefebrand</span> или ракија од талога је јако алкохолно пиће произведено искључиво дестилацијом винског талога или талога ферментисаног воћа до највише 86% vol. алкохола.</p>
				<p>Минимална алкохолна јачина <span class="italik">hefebrandа</span> или ракије од талога је 38% vol.</p>
				<p>Није дозвољено додавање алкохола, разблаженог или неразблаженог.</p>
				<p><span class="italik">Hefebrand</span> или ракија од талога не може бити ароматизована.</p>
				<p><span class="italik">Hefebrand</span> или ракија од талога може да садржи само додат карамел као средство за подешавање боје.</p>
				<p>Продајни назив <span class="italik">Hefebrand</span> или ракија од талога може се допунити називом употребљене сировине.</p>
				<p class="clan">13. <span class="italik">Bierbrand</span> или <span class="italik">eau de vie de biere</span></p>
				<p><span class="italik">Bierbrand </span>или <span class="italik">eau de vie de biere</span> је јако алкохолно пиће добијено искључиво директном дестилацијом под нормалним притиском свежег пива са садржајем алкохола највише 86% vol, тако да добијени дестилат има сензорна својства која потичу од пива.</p>
				<p>Минимална алкохолна јачина <span class="italik">bierbrand</span> или <span class="italik">eau de vie de biere</span> је 38% vol.</p>
				<p>Није дозвољено додавање алкохола, разблаженог или неразблаженог.</p>
				<p><span class="italik">Bierbrand </span>или <span class="italik">eau de vie de biere</span> не може бити ароматизована.</p>
				<p><span class="italik">Bierbrand</span> или <span class="italik">eau de vie de biere</span> може да садржи само додат карамел као средство за подешавање боје.</p>
				<p class="clan">14. <span class="italik">Topinambur</span> или ракија од јерусалимске артичоке</p>
				<p><span class="italik">Topinambur</span> или ракија од јерусалимске артичоке је јако алкохолно пиће произведено искључиво ферментацијом и дестилацијом кртоле јерусалимске артичоке са садржајем алкохола највише 86% vol.</p>
				<p>Минимална алкохолна јачина <span class="italik">topinamburа</span> или ракије од јерусалимске артичоке је 38% vol.</p>
				<p>Није дозвољено додавање алкохола, разблаженог или неразблаженог.</p>
				<p><span class="italik">Topinambur</span> или ракија од јерусалимске артичоке не може бити ароматизована.</p>
				<p><span class="italik">Topinambur</span> или ракија од јерусалимске артичоке може да садржи само додат карамел као средство за подешавање боје.</p>
				<p class="clan">15. Водка</p>
				<p>Водка је јако алкохолно пиће произведено од етил алкохола пољопривредног порекла добијеног ферментацијом уз присуство квасца од кромпира и/или житарица, односно других пољопривредних сировина, дестилованих и/или ректификованих тако да се сензорске карактеристике употребљене сировине и споредних производа насталих током ферментације селективно смањују. По завршетку наведених поступака може да се изврши редестилација и/или обрада одговарајућим помоћним средствима, укључујући и обраду активним угљем, како би се добиле специфичне сензорске карактеристике.</p>
				<p>Максимална количина резидуа метанола по хектолитру етил алкохола пољопривредног порекла не сме да прелази 10 g прерачунато на 100% vol. алкохола. </p>
				<p>Минимална алкохолна јачина водке<span class="italik"> </span>је 37,5% vol.</p>
				<p>Водка се може ароматизовати једино додавањем природних ароматичних супстанци присутних у дестилату добијеном од ферментисаних пољопривредних сировина. Добијени производ може да садржи и друга сензорска својства, осим доминантне ароме.</p>
				<p>Приликом описивања, представљања или декларисања водке која је произведена од других пољопривредних сировина потребно је назначити „произведено од” уз додатак назива сировина које су употребљене у производњи етил алкохола пољопривредног порекла.</p>
				<p class="clan">16. Јако алкохолно пиће (са наведеним именом воћа или бобица) добијено мацерацијом и дестилацијом</p>
				<p>Јако алкохолно пиће (са наведеним именом воћа или бобица) добијено мацерацијом и дестилацијом:</p>
				<p>1) је произведено мацерацијом делимично ферментисаног или неферментисаног воћа или бобица из подтачке 2) овог става уз додатак највише 20 l етил алкохола пољопривредног порекла и/или јаког алкохолног пића и/или дестилата добијеног од истог воћа на 100 kg ферментисаног воћа или бобица, након чега је обавезна дестилација на највише 86% vol. алкохола;</p>
				<p>2) следећих врста воћа или бобица: купина (<span class="italik">Rubus fruticosus</span> auct. Aggr.), јагода (<span class="italik">Fragaria </span>spp.), боровница (<span class="italik">Vaccinium myrtillus </span>L.), малина (<span class="italik">Rubus idaeus </span>L.), црвена рибизла (<span class="italik">Ribes rubrum</span> L.), бела рибизла (<span class="italik">Ribes niveum</span> Lindl.), црна рибизла<span class="italik"> </span>(<span class="italik">Ribes nigrum</span> L.), трњина (дивља шљива) (<span class="italik">Prunus spinosa</span> L.), јаребика (<span class="italik">Sorbus aucuparia</span> L.), оскоруша (<span class="italik">Sorbus domestica</span> L.), бобице божиковине (<span class="italik">Illex aquifolium </span>и <span class="italik">Illex cassine </span>L.), брекиња (<span class="italik">Sorbus torminallis</span> (L.) Crantz), бобице зове (<span class="italik">Sambucus nigra</span> L.), огрозд (<span class="italik">Ribes uva-crispa</span> L. syn. <span class="italik">Ribes grossularia</span>), америчка брусница (<span class="italik">Vaccinium</span> L. subgenius <span class="italik">Oxycoccus</span>), европска брусница (<span class="italik">Vaccinium</span> <span class="italik">vitis-idaea</span> L.), високожбунаста боровница (<span class="italik">Vaccinium corymbosum </span>L.), пасји трн (<span class="italik">Hippophae rhamnoides</span> L.), шипак (<span class="italik">Rosa canina</span> L.), <span class="italik">Rubus chamaemorus</span> L., <span class="italik">Empetrum nigrum</span> L., арктичке купине (<span class="italik">Rubus arcticus</span> L.), мирта (<span class="italik">Myrtus communis</span> L.), банана (<span class="italik">Musa </span>spp.), плод пасифлоре (<span class="italik">Passiflora edulis</span> Sims), шљива „амбарела” (<span class="italik">Spondias dulcis</span> Sol. ex Parkinson), шљива „момбин” (<span class="italik">Spondias mombin </span>L.), орах (<span class="italik">Juglans regia</span> L.), лешник (<span class="italik">Corylus avellana</span> L.), кестен (<span class="italik">Castanea sativa</span> L.), агрум (<span class="italik">Citrus spp.</span> L.), индијска смоква (<span class="italik">Opuntia ficus-indica</span>).</p>
				<p>Минимална алкохолна јачина јаког алкохолног пића (са наведеним именом воћа или бобице) добијеног мацерацијом и дестилацијом је 37,5% vol.</p>
				<p>Јако алкохолно пиће (са наведеним именом воћа или бобице) добијенo мацерацијом и дестилацијом не може бити ароматизованo.</p>
				<p>Приликом описивања, декларисања и представљања јаког алкохолног пића (са наведеним именом воћа или бобице) добијеног мацерацијом и дестилацијом, речи „произведено мацерацијом и дестилацијом” морају бити написане словима исте врсте, величине и боје и у истом видном пољу као и речи „јако алкохолно пиће (са наведеним именом воћа или бобице)”, а у случају боце морају се налазити на предњој страни боце.</p>
				<p class="clan">17. <span class="italik">Geist</span> (са називом употребљеног воћа или сировине)</p>
				<p><span class="italik">Geist</span> (са називом употребљеног воћа или сировине) је јако алкохолно пиће добијено мацерацијом неферментисаног воћа и бобица наведених у тачки 16. став 1. подтачка 2) овог прилога или поврћа, језграстог воћа или других делова биља, као што су траве или ружине латице, у етил алкохолу пољопривредног порекла, након чега се обавља дестилација до максимално 86% vol.</p>
				<p>Минимална алкохолна јачина <span class="italik">Geistа</span> (са називом употребљеног воћа или сировине) је 37,5% vol.</p>
				<p><span class="italik">Geist</span> (са називом употребљеног воћа или сировине) се не може ароматизовати.</p>
				<p class="clan">18. Енцијан </p>
				<p>Енцијан је јако алкохолно пиће произведенo од дестилата енцијана, који је добијен ферментацијом корена енцијана са или без додавања етил алкохола пољопривредног порекла.</p>
				<p>Минимална алкохолна јачина енцијана је 37,5% vol.</p>
				<p>Енцијан се не може ароматизовати.</p>
				<p class="clan">19. Јако алкохолно пиће ароматизовано клеком</p>
				<p>Јако алкохолно пиће ароматизовано клеком производи се ароматизовањем етил алкохола пољопривредног порекла и/или ракије од житарица и/или житног дестилата са бобицама клеке (<span class="italik">Juniperus communis</span> L. и/или <span class="italik">Juniperus oxicedrus</span> L.).</p>
				<p>Минимална алкохолна јачина јаког алкохолног пића ароматизованог клеком је 30% vol.</p>
				<p>Јако алкохолно пиће ароматизовано клеком може се додатно ароматизовати и другим ароматичним супстанцама и/или ароматичним препаратима и/или ароматичним биљем или деловима ароматичног биља, али сензорна својства клеке морају бити препознатљива.</p>
				<p>Јако алкохолно пиће ароматизовано клеком може да се стави у промет под продајним називом <span class="italik">Wacholder</span> или <span class="italik">genebra.</span></p>
				<p class="clan">20. <span class="italik">Gin</span></p>
				<p><span class="italik">Gin</span> је јако алкохолно пиће ароматизовано клеком произведено ароматизовањем органолептички погодног етил алкохола пољопривредног порекла са бобицама клеке (<span class="italik">Juniperus</span> <span class="italik">communis </span>L.).</p>
				<p>Минимална алкохолна јачина <span class="italik">gina</span> је 37,5% vol.</p>
				<p><span class="italik">Gin</span> се може додатно ароматизовати и другим ароматичним супстанцама и/или ароматичним препаратима, али сензорна својства клеке морају бити доминанта.</p>
				<p>Када не садржи додате заслађиваче изнад 0,1 g шећера по литри готовог производа, продајни назив <span class="italik">gina </span>може се допунити изразом „<span class="italik">dry</span>”<span class="italik"> </span>(суви).</p>
				<p class="clan">21. Дестиловани <span class="italik">gin</span></p>
				<p>Дестиловани <span class="italik">gin</span> је:</p>
				<p>1) клеком ароматизовано јако алкохолно пиће произведено искључиво редестилацијом органолептички погодног етил алкохола пољопривредног порекла одговарајућег квалитета са почетним садржајем алкохола најмање 96% vol, у дестилационим котловима који се традиционално користе за <span class="italik">gin</span>, уз присуство бобица клеке (<span class="italik">Juniperus</span> <span class="italik">communis</span> L.) и другог биља под условом да преовлађује арома клеке, или</p>
				<p>2) мешавина производа дестилације из тачке 1) овог става и етил алкохола пољопривредног порекла истог састава, чистоће и алкохолне јачине.</p>
				<p>Дестиловани<span class="italik"> Gin</span> се може ароматизовати и другим ароматичним супстанцама и/или ароматичним препаратима, али сензорна својства клеке морају бити доминанта.</p>
				<p>Минимална алкохолна јачина дестилованог <span class="italik">gina</span> је 37,5% vol.</p>
				<p><span class="italik">Gin</span> произведен једноставним додавањем екстрата или арома у етил алкохол пољопривредног порекла не може имати продајни назив „дестиловани <span class="italik">gin</span>”<span class="italik">.</span></p>
				<p>Када не садржи додате заслађиваче изнад 0,1 g шећера по литри готовог производа, продајни назив дестилованог <span class="italik">gina </span>може се допунити изразом „<span class="italik">dry</span>” (суви)<span class="italik">.</span></p>
				<p class="clan">22. London gin </p>
				<p><span class="italik">London</span> <span class="italik">gin</span> je врста дестилованог <span class="italik">gina</span>:</p>
				<p>1) која се производи искључиво од етил алкохола пољопривредног порекла са максималним садржајем метанола 5 g/hl, прерачунато на 100% vol. алкохола, који је ароматизован искључиво кроз редестилацију етил алкохола пољопривредног порекла у традиционалним котловима уз присуство свих природних биљних делова;</p>
				<p>2) код којег настали дестилат има најмање 70% vol. алкохола;</p>
				<p>3) када се додаје било који други алкохол пољопривредног порекла, максимална количина резидуа метанола по хектолитру не сме да прелази 5 g, прерачунато на 100% vol. алкохола;</p>
				<p>4) који не садржи додате заслађиваче у количини већој од 0,1 g шећера по литри готовог производа и не садржи додате боје;</p>
				<p>5) који не садржи било које друге састојке осим воде.</p>
				<p>Минимална алкохолна јачина <span class="italik">London</span> <span class="italik">gina</span> је 37,5% vol.</p>
				<p>Назив <span class="italik">London</span> <span class="italik">gin</span> може да буде допуњен изразом „<span class="italik">dry</span>”<span class="italik"> </span>(суви).</p>
				<p class="clan">23. Јако алкохолно пиће ароматизовано кимом</p>
				<p>Јако алкохолно пиће ароматизовано кимом производи се ароматизовањем етил алкохола пољопривредног порекла кимом (<span class="italik">Carum carvi</span> L.).</p>
				<p>Минимална алкохолна јачина јаког алкохолног пића ароматизованог кимом је 30% vol.</p>
				<p>Јако алкохолно пиће ароматизовано кимом може се додатно ароматизовати и другим ароматичним супстанцама и/или ароматичним препаратима, али сензорна својства кима морају бити доминантна.</p>
				<p class="clan">24. <span class="italik">Akvavit</span> или <span class="italik">aquavit</span></p>
				<p><span class="italik">Akvavit</span> или <span class="italik">aquavit</span> је јако алкохолно пиће ароматизовано кимом (<span class="italik">Carum carvi</span> L.) и/или семеном мирођије (<span class="italik">Anethum</span> <span class="italik">graveolens</span> L.) произведено од етил алкохола пољопривредног порекла, које је ароматизовано дестилатом биља или зачина.</p>
				<p>Минимална алкохолна јачина <span class="italik">Akvavit</span> или <span class="italik">aquavit</span> је 37,5% vol.</p>
				<p><span class="italik">Akvavit</span> или <span class="italik">aquavit</span> може се додатно ароматизовати и другим природно ароматичним супстанцама и/или ароматичним препаратима, осим етеричним уљима, али сензорна својства кима, односно мирођије морају бити доминантна.</p>
				<p>Горке материје не смеју преовладавати укусом, а садржај сувог екстракта не сме бити већи од 1,5 g на 100 ml.</p>
				<p class="clan">25. Јако алкохолно пиће ароматизовано анисом</p>
				<p>Јако алкохолно пиће ароматизовано анисом произведено је ароматизовањем етил алкохола пољопривредног порекла са природним екстрактима звездастог аниса (<span class="italik">Illicium verum</span> Hook f.), аниса (P<span class="italik">impinella</span> <span class="italik">anisum</span> L.), морача (<span class="italik">Foeniculum vulgare</span> Mill.) или било које друге биљке која садржи сличне ароматске састојке, коришћењем једног или комбинацијом следећих поступака:</p>
				<p>1) мацерацијом и/или дестилацијом;</p>
				<p>2) редестилацијом алкохола којем је додато семе или други делови звездастог аниса, аниса, морача или било које друге биљке која садржи сличне ароматске састојке; </p>
				<p>3) додавањем природних дестилованих екстраката биљака са аромом аниса.</p>
				<p>Минимална алкохолна јачина јаког алкохолног пића ароматизованог анисом је 15% vol.</p>
				<p>Само природно ароматичне супстанце и ароматични препарати могу се користити у производњи јаких алкохолних пића ароматизованих анисом.</p>
				<p>Јако алкохолно пиће ароматизовано анисом може се ароматизовати другим природним биљним екстрактима или ароматичним семеном, али сензорна својства аниса морају остати доминантна.</p>
				<p class="clan">26. <span class="italik">Pastis</span></p>
				<p><span class="italik">Pastis</span> је јако алкохолно пиће ароматизовано анисом које садржи природне екстракте корена сладића (<span class="italik">Glycyrrhiza</span> spp.), што указује на присуство боја познатих као „чалкони”, као и глицеринске киселине чија најмања и највећа количина мора да износи од 0,05 g/l до 0,5 g/l.</p>
				<p>Минимална алкохолна јачина <span class="italik">Pastisа</span> је 40% vol.</p>
				<p><span class="italik">Pastis </span>се може ароматизовати природно ароматичним супстанцама и ароматичним препаратима<span class="italik">.</span></p>
				<p><span class="italik">Pastis</span> садржи највише 100 g шећера по литру, изражен као инвертни шећер, као и анетол чија најмања и највећа количина мора да износи од 1,5 g/l до 2 g/l.</p>
				<p class="clan">27.<span class="italik"> Pastis de Marseille</span></p>
				<p><span class="italik">Pastis de Marseille</span> је <span class="italik">pastis</span> који садржи 2 g/l анетола.</p>
				<p>Минимална алкохолна јачина <span class="italik">Pastis de Marseille</span> је 45% vol. </p>
				<p><span class="italik">Pastis de Marseille </span>се може ароматизовати и природно ароматичним супстанцама и ароматичним препаратима.</p>
				<p class="clan">28. <span class="italik">Anis</span> </p>
				<p><span class="italik">Anis</span> је јако алкохолно пиће ароматизовано анисом чија карактеристична арома потиче искључиво од аниса (<span class="italik">Pimpinella</span> <span class="italik">anisum</span> L.) и/или звездастог аниса (<span class="italik">Illicium verum </span>Hook f.) и/или морача (<span class="italik">Foeniculum vulgare</span> Mill.).</p>
				<p>Минимална алкохолна јачина <span class="italik">Anis</span>а је 35% vol. </p>
				<p><span class="italik">Anis</span> се може ароматизовати природно ароматичним супстанцама и ароматичним препаратима.</p>
				<p class="clan">29. Дестиловани <span class="italik">аnis</span></p>
				<p>Дестиловани <span class="italik">аnis</span> је <span class="italik">аnis</span> који садржи алкохол дестилован уз присуство аниса (<span class="italik">Pimpinella</span> <span class="italik">anisum</span> L.) и/или звездастог аниса (<span class="italik">Illicium verum</span>Hook f.) и/или морача (<span class="italik">Foeniculum vulgare</span> Mill.).</p>
				<p>У случају географске ознаке у производњи дестилованог <span class="italik">аnisа</span> поред аниса и/или звездастог аниса и/или морача може се користити мастика и друго ароматично семење, биљке или воће, под условом да такав алкохол представља најмање 20% алкохолне јачине дестилованог <span class="italik">аnisа.</span></p>
				<p>Минимална алкохолна јачина дестилованог <span class="italik">аnisа</span> је 35% vol.</p>
				<p>Дестиловани <span class="italik">аnis</span> се може ароматизовати природно ароматичним супстанцама и ароматичним препаратима.</p>
				<p class="clan">30. Горко јако алкохолно пиће или <span class="italik">bitter</span> </p>
				<p>Горко јако алкохолно пиће или <span class="italik">bitter</span> је јако алкохолно пиће претежно горког укуса које се производи ароматизовањем етил алкохола пољопривредног порекла ароматичним супстанцама и ароматичним препаратима.</p>
				<p>Минимална алкохолна јачина горког јаког алкохолног пића или <span class="italik">bitter</span> је 15% vol.</p>
				<p>Продајни назив горког јаког алкохолног пића или <span class="italik">bitter </span>може да буде и „amer” или „<span class="italik">bitter”</span>са или без додатка других израза.</p>
				<p class="clan">31. Ароматизована водка</p>
				<p>Ароматизована водка је водка која има доминантну арому различиту од употребљених сировина.</p>
				<p>Минимална алкохолна јачина ароматизоване водке је 37,5% vol.</p>
				<p>Ароматизована водка се може заслађивати, мешати, ароматизовати, оставити да дозрева или бојити.</p>
				<p>Ароматизована водка може да се стави у промет и под продајним називом било које преовлађујуће ароме уз реч „водка”.</p>
				<p class="clan">32. Ликер</p>
				<p>Ликер је јако алкохолно пиће:</p>
				<p>1) које садржи најмању количину шећера, изражену као инвертни шећер, и то:</p>
				<p>(1) 70 g/l – за ликер од трешње/вишње код којег етил алкохол потиче искључиво од ракије од трешње/вишње, </p>
				<p>(2) 80 g/l – за ликер од линцуре или сличне ликере припремљене од линцуре или сличног биља као једином ароматичном супстанцом,</p>
				<p>(3) 100 g/l – за све остале ликере;</p>
				<p>2) произведено ароматизовањем етил алкохола пољопривредног порекла или дестилата пољопривредног порекла или једног или више јаких алкохолних пића или њихових мешавина, заслађено и са додатком производа пољопривредног порекла или прехрамбених производа попут павлаке, млека или других млечних производа, воћа, вина или ароматизованог вина, у складу са посебним прописом.</p>
				<p>Минимална алкохолна јачина ликера је 15% vol.</p>
				<p>У производњи ликера могу се користити ароматичне супстанце и ароматични препарати.</p>
				<p>У производњи воћних ликера од: црне рибизле, вишње/трешње, малине, дуда, боровнице, агрума, Rubus chamaemorus, артичке купине, америчке бруснице, европске бруснице (Vaccinium vitis-ideae), морске траве и ананаса, као и биљних ликера од: нане, линцуре, семена аниса, пелина и лековите биљке/детелине могу се користити само природно ароматичне супстанце и ароматични препарати.</p>
				<p>За представљање ликера за чију производњу се користи етил алкохол пољопривредног порекла могу се користити следеће сложенице:</p>
				<p>1)<span class="italik"> prune brandy</span>;</p>
				<p>2)<span class="italik"> orange brandy</span>;</p>
				<p>3)<span class="italik"> apricot brandy</span>;</p>
				<p>4)<span class="italik"> cherry brandy</span>;</p>
				<p>5)<span class="italik"> solbaerrom (blackcurrant rum)</span>.</p>
				<p>Код декларисања и представљања ликера из става 5. ове тачке сложеница се мора навести на декларацији у истом реду, једнаким словима исте врсте и боје, а реч „ликер” мора се налазити у истом видном пољу, и то словима чија величина није мања од слова сложенице. Уколико алкохол не потиче од наведеног јаког алкохолног пића, његово порекло се мора означити на декларацији у истом видном пољу уз сложеницу и реч „ликер”, тако што се наведе врста пољопривредног алкохола или израз „пољопривредни алкохол” испред којих стоји „произведено од” или „произведено употребом”.</p>
				<p class="clan">33. Крем од (уз назив коришћеног воћа или сировине)</p>
				<p>Јако алкохолно пиће Крем од (уз назив коришћеног воћа или сировине), искључујући млечне производе, је ликер са најмањим садржајем шећера 250 g/l, изражен као инвертни шећер.</p>
				<p>Минимална алкохолна јачина Крема од (уз назив коришћеног воћа или сировине) је 15% vol.</p>
				<p>На Крем од (уз назив коришћеног воћа или сировине) примењују се правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan">34. Creme de cassis</p>
				<p><span class="italik">Creme de cassis</span> је ликер од црних рибизли са минималним садржајем шећера од 400 g/l изражен као инвертни шећер.</p>
				<p>Минимална алкохолна јачина <span class="italik">Creme de cassis</span> је 15% vol.</p>
				<p>За <span class="italik">Creme de cassis</span> примењују се правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan"><span class="italik">35. Guignolet</span></p>
				<p><span class="italik">Guignolet</span> је ликер произведен мацерацијом трешања/вишања у етил алкохолу пољопривредног порекла.</p>
				<p>Минимална алкохолна јачина <span class="italik">Guignoleta</span> је 15% vol.</p>
				<p>За <span class="italik">Guignolet </span>примењују се правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan">36. <span class="italik">Punch au rhum</span></p>
				<p><span class="italik">Punch au rhum</span> је ликер чији садржај алкохола потиче искључиво од рума.</p>
				<p>Минимална алкохолна јачина <span class="italik">Punch au rhumа</span> је 15% vol.</p>
				<p>За <span class="italik">Punch au rhum</span> примењују се правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan">37. <span class="italik">Sloe gin</span></p>
				<p><span class="italik">Sloe gin</span> jе ликер произведен мацерацијом дивље шљиве (трњине, глогиње) у <span class="italik">ginu </span>са могућим додатком сока од дивље шљиве. </p>
				<p>Минимална алкохолна јачина <span class="italik">Sloe gina</span> је 25% vol.</p>
				<p>Само природно ароматичне супстанце и ароматични препарати могу се користити у производњи <span class="italik">Sloe gina</span>.</p>
				<p>Продајни назив може се допунити изразом „ликер”.</p>
				<p class="clan">38. Јако алкохолно пиће ароматизовано дивљом шљивом <br>или Pacharán</p>
				<p>Јако алкохолно пиће ароматизовано дивљом шљивом или Pacharán је јако алкохолно пиће произведено мaцeрaциjoм дивљих шљивa (<span class="italik">Prunus spinosa</span>) у eтил aлкoхoлу пoљoприврeднoг пoрeклa са дoдaткoм прирoдних eкстрaктa aнисa и/или дeстилaтa aнисa чије органолептичке особине, боја и укус потичу искључиво од употребљеног воћа и аниса, које:</p>
				<p>1) се производи са најмање 125 g дивљих шљивa пo литри гoтoвoг прoизвoдa;</p>
				<p>2) садржи шeћeр oд 80 g/l дo 250 g/l гoтoвoг прoизвoдa, изрaжeн кao инвeртни шeћeр;</p>
				<p>3) има преовлађујући укус дивље шљиве.</p>
				<p>Минимална алкохолна јачина јаког алкохолно пића ароматизованог дивљом шљивом или Pacharán је 25% vol.</p>
				<p>Продајни назив „Pacharán” може да има само јако алкохолно пиће произведено у Шпанији. </p>
				<p>Јако алкохолно пиће ароматизовано дивљом шљивом које није произведено у Шпанији у продајном називу може да има израз „Pacharán” само као допуну продајном називу „јако алкохолно пиће ароматизовано дивљом шљивом” ако су после израза „Pacharán” додате речи: „произведено у ....”, после чега се наводи име државе у којој је пиће произведено.</p>
				<p class="clan">39.<span class="italik"> Sambuca</span></p>
				<p><span class="italik">Sambuca </span>је безбојни ликер ароматизован анисом који:</p>
				<p>1) садржи дестилате аниса (Pimpinella anisum L.), звездастог аниса (Illicium verum L.) или других ароматичних биљака;</p>
				<p>2) има минимални садржај шећера 350 g/l, изражен као инвертни шећер;</p>
				<p>3) има садржај природног анетола од 1 g/l до 2 g/l.</p>
				<p>Минимална алкохолна јачина <span class="italik">Sambucе </span>је 38% vol.</p>
				<p>За <span class="italik">Sambucu</span> се примењују правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan">40. <span class="italik">Maraschino</span>,<span class="italik"> Marrasquino </span>или <span class="italik">Maraskino</span></p>
				<p><span class="italik">Maraschino</span>,<span class="italik"> marrasquino </span>или <span class="italik">maraskino</span> је безбојни ликер чија арома углавном потиче од дестилата вишње мараска или од производа добијеног мацерацијом вишње или делова вишње у алкохолу пољопривредног порекла, са минималним садржајем шећера 250 g/l, изражен као инвертни шећер.</p>
				<p>Минимална алкохолна јачина <span class="italik">Maraschinа, marrasquinа </span>или <span class="italik">maraskinа</span> је 24% vol.</p>
				<p>За <span class="italik">Maraschino</span>,<span class="italik"> marrasquino </span>или <span class="italik">maraskinо</span> примењују се правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan">41. <span class="italik">Nocino</span></p>
				<p><span class="italik">Nocino</span> је ликер чија арома потиче углавном од мацерације и/или дестилације целих незрелих ораха (<span class="italik">Juglans regia</span> L.), са минималним садржајем шећера 100 g/l, који је изражен као инвертни шећер.</p>
				<p>Минимална алкохолна јачина <span class="italik">Nocinа</span> је 30% vol.</p>
				<p>За <span class="italik">Nocino </span>примењују се правила о ароматичним супстанцама и ароматичним препаратима из тачке 32. овог прилога.</p>
				<p>Продајни назив може се допунити изразом „ликер”.</p>
				<p class="clan">42. Ликер од јаја <span class="italik">advocaat </span>или <span class="italik">avocat </span>или <span class="italik">advokat</span></p>
				<p>Ликер од јаја <span class="italik">advocaat </span>или <span class="italik">avocat </span>или <span class="italik">advokat </span>је јако алкохолно пиће ароматизовано или не, произведено од етил алкохола пољопривредног порекла, дестилата и/или јаког алкохолног пића, чији су састојци квалитетно жуманце јајета, беланце јајета и шећер или мед. Минимални садржај шећера или меда мора да буде150 g/l, изражен као инвертни шећер. Минимални садржај жуманцета јајета мора да буде 140 g/l готовог производа.</p>
				<p>Mинимална алкохолна јачина ликера од јаја <span class="italik">advocaat </span>или <span class="italik">avocat </span>или <span class="italik">advokat</span> је 14% vol.</p>
				<p>У производњи ликера од јаја <span class="italik">advocaat </span>или <span class="italik">avocat </span>или <span class="italik">advokat </span>могу се користити ароматичне супстанце и ароматични препарати.</p>
				<p class="clan">43. Ликер са јајима</p>
				<p>Ликер са јајима је јако алкохолно пиће, ароматизовано или не, произведено од етил алкохола пољопривредног порекла, дестилата и/или јаких алкохолних пића са карактеристичним састојцима као што су квалитетно жуманце јајета, беланце јајета и шећер или мед. Минимални садржај шећера или меда мора да буде 150 g/l, изражен као инвертни шећер. Минимални садржај жуманцета јајета мора да буде 70 g/l готовог производа.</p>
				<p>Минимална алкохолна јачина ликера са јајима је 15% vol.</p>
				<p>Само природно ароматичне супстанце и ароматични препарати могу се користити у производњи ликера са јајима.</p>
				<p class="clan">44. <span class="italik">Mistra</span></p>
				<p><span class="italik">Mistra</span> је безбојно јако алкохолно пиће ароматизовано анисовим семеном или природним анетолом које:</p>
				<p>1) садржи од 1 g/l до 2 g/l анетола;</p>
				<p>2) може да садржи и дестилат ароматичног биља;</p>
				<p>3) не садржи додате шећере.</p>
				<p>Минимална алкохолна јачина <span class="italik">mistrе</span> је 40% vol, а максимална 47% vol.</p>
				<p>Само природно ароматичне супстанце и ароматични препарати могу се користити у производњи <span class="italik">mistre</span>.</p>
				<p class="clan">45. <span class="italik">Väkevä glögi</span> или <span class="italik">Spritglögg</span></p>
				<p><span class="italik">Väkevä glögi</span> или <span class="italik">Spritglögg</span> је јако алкохолно пиће произведено ароматизовањем етил алкохола пољопривредног порекла аромом каранфилића и/или цимета коришћењем једног или комбинацијом следећих поступака: мацерацијом и/или дестилацијом, редестилацијом алкохола уз додатак делова каранфилића и/или цимета или додавањем природних ароматичних супстанци са аромом каранфилића и/или цимета.</p>
				<p>Минимална алкохолна јачина <span class="italik">Väkevä glögi</span> или <span class="italik">spritglögg </span>је 15% vol.</p>
				<p>У производњи <span class="italik">Väkevä glögi</span> или <span class="italik">Spritglögg </span>могу се користити друге ароме, ароматичне супстанце и/или ароматични препарати.</p>
				<p>Садржај вина или производа од вина не сме да прелази 50% од готовог производа.</p>
				<p class="clan">46. <span class="italik">Berenburg </span>или <span class="italik">Beerenburg</span></p>
				<p><span class="italik">Berenburg </span>или <span class="italik">Beerenburg </span>је јако алкохолно пиће:</p>
				<p>1) произведено коришћењем етил алкохола пољопривредног порекла;</p>
				<p>2) мацерацијом воћа или биља или њихових делова;</p>
				<p>3) које садржи посебну арому дестилата корена линцуре (<span class="italik">Gentiana lutea</span> L.), бобица клеке (<span class="italik">Juniperus communis</span> L.) и лишће ловора (<span class="italik">Laurus nobilis</span> L.);</p>
				<p>4) чија боја варира од светло до тамно браон;</p>
				<p>5) које може да се заслађује највише до 20 g/l, изражено као инвертни шећер.</p>
				<p>Минимална алкохолна јачина <span class="italik">Berenburgа </span>или <span class="italik">beerenburgа</span> је 30% vol.</p>
				<p>Само природно ароматичне супстанце и ароматични препарати могу се користити у производњи <span class="italik">Berenburgа </span>или <span class="italik">beerenburgа</span>.</p>
				<p class="clan">47. Медовина или нектар од меда</p>
				<p>Медовина или нектар од меда је јако алкохолно пиће произведено ароматизовањем мешавине ферментисане медне каше и дестилата меда и/или етил алкохола пољопривредног порекла, које садржи најмање 30% vol. ферментисане медне каше.</p>
				<p>Минимална алкохолна јачина медовине или нектара од меда је 22% vol.</p>
				<p>Само природно ароматичне супстанце и ароматични препарати могу се користити у производњи медовине или нектара од меда, при чему арома меда мора да буде доминантна.</p>
				<p>Медовина или нектар од меда може бити заслађена само медом.</p>
	</div>

