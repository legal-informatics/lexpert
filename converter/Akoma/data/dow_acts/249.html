

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>


	<div class="story">
			<p class="odluka-zakon">ЗАКОН</p>
			<p class="odluka-zakon">о алтернативним инвестиционим фондовима</p>
			<p class="centar">"Службени гласник РС", број 73 од 11. октобра 
			2019.</p>
			<p class="clan">I. ОСНОВНЕ ОДРЕДБЕ</p>
			<p class="bold">Предмет уређивања и примена</p>
			<p class="clan">Члан 1.</p>
			<p class="Basic-Paragraph">Овим законом уређује се:</p>
			<p class="Basic-Paragraph">1) оснивање и управљање алтернативним инвестиционим фондовима;</p>
			<p class="Basic-Paragraph">2) оснивање, делатност и пословање друштава за управљање алтернативним инвестиционим фондовима;</p>
			<p class="Basic-Paragraph">3) начин стављања на тржиште, издавања и откупа удела у алтернативним инвестиционим фондовима; </p>
			<p class="Basic-Paragraph">4) послови и дужности депозитара, у смислу овог закона;</p>
			<p class="Basic-Paragraph">5) надлежност Комисије за хартије од вредности (у даљем тексту: Комисија); </p>
			<p class="Basic-Paragraph">6) друга питања од значаја за област алтернативних инвестиционих фондова и друштава за управљање алтернативним инвестиционим фондовима.</p>
			<p class="Basic-Paragraph">Овај закон се примењује на:</p>
			<p class="Basic-Paragraph">1) друштва за управљање алтернативним инвестиционим фондовима са седиштем у Републици Србији, која управљају једним или више алтернативних инвестиционих фондова;</p>
			<p class="Basic-Paragraph">2) друштва за управљање алтернативним инвестиционим фондовима са регистрованим седиштем у држави чланици Европске уније, која управљају једним или више алтернативних инвестиционих фондова; </p>
			<p class="Basic-Paragraph">3) друштва за управљање алтернативним инвестиционим фондовима са регистрованим седиштем у трећој држави, која управљају једним или више алтернативних инвестиционих фондова.</p>
			<p class="bold">Појмови</p>
			<p class="clan">Члан 2.</p>
			<p class="Basic-Paragraph">Поједини појмови, у смислу овог закона, имају следећа значења:</p>
			<p class="Basic-Paragraph">1) држава чланица – држава чланица Европске уније (у даљем тексту: ЕУ) и Европског економског простора (у даљем тексту: ЕЕП);</p>
			<p class="Basic-Paragraph">2) трећа држава – држава која није држава чланица у смислу тачке 1) овог става;</p>
			<p class="Basic-Paragraph">3) алтернативни инвестициони фонд (у даљем тексту: АИФ) – инвестициони фонд који је основан у складу са овим законом, који прикупља средства од инвеститора са намером да их инвестира у складу са утврђеном политиком улагања у корист тих инвеститора, а за који се не захтева дозвола за рад у смислу закона којим се уређује организовање и рад отворених инвестиционих фондова са јавном понудом;</p>
			<p class="Basic-Paragraph">4) друштво за управљање алтернативним инвестиционим фондовима (у даљем тексту: ДЗУАИФ) – правно лице са седиштем у Републици Србији (у даљем тексту: Република) чија је редовна делатност управљање једним или више АИФ-ова на основу дозволе за рад издате од стране Комисије, у складу са овим законом;</p>
			<p class="Basic-Paragraph">5) отворени АИФ – засебна имовина, која нема својство правног лица, коју организује и којом управља ДЗУАИФ, у своје име и за заједнички рачун чланова АИФ-а, у складу са одредбама овога закона, правила пословања и/или проспекта тог АИФ-а, када постоји обавеза његовог објављивања. Инвестиционе јединице отвореног АИФ-а откупљују се на захтев чланова, директно или посредно, из имовине отвореног АИФ-а, на начин и под условима утврђеним правилима пословања и/или проспектом АИФ-а, када постоји обавеза његовог објављивања и то пре окончања поступка ликвидације, односно престанка АИФ-а;</p>
			<p class="Basic-Paragraph">6) затворени АИФ је:</p>
			<p class="Basic-Paragraph">(1) затворени АИФ који нема својство правног лица – засебна имовина, која нема својство правног лица, коју организује и којом управља ДЗУАИФ, у своје име и за заједнички рачун чланова АИФ-а, у складу са одредбама овог закона и правилима пословања АИФ-а, а чије инвестиционе јединице на захтев чланова није могуће откупити из имовине АИФ-а. Затвореним АИФ-ом који нема својство правног лица увек управља ДЗУАИФ, </p>
			<p class="Basic-Paragraph">(2) затворени АИФ који има својство правног лица – правно лице основано у форми акционарског друштва или друштва са ограниченом одговорношћу, који оснива и којим управља ДЗУАИФ у његово име и за његов рачун у складу са одредбама овог закона, правилима пословања и/или проспектом АИФ-а, када постоји обавеза његовог објављивања, статутом АИФ-а, а чији се удели, односно акције у АИФ-у не могу на захтев чланова откупити из имовине АИФ-а,</p>
			<p class="Basic-Paragraph">(3) затворени АИФ који има својство правног лица са интерним управљањем – затворени АИФ који има својство правног лица, који управља својом имовином сам, а не преко ДЗУАИФ-а и који истовремено представља ДЗУАИФ; </p>
			<p class="Basic-Paragraph">7) ДЗУАИФ из државе чланице – правно лице са регистрованим седиштем у држави чланици, чија је редовна делатност управљање једним или више АИФ-ова на основу одобрења надлежног органа државе чланице;</p>
			<p class="Basic-Paragraph">8) ДЗУАИФ из треће државе – правно лице са регистрованим седиштем у трећој држави чија је редовна делатност управљање једним или више АИФ-ова на основу одобрења надлежног органа треће државе;</p>
			<p class="Basic-Paragraph">9) огранак ДЗУАИФ-а – место пословања које је део ДЗУАИФ-а, који нема својство правног лица и који обавља делатности за које је ДЗУАИФ добио дозволу за рад од Комисије. Сва места пословања, које је ДЗУАИФ са регистрованим седиштем у Републици, основао у једној држави чланици, сматрају се једним огранком;</p>
			<p class="Basic-Paragraph">10) огранак ДЗУАИФ-а из државе чланице, односно треће државе – сва места пословања које је ДЗУАИФ са регистрованим седиштем у једној држави чланици или трећој држави основао у било којој држави чланици, а која се у смислу овог закона сматрају једним огранком;</p>
			<p class="Basic-Paragraph">11) накнада која зависи од приноса – удео у добити АИФ-а који припада ДЗУАИФ-у по основу накнаде за управљање АИФ-ом, искључујући удео у добити АИФ-а који припада ДЗУАИФ-у по основу повраћаја од улагања ДЗУАИФ-а у АИФ;</p>
			<p class="Basic-Paragraph">12) надлежни орган – орган поједине државе чланице, односно треће државе, који је законом или прописима те државе овлашћен за издавање одобрења за оснивање и рад или надзор ДЗУАИФ-а или АИФ-а; </p>
			<p class="Basic-Paragraph">13) надлежни орган за депозитаре – орган поједине државе чланице или треће државе који је законом или прописима те државе овлашћен за издавање одобрења за оснивање и рад или надзор депозитара;</p>
			<p class="Basic-Paragraph">14) АИФ из државе чланице је:</p>
			<p class="Basic-Paragraph">(1) АИФ који је добио дозволу за рад или је регистрован у држави чланици у складу са законима и прописима те државе чланице,</p>
			<p class="Basic-Paragraph">(2) АИФ који није добио дозволу за рад или није регистрован у држави чланици, али има регистровано седиште и/или место стварног управљања у држави чланици;</p>
			<p class="Basic-Paragraph">15) управљање улагањима – обухвата најмање управљање портфолијом и управљање ризицима;</p>
			<p class="Basic-Paragraph">16) главни АИФ – АИФ у који улаже неки други АИФ или има изложеност у складу са тачком 17) овог става;</p>
			<p class="Basic-Paragraph">17) пратећи АИФ – сваки АИФ који улагањем у главни АИФ прати његову инвестициону политику и стратегију, на један од следећих начина:</p>
			<p class="Basic-Paragraph">(1) улагањем најмање 85% сопствене имовине у уделе у АИФ-у главног АИФ-а,</p>
			<p class="Basic-Paragraph">(2) улагањем најмање 85% сопствене имовине у више од једног главног АИФ-а, уколико такви главни АИФ-ови имају исте стратегије улагања,</p>
			<p class="Basic-Paragraph">(3) изложен је са најмање 85% сопствене имовине према главном АИФ-у на други начин;</p>
			<p class="Basic-Paragraph">18) холдинг друштво – има значење одређено законом којим се уређују привредна друштва;</p>
			<p class="Basic-Paragraph">19) матична држава чланица АИФ-а је:</p>
			<p class="Basic-Paragraph">(1) држава чланица у којој је АИФ добио дозволу за рад или је регистрован у складу са важећим националним правом, или у случају више дозвола за рад или регистрација, држава чланица у којој је АИФ први пут добио дозволу за рад или је регистрован, </p>
			<p class="Basic-Paragraph">(2) ако АИФ није добио дозволу за рад нити је регистрован у једној од држава чланица, држава чланица у којој АИФ има регистровано седиште и/или место стварног управљања;</p>
			<p class="Basic-Paragraph">20) матична држава чланица ДЗУАИФ-а – држава чланица у којој ДЗУАИФ има регистровано седиште. За ДЗУАИФ из треће државе сва позивања на „матичну државу чланицу ДЗУАИФ-а” у овом закону тумаче се као „референтна држава чланица”;</p>
			<p class="Basic-Paragraph">21) референтна држава чланица – држава чланица одређена у складу са чланом 73. став 1. овог закона;</p>
			<p class="Basic-Paragraph">22) држава чланица домаћин ДЗУАИФ-а је:</p>
			<p class="Basic-Paragraph">(1) држава чланица, која није матична држава чланица, у којој ДЗУАИФ из државе чланице управља АИФ-овима из државе чланице,</p>
			<p class="Basic-Paragraph">(2) држава чланица, која није матична држава чланица, у којој ДЗУАИФ из државе чланице ставља на тржиште уделе у АИФ-у из државе чланице,</p>
			<p class="Basic-Paragraph">(3) држава чланица, која није матична држава чланица, у којој ДЗУАИФ из државе чланице ставља на тржиште уделе у АИФ-у из треће државе,</p>
			<p class="Basic-Paragraph">(4) држава чланица, која није референтна држава чланица, у којој ДЗУАИФ из треће државе управља АИФ-овима из држава чланица,</p>
			<p class="Basic-Paragraph">(5) држава чланица, која није референтна држава чланица, у којој ДЗУАИФ из треће државе ставља на тржиште уделе у АИФ-у из државе чланице,</p>
			<p class="Basic-Paragraph">(6) држава чланица, која није референтна држава чланица, у којој ДЗУАИФ из треће државе ставља на тржиште уделе у АИФ-у из треће државе;</p>
			<p class="Basic-Paragraph">23) европски пасош – право ДЗУАИФ-а да, на основу дозволе за рад издате од стране Комисије или надлежног органа матичне државе чланице, обавља делатност на територији других држава чланица;</p>
			<p class="Basic-Paragraph">24) издавалац – правно лице како је одређено законом којим се уређује тржиште капитала, а чије су хартије од вредности, односно други финансијски инструменти укључени у трговање на регулисаном тржишту, на начин који је прописан законом којим се уређује тржиште капитала;</p>
			<p class="Basic-Paragraph">25) правни заступник – физичко лице које има пребивалиште у Републици или правно лице које има регистровано седиште у Републици, а које је изричито овластио ДЗУАИФ из треће државе да делује у име таквог ДЗУАИФ-а из треће државе у односима са Комисијом, надлежним органима, инвеститорима, институцијама и другим уговорним странама ДЗУАИФ-а из треће државе у Републици, а у вези са обавезама ДЗУАИФ-а из треће државе на основу овог закона;</p>
			<p class="Basic-Paragraph">26) финансијски левериџ – свака метода помоћу које ДЗУАИФ повећава изложеност АИФ-а којим управља, било позајмљивањем новца или хартија од вредности, било заузимањем позиција са дериватима у које је уграђен финансијски левериџ, или на други начин;</p>
			<p class="Basic-Paragraph">27) управљање АИФ-ом – обављање најмање послова управљања улагањима за једног или више АИФ-ова;</p>
			<p class="Basic-Paragraph">28) стављање на тржиште – свака директна или индиректна понуда или дистрибуција инвеститорима или код инвеститора, на иницијативу ДЗУАИФ-а или у име ДЗУАИФ-а, удела у АИФ-овима којима управља;</p>
			<p class="Basic-Paragraph">29) нелистирано друштво – привредно друштво које има регистровано седиште у Републици и чије акције нису укључене у трговање на регулисаном тржишту, у смислу закона којим се уређује тржиште капитала;</p>
			<p class="Basic-Paragraph">30) нелистирано друштво из државе чланице – привредно друштво које има регистровано седиште у држави чланици и чије акције нису укључене у трговање на регулисаном тржишту, у смислу закона којим се уређује тржиште капитала;</p>
			<p class="Basic-Paragraph">31) главни брокер – инвестиционо друштво или други субјект који подлеже пруденцијалним прописима или сталном надзору, који нуди услуге професионалним инвеститорима првенствено ради финансирања или извршавања трансакција са финансијским инструментима као друга уговорна страна и који такође може пружати друге услуге попут салдирања и клиринга трансакција, услуга чувања, позајмљивања хартија од вредности, посебно персонализоване технологије и погодности оперативне подршке;</p>
			<p class="Basic-Paragraph">32) професионални инвеститор – инвеститор који испуњава услове за професионалног клијента, у смислу закона којим се уређује тржиште капитала;</p>
			<p class="Basic-Paragraph">33) мали инвеститор – инвеститор који није професионални инвеститор;</p>
			<p class="Basic-Paragraph">34) полупрофесионални инвеститор – мали инвеститор који испуњава следеће услове:</p>
			<p class="Basic-Paragraph">(1) за потребе улагања у уделе у АИФ-у једног АИФ-а се обавезује да једнократном уплатом уплати износ од најмање 50.000 евра или еквивалентну вредност у другој валути, на начин прописан правилима пословања и проспектом АИФ-а, када постоји обавеза његовог објављивања,</p>
			<p class="Basic-Paragraph">(2) ДЗУАИФ је проценио да има довољно искуства на тржишту капитала и стручног знања да би разумео ризике улагања, као и да је улагање у АИФ, у складу са његовим инвестиционим циљевима;</p>
			<p class="Basic-Paragraph">35) квалификовано учешће – посредно или непосредно учешће у ДЗУАИФ-у које представља најмање 10% капитала, односно права гласа или мање учешће које омогућава остварење значајног утицаја на управљање ДЗУАИФ-ом. За утврђивање права гласа у смислу ове одредбе примењују се одредбе закона којим се уређује тржиште капитала;</p>
			<p class="Basic-Paragraph">36) друштво за секјуритизацију – правно лице које је основано искључиво за обављање послова секјуритизације, у складу са законом;</p>
			<p class="Basic-Paragraph">37) УЦИТС фонд – субјект за заједничка улагања у преносиве хартије од вредности у складу са законом који уређује отворене инвестиционе фондове са јавном понудом;</p>
			<p class="Basic-Paragraph">38) депозитар – кредитна институција која пружа услуге депозитара дефинисане чланом 158. овог закона;</p>
			<p class="Basic-Paragraph">39) члан, односно акционар АИФ-а – физичко или правно лице које је законити ималац удела у АИФ-у на чије име и за чији рачун су регистровани удели, односно акције АИФ-а, односно за чији рачун се воде инвестиционе јединице у регистру инвестиционих јединица АИФ-а;</p>
			<p class="Basic-Paragraph">40) инвестициона јединица – слободно преносиви дематеријализован финансијски инструмент који представља сразмерни обрачунски удео у укупној нето имовини отвореног АИФ-а, односно затвореног АИФ-а који нема својство правног лица;</p>
			<p class="Basic-Paragraph">41) удео у АИФ-у – удео, односно акција у затвореном АИФ-у који има својство правног лица, односно инвестициона јединица у отвореном АИФ-у, односно затвореном АИФ-у који нема својство правног лица; </p>
			<p class="Basic-Paragraph">42) проспект – основни документ АИФ-а који потенцијалним инвеститорима пружа потпуне и јасне информације за доношење основане одлуке о улагању у АИФ;</p>
			<p class="Basic-Paragraph">43) кључне информације за инвеститора – документ АИФ-а који садржи одговарајуће информације о најважнијим карактеристикама АИФ-а, као што су врсте улагања и могући ризици, а које су јасно назначене као кључне и омогућавају инвеститорима да разумеју врсте и значај ризика, уз оцену последица стицања удела у АИФ-у, а на који се сходно примењују одредбе закона којим се уређују отворени инвестициони фондови са јавном понудом;</p>
			<p class="Basic-Paragraph">44) члан управе – директор, члан одбора директора, извршни директор, члан извршног одбора или члан надзорног одбора у смислу закона којим се уређују привредна друштва;</p>
			<p class="Basic-Paragraph">45) портфолио АИФ-а – имовина у коју АИФ улаже у складу са одредбама овог закона;</p>
			<p class="Basic-Paragraph">46) Европски фонд предузетничког капитала (European Venture Capital Fund – EuVECA) – ознака коју може користити ДЗУАИФ у односу на квалификовани фонд предузетничког капитала који је дефинисан прописом ЕУ о европским фондовима предузетничког капитала;</p>
			<p class="Basic-Paragraph">47) Европски фонд социјалног предузетништва (European social entrepreneurship fund – EuSEF) – ознака коју може користити ДЗУАИФ у односу на квалификовани фонд предузетничког капитала који је дефинисан прописом ЕУ о европским фондовима за социјално предузетништво;</p>
			<p class="Basic-Paragraph">48) јавна понуда – свaкo oбaвeштeњe дато у било ком облику и на било који начин упућeнo свим пoтeнциjaлним инвeститoримa, кoje сaдржи дoвoљнo инфoрмaциja o услoвимa пoнудe и o пoнуђeним уделима у АИФ-у нa oснoву кojих се инвeститoр мoжe oдлучити нa куповину тих удела;</p>
			<p class="Basic-Paragraph">49) приватна понуда – свако обавештење дато у било ком облику и на било који начин упућено професионалним и/или полупрофесионалним инвеститорима, које садржи довољно информација о условима понуде и понуђеним уделима у АИФ-у на основу којих се инвеститор може одлучити на куповину тих удела, а које је по некој својој карактеристици условљено (нпр. минималним износом улагања, циљаном групом инвеститора или бројем инвеститора);</p>
			<p class="Basic-Paragraph">50) релевантно лице – лице које у односу на ДЗУАИФ представља: </p>
			<p class="Basic-Paragraph">(1) лице на руководећој позицији у ДЗУАИФ-у, лице које је члан, односно акционар ДЗУАИФ-а, лице које је члан надзорног одбора или лице које је прокуриста ДЗУАИФ-а,</p>
			<p class="Basic-Paragraph">(2) лице на руководећој позицији, члан надзорног одбора или прокуриста у затвореном АИФ-у који има својство правног лица,</p>
			<p class="Basic-Paragraph">(3) лице на руководећој позицији у правном лицу на које је ДЗУАИФ делегирао своје послове, лице на руководећој позицији или члан друштва овлашћеног за понуду и дистрибуцију удела у АИФ-у,</p>
			<p class="Basic-Paragraph">(4) лице које је запослено у ДЗУАИФ-у, лице које је запослено у правном лицу на које је ДЗУАИФ делегирао своје послове или лице које је запослено у правном лицу овлашћеном за понуду и дистрибуцију удела АИФ-а, а које је укључено у делатности које ДЗУАИФ обавља,</p>
			<p class="Basic-Paragraph">(5) сва друга физичка лица која обављају услуге за ДЗУАИФ, односно лица која су ангажована од стране ДЗУАИФ-а, а која су укључена у делатности које ДЗУАИФ обавља;</p>
			<p class="Basic-Paragraph">51) лична трансакција – трансакција финансијским инструментима која је извршена од стране или у име релевантног лица, под условом да је испуњен бар један од следећих критеријума: </p>
			<p class="Basic-Paragraph">(1) релевантно лице делује изван делокруга активности које обавља у професионалном својству,</p>
			<p class="Basic-Paragraph">(2) трансакција је извршена за рачун једног од следећих лица:</p>
			<p class="Basic-Paragraph">− релевантног лица,</p>
			<p class="Basic-Paragraph">− лица са којим је релевантно лице блиско повезано у смислу закона којим се уређује тржиште капитала,</p>
			<p class="Basic-Paragraph">− лица са којим је релевантно лице у родбинској вези а са њим дели исто домаћинство бар годину дана на дан када је лична трансакција извршена, или</p>
			<p class="Basic-Paragraph">− лица чији је однос с релевантним лицем такве природе да релевантно лице има непосредан или посредан материјални интерес од исхода трансакције, а који не представља провизију или накнаду за извршење трансакције;</p>
			<p class="Basic-Paragraph">52) трајни носач података – средство које омогућава трајно чување података, тако да се чуваним подацима увек може приступити и да се чувани подаци могу репродуковати у неизмењеном облику у периоду који одговара сврси чувања.</p>
			<p class="Basic-Paragraph">Појмови: регулисано тржиште, мултилатерална трговачка платформа (МТП), ОТЦ тржиште, клиринг, салдирање, инсајдерска информација, блиска повезаност, контрола, финансијски инструмент, инструменти тржишта новца, преносиве хартије од вредности, кредитна институција, матично друштво, зависно друштво и правне последице осуде имају значење одређено законом којим се уређује тржиште капитала.</p>
			<p class="bold">Изузеци од примене</p>
			<p class="clan">Члан 3.</p>
			<p class="Basic-Paragraph">Овај закон не примењује се на:</p>
			<p class="Basic-Paragraph">1) холдинг друштва;</p>
			<p class="Basic-Paragraph">2) друштва за управљање добровољним пензијским фондовима и добровољне пензијске фондове;</p>
			<p class="Basic-Paragraph">3) друштва за осигурање и реосигурање;</p>
			<p class="Basic-Paragraph">4) наднационалне институције као што су: Европска централна банка, Европска инвестициона банка, Европски инвестициони фонд, европске развојне финансијске институције и билатералне развојне банке, Светска банка, Међународни монетарни фонд, друге наднационалне институције и сличне међународне организације у случају да такве институције управљају АИФ-овима и у мери у којој ти АИФ-ови делују у јавном интересу;</p>
			<p class="Basic-Paragraph">5) националне централне банке;</p>
			<p class="Basic-Paragraph">6) националне, регионалне и локалне власти и органе или друге институције које управљају фондовима који подржавају пензијске системе и системе социјалне сигурности;</p>
			<p class="Basic-Paragraph">7) програме учествовања запослених у добити или штедње радника; </p>
			<p class="Basic-Paragraph">8) секјуритизационе субјекте посебне намене.</p>
			<p class="Basic-Paragraph">Овај закон се не примењује и на ДЗУАИФ који управља једним или више АИФ-ова чији су једини чланови, односно акционари ДЗУАИФ или матична друштва или зависна друштва ДЗУАИФ-а или друга зависна друштва ових матичних друштава, под условом да ниједан од ових чланова, односно акционара није и сам АИФ.</p>
			<p class="clan">Члан 4.</p>
			<p class="Basic-Paragraph">Удели у АИФ-у нуде се у складу са овим законом.</p>
			<p class="Basic-Paragraph">Изузетно, удели у АИФ-у затвореног АИФ-а који има својство правног лица, а који је основан у форми акционарског друштва нуде се у складу са овим законом и законом који уређује тржиште капитала.</p>
			<p class="Basic-Paragraph">Професионалним и полупрофесионалним инвеститорима нуде се удели у АИФ-овима у свим врстама АИФ-ова.</p>
			<p class="Basic-Paragraph">Малим инвеститорима нуде се само удели у АИФ-овима који испуњавају услове прописане овим законом.</p>
			<p class="bold">Регистар ДЗУАИФ-ова и АИФ-ова</p>
			<p class="clan">Члан 5.</p>
			<p class="Basic-Paragraph">ДЗУАИФ коме је Комисија издала дозволу за рад и АИФ-ови којима он управља, уписују се у јавне регистре ДЗУАИФ-ова и АИФ-ова које води Комисија.</p>
			<p class="Basic-Paragraph">У регистре из става 1. овог члана уписују се сви ажурни подаци прописани актом из става 6. овог члана.</p>
			<p class="Basic-Paragraph">Подаци о личности који се обрађују морају бити примерени, битни и ограничени на неопходне у односу на сврху обраде.</p>
			<p class="Basic-Paragraph">Сврха обраде података о личности садржаних у регистрима из става 1. овог члана је спровођење овим законом прописаних регулаторних и надзорних овлашћења Комисије.</p>
			<p class="Basic-Paragraph">Подаци из регистара из става 1. овог члана објављују се на интернет страници Комисије, на начин прописан актом из става 6. овог члана, с тим да се, уколико је неопходно објављивање података који представљају податке о личности, објављују само име и презиме физичког лица.</p>
			<p class="Basic-Paragraph">Комисија прописује садржину и начин вођења регистара из става 1. овог члана, као и начин објављивања података из тих регистара.</p>
			<p class="clan">Члан 6.</p>
			<p class="Basic-Paragraph">Комисија на својој интернет страници објављује ажурирани списак свих ДЗУАИФ-ова из других држава чланица и трећих земаља и њихових огранака који послују на територији Републике, као и списак АИФ-ова из других држава чланица и трећих земаља чији се удели у АИФ-у стављају на тржиште у Републици.</p>
			<p class="Basic-Paragraph">Комисија ће објавити и списак свих ДЗУАИФ-ова из других држава чланица који стављају на тржиште уделе у АИФ-у у квалификованим фондовима ЕuVECA и ЕuSEF на територији Републике, као и списак тих АИФ-ова.</p>
			<p class="bold">Забрана употребе појмова „алтернативни инвестициони фонд” или „АИФ”</p>
			<p class="clan">Члан 7.</p>
			<p class="Basic-Paragraph">Правно лице и предузетник не могу користити појам „алтернативни инвестициони фонд” или „АИФ”, нити појмове изведене или скраћене из тог појма у свом пословном имену или називу, односно називу свог производа или услуге, осим уколико те појмове користе у складу са одредбама овог закона.</p>
			<p class="clan">II. ДРУШТВО ЗА УПРАВЉАЊЕ АЛТЕРНАТИВНИМ ИНВЕСТИЦИОНИМ ФОНДОВИМА</p>
			<p class="bold">1. Правна форма и делатност ДЗУАИФ-а</p>
			<p class="italik">Правна форма</p>
			<p class="clan">Члан 8.</p>
			<p class="Basic-Paragraph">ДЗУАИФ се оснива као друштво са ограниченом одговорношћу или акционарско друштво које није јавно друштво у смислу закона којим се уређује тржиште капитала.</p>
			<p class="Basic-Paragraph">Изузетно од става 1. овог члана, велики ДЗУАИФ се оснива искључиво у форми дводомног акционарског друштва.</p>
			<p class="Basic-Paragraph">На ДЗУАИФ се примењују одредбе закона којим се уређују привредна друштва и одредбе закона којим се уређује тржиште капитала, осим уколико овим законом није другачије одређено.</p>
			<p class="Basic-Paragraph">ДЗУАИФ не може бити циљно друштво у смислу закона којим се уређује преузимање акционарских друштава.</p>
			<p class="Basic-Paragraph">Сваким АИФ-ом управља један ДЗУАИФ, који је одговоран за обезбеђивање усклађености са одредбама овог закона.</p>
			<p class="Basic-Paragraph">У случајевима када ДЗУАИФ, који није затворени АИФ који има својство правног лица са интерним управљањем, није у могућности да обезбеди усклађеност са одредбама овог закона, за коју је сам АИФ одговоран, дужан је да без одлагања обавести Комисију, а када је то применљиво и надлежни орган АИФ-а у другој држави чланици.</p>
			<p class="Basic-Paragraph">Након пријема обавештења из става 6. овог члана, Комисија налаже предузимање неопходних мера, с циљем обезбеђења усклађености са одредбама овог закона. </p>
			<p class="Basic-Paragraph">Уколико, упркос предузетим мерама, неусклађеност и даље постоји, Комисија одузима дозволу за управљање наведеним АИФ-ом и удели у наведеном АИФ-у се више не могу стављати на тржиште. </p>
			<p class="Basic-Paragraph">У пословном имену ДЗУАИФ-а морају бити садржане и речи „друштво за управљање алтернативним инвестиционим фондовима”.</p>
			<p class="Basic-Paragraph">Правно лице које нема дозволу за рад у складу са овим законом не може користити у свом пословном имену или називу, као ни у правном промету појам „друштво за управљање алтернативним инвестиционим фондовима”, нити појмове изведене или скраћене из тог појма, или други сличан назив.</p>
			<p class="italik">Делатност ДЗУАИФ-а</p>
			<p class="clan">Члан 9.</p>
			<p class="Basic-Paragraph">Делатности ДЗУАИФ-а су:</p>
			<p class="Basic-Paragraph">1) основна делатност: управљање АИФ-овима;</p>
			<p class="Basic-Paragraph">2) додатне делатности:</p>
			<p class="Basic-Paragraph">(1) управљање портфолиом на дискреционој и појединачној основи у складу са законом који уређује тржиште капитала,</p>
			<p class="Basic-Paragraph">(2) помоћне услуге:</p>
			<p class="Basic-Paragraph">– инвестиционо саветовање према одредбама закона којим се уређује тржиште капитала,</p>
			<p class="Basic-Paragraph">– пријем и пренос налога у вези са финансијским инструментима,</p>
			<p class="Basic-Paragraph">– чување и администрација акција, удела и инвестиционих јединица у институцијама колективног инвестирања.</p>
			<p class="Basic-Paragraph">Управљање АИФ-ом обухвата:</p>
			<p class="Basic-Paragraph">1) оснивање, односно организовање АИФ-а;</p>
			<p class="Basic-Paragraph">2) управљање портфолиом АИФ-а; </p>
			<p class="Basic-Paragraph">3) управљање ризицима;</p>
			<p class="Basic-Paragraph">4) административне послове који укључују правне и рачуноводствене услуге у вези са управљањем АИФ-овима, обрачун вредности имовине, обрачунавање вредности удела у АИФ-у, праћење усклађености у смислу члана 42. овог закона, исплату прихода или добити, издавање и откуп удела у АИФ-у, испуњење уговорних обавеза, укључујући издавање потврда, обрада захтева инвеститора, вођење евиденција и регистра удела у АИФ-у и објављивање и обавештавање инвеститора;</p>
			<p class="Basic-Paragraph">5) стављање на тржиште удела АИФ-а; </p>
			<p class="Basic-Paragraph">6) активности у вези са имовином АИФ-а.</p>
			<p class="Basic-Paragraph">Активности из става 2. тачка 6) овог члана обухватају услуге потребне за испуњавање обавеза ДЗУАИФ-а, управљање објектима, делатност управљања некретнинама, саветовање друштава о структури капитала, пословним стратегијама и сроднима питањима, саветовање и услуге везане за спајање и куповину друштава и друге услуге повезане са управљањем АИФ-ом.</p>
			<p class="Basic-Paragraph">ДЗУАИФ је дужан да, приликом обављања делатности из става 1. тачка 2) овог члана, поред одредби овог закона, примењује и одредбе закона којим се уређује тржиште капитала и подзаконских прописа који се односе на висину капитала, организационе захтеве, услове пословања и заштиту клијената, поступање по налогу и извршавање налога надлежних органа, правила пословног понашања према клијентима приликом пружања ових инвестиционих услуга, као и заштиту инвеститора и надзор над пружањем инвестиционих услуга.</p>
			<p class="Basic-Paragraph">Поред делатности из става 1. овог члана, ДЗУАИФ може да обавља и делатности управљања УЦИТС фондовима уколико има одговарајућу дозволу за рад у складу са законом који уређује отворене инвестиционе фондове са јавном понудом, као и делатности управљања портфолиом добровољног пензијског фонда, у складу са овлашћењима добијеним на дискреционој и појединачној основи.</p>
			<p class="Basic-Paragraph">ДЗУАИФ не може да обавља друге делатности осим делатности наведених у ст. 1. и 5. овог члана.</p>
			<p class="Basic-Paragraph">Затворени АИФ који има својство правног лица са интерним управљањем не може обављати другу делатност осим управљања тим АИФ-ом.</p>
			<p class="Basic-Paragraph">ДЗУАИФ може да управља једним или више АИФ-ова.</p>
			<p class="Basic-Paragraph">ДЗУАИФ може да управља АИФ-овима и УЦИТС фондовима који су под надзором надлежних органа других држава чланица, односно АИФ-овима и отвореним инвестиционим фондовима са јавном понудом који су субјект надзора надлежних органа трећих држава, под условом да за то прибави адекватну дозволу за рад од стране Комисије.</p>
			<p class="clan">Члан 10.</p>
			<p class="Basic-Paragraph">Делатност ДЗУАИФ-а може да обавља:</p>
			<p class="Basic-Paragraph">1) ДЗУАИФ који је добио дозволу за рад у складу са овим законом;</p>
			<p class="Basic-Paragraph">2) друштво за управљање УЦИТС фондом које је претходно добило дозволу за рад у складу са законом који уређује отворене инвестиционе фондове са јавном понудом, као и у складу са овим законом;</p>
			<p class="Basic-Paragraph">3) ДЗУАИФ из друге државе чланице који, у складу са одредбама овог закона, оснује огранак у Републици или може непосредно обављати делатности ДЗУАИФ-а у Републици, на основу одобрења надлежног органа матичне државе чланице ДЗУАИФ-а; </p>
			<p class="Basic-Paragraph">4) ДЗУАИФ из треће државе који, у складу са одредбама овог закона, оснује огранак у Републици или је овлашћен да непосредно обавља делатности ДЗУАИФ-а у Републици, на основу одобрења надлежног органа референтне државе чланице ДЗУАИФ-а, а на основу одобрења Комисије.</p>
			<p class="italik">Ограничење пословања ДЗУАИФ-а</p>
			<p class="clan">Члан 11.</p>
			<p class="Basic-Paragraph">ДЗУАИФ не може имати учешће у капиталу и управљању у другим правним лицима, осим уколико је другачије прописано овим законом.</p>
			<p class="clan">Члан 12.</p>
			<p class="Basic-Paragraph">ДЗУАИФ може обављати делатности из члана 9. овог закона за које је добио дозволу за рад, уколико је уписано у Регистар привредних субјеката и испуњава све услове предвиђене овим законом и подзаконским актима Комисије о издавању дозволе за рад ДЗУАИФ-а.</p>
			<p class="Basic-Paragraph">ДЗУАИФ може да обавља делатности за које је добио дозволу за рад на територији Републике, под условима из овог закона.</p>
			<p class="Basic-Paragraph">Инвестициона друштва која имају дозволу за рад у складу са законом који уређује тржиште капитала не морају да добију дозволу за рад на основу овог закона како би пружала инвестиционе услуге као што је управљање појединачним (индивидуалним) портфолиом клијента који улаже у АИФ. </p>
			<p class="Basic-Paragraph">ДЗУАИФ-у који нема дозволу за обављање делатности управљања улагањем у смислу члана 2. став 1. тачка 15) овог закона не може се издати дозвола за обављање преосталих делатности из члана 9. овог закона.</p>
			<p class="Basic-Paragraph">ДЗУАИФ-у се не може издати дозвола за рад, која садржи само дозволу за обављање додатних делатности из члана 9. став 1. тачка 2) овог закона.</p>
			<p class="Basic-Paragraph">ДЗУАИФ-у који нема дозволу за обављање делатности из члана 9. став 1. тачка 2) подтачка (1) овог закона, не може се издати дозвола за обављање делатности из члана 9. став 1. тачка 2) подтачка (2) овог закона.</p>
			<p class="Basic-Paragraph">Комисија прописује садржину захтева за издавање дозволе за рад за све врста ДЗУАИФ-а, као и документацију која се уз те захтеве прилаже.</p>
			<p class="bold">2. Категорије и промена категорије ДЗУАИФ-а</p>
			<p class="italik">Категорије ДЗУАИФ-а</p>
			<p class="clan">Члан 13.</p>
			<p class="Basic-Paragraph">У зависности од укупне вредности имовине АИФ-ова којима управља ДЗУАИФ и категорије инвеститора којима се нуде АИФ-ови разликују се велики и мали ДЗУАИФ.</p>
			<p class="Basic-Paragraph">Укупна вредност имовине под управљањем утврђује се у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, и актом Комисије из става 4. овог члана.</p>
			<p class="Basic-Paragraph">Када укупна вредност имовине АИФ-ова којима управља ДЗУАИФ прелази прописани праг, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, и актом Комисије из става 4. овог члана, осим уколико другачије није прописано овим законом.</p>
			<p class="Basic-Paragraph">Комисија прописује ставке које се укључују и/или искључују из обрачуна укупне вредности имовине АИФ-ова којима управља ДЗУАИФ.</p>
			<p class="italik">Велики ДЗУАИФ</p>
			<p class="clan">Члан 14.</p>
			<p class="Basic-Paragraph">Велики ДЗУАИФ је ДЗУАИФ који непосредно или посредно, преко лица са којим је ДЗУАИФ повезан заједничким управљањем или контролом или значајним непосредним или посредним учешћем, управља АИФ-овима чија укупна имовина прелази праг од:</p>
			<p class="Basic-Paragraph">1) 25 милиона евра, укључујући имовину стечену коришћењем финансијског левериџа; </p>
			<p class="Basic-Paragraph">2) 75 милиона евра, ако АИФ-ови којима управља:</p>
			<p class="Basic-Paragraph">(1) не користе финансијски левериџ, </p>
			<p class="Basic-Paragraph">(2) у којима инвеститори немају право на откуп удела пет година од датума почетног улагања у сваки АИФ.</p>
			<p class="Basic-Paragraph">ДЗУАИФ који управља АИФ-ом који се нуди малим инвеститорима је увек велики ДЗУАИФ, независно од величине имовине АИФ-ова под управљањем.</p>
			<p class="italik">Мали ДЗУАИФ</p>
			<p class="clan">Члан 15.</p>
			<p class="Basic-Paragraph">Мали ДЗУАИФ је ДЗУАИФ који уделе у АИФ-има којима управља намерава да нуди искључиво професионалним и/или полупрофесионалним инвеститорима, а који непосредно или посредно, преко лица са којима је ДЗУАИФ повезан заједничким управљањем или контролом или значајним непосредним или посредним учешћем, управља АИФ-има чија укупна имовина не прелази праг из члана 14. став 1. овог закона.</p>
			<p class="Basic-Paragraph">На мали ДЗУАИФ не примењују се следеће одредбе овог закона: </p>
			<p class="Basic-Paragraph">1) члан 22. који се односи на додатни износ капитала;</p>
			<p class="Basic-Paragraph">2) члан 32. став 2. који се односи на минималан број чланова управе ДЗУАИФ-а;</p>
			<p class="Basic-Paragraph">3) чл. 42. до 45. који се односе на: праћење усклађености, унутрашњу ревизију, управљање ризицима и управљање ликвидношћу;</p>
			<p class="Basic-Paragraph">4) чл. 47. и 48. који се односе на политику награђивања и одбор за награђивање;</p>
			<p class="Basic-Paragraph">5) чл. 63. до 65. који се односе на прекогранично обављање делатности ДЗУАИФ-а из Републике у односу на АИФ-ове држава чланица;</p>
			<p class="Basic-Paragraph">6) чл. 69. до 71. који се односе на ДЗУАИФ из Републике који ставља на тржиште уделе у АИФ-у из треће државе у Републици или у другој држави чланици и стављање на тржиште удела у АИФ-у из Републике у трећој држави;</p>
			<p class="Basic-Paragraph">7) члан 158. став 1. тачка 1), чл. 159. и 169. који се односе на контролне послове депозитара и ревизију извршавања обавеза депозитара.</p>
			<p class="Basic-Paragraph">Изузетно од члана 9. став 6. овог закона, мали ДЗУАИФ може да обавља и друге делатности, за које му не треба претходна дозвола Комисије, под условом да те делатности не обавља као претежне делатности, као и да те делатности нису у сукобу интереса са делатностима које мали ДЗУАИФ обавља у складу са овим законом.</p>
			<p class="clan">Члан 16.</p>
			<p class="Basic-Paragraph">Мали ДЗУАИФ може имати једног члана управе који води послове и заступа ДЗУАИФ. </p>
			<p class="Basic-Paragraph">Мали ДЗУАИФ може да пренесе послове управљања АИФ-ом на други ДЗУАИФ, без одобрења Комисије, али уз обавештавање Комисије.</p>
			<p class="Basic-Paragraph">Maли ДЗУAИФ мoжe дa прoмeни дeпoзитaрa бeз прeтхoднe сaглaснoсти Кoмисиje, aли уз oбaвeштaвaњe Кoмисиje.</p>
			<p class="Basic-Paragraph">Мали ДЗУАИФ не може прекогранично да ставља на тржиште уделе у АИФ-у или да управља АИФ-ом у другој држави чланици нити може да у Републици и/или држави чланици ставља на тржиште уделе у АИФ-овима из треће државе којима управља.</p>
			<p class="Basic-Paragraph">На мали ДЗУАИФ примењују се прописи ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">Мали ДЗУАИФ је дужан да у свом пословању и у свим материјалима намењеним инвеститорима јасно истакне да није у обавези да примењује све одредбе овог закона, као и да укаже на ризике који постоје за инвеститоре.</p>
			<p class="Basic-Paragraph">Мали ДЗУАИФ је дужан да обавести Комисију: </p>
			<p class="Basic-Paragraph">1) о главним инструментима којима тргује, главним изложеностима, као и најважнијим концентрацијама АИФ-ова којима управља, како би Комисија била у могућности да прати системске ризике;</p>
			<p class="Basic-Paragraph">2) ако више не испуњава неки од услова из члана 15. став 1. овог закона без одлагања; </p>
			<p class="Basic-Paragraph">3) о свим другим чињеницама потребним за извршавање налога Комисије, на њен захтев.</p>
			<p class="italik">Промена категорија ДЗУАИФ-а</p>
			<p class="clan">Члан 17.</p>
			<p class="Basic-Paragraph">Када укупна вредност имовине АИФ-ова којима управља мали ДЗУАИФ пређе праг из члана 14. став 1. овог закона, а мали ДЗУАИФ процени да прелазак прага није привремен, мали ДЗУАИФ је дужан да у року од 30 дана од дана преласка прага Комисији поднесе захтев за издавање дозволе за рад великог ДЗУАИФ-а.</p>
			<p class="Basic-Paragraph">Независно од прагова прописаних одредбама овог закона, мали ДЗУАИФ може да поднесе Комисији захтев за издавање дозволе за рад великог ДЗУАИФ-а.</p>
			<p class="clan">Члан 18.</p>
			<p class="Basic-Paragraph">Када велики ДЗУАИФ престане да испуњава услове из члана 14. став 1. овог закона, дужан је да о томе без одлагања обавести Комисију и акционаре, односно чланове АИФ-ова којима управља. </p>
			<p class="Basic-Paragraph">Ако велики ДЗУАИФ више нема намеру да послује као велики ДЗУАИФ, дужан је да о томе без одлагања обавести Комисију и акционаре односно чланове АИФ-ова којима управља, а Комисија ће на захтев таквог ДЗУАИФ-а решењем утврдити престанак важења његове дозволе за рад и издати дозволу за рад малог ДЗУАИФ-а.</p>
			<p class="Basic-Paragraph">ДЗУАИФ је дужан да у року од пет радних дана од дана пријема решења Комисије из става 2. овог члана, обавести све чланове, односно акционаре АИФ-ова којима управља о промени категорије ДЗУАИФ-а, уз напомену да се на њега више не примењују све одредбе овог закона и да укаже на ризике који из тога могу настати за чланове, односно акционаре АИФ-ова којима управља.</p>
			<p class="clan">Члан 19.</p>
			<p class="Basic-Paragraph">Када ДЗУАИФ управља европским фондом предузетничког капитала или европским фондом социјалног предузетништва под ознаком ЕuVECA или ЕuSEF, уделе таквих фондова може нудити искључиво инвеститорима у складу са прописима ЕУ који уређују ове врсте фондова. </p>
			<p class="bold">3. Капитални захтеви</p>
			<p class="italik">Основни капитал ДЗУАИФ-а</p>
			<p class="clan">Члан 20.</p>
			<p class="Basic-Paragraph">Новчани део основног капитала ДЗУАИФ-а приликом оснивања зависи од категорије ДЗУАИФ-а из члана 13. овог закона и износи најмање:</p>
			<p class="Basic-Paragraph">1) за велики ДЗУАИФ:</p>
			<p class="Basic-Paragraph">(1) 125.000 евра у динарској противвредности на дан уплате по званичном средњем курсу динара према евру који утврђује Народна банка Србије,</p>
			<p class="Basic-Paragraph">(2) 300.000 евра у динарској противвредности на дан уплате по званичном средњем курсу динара према евру који утврђује Народна банка Србије за затворени АИФ који има својство правног лица са интерним управљањем; </p>
			<p class="Basic-Paragraph">2) за мали ДЗУАИФ:</p>
			<p class="Basic-Paragraph">(1) 70.000 евра у динарској противвредности на дан уплате по званичном средњем курсу динара према евру који утврђује Народна банка Србије,</p>
			<p class="Basic-Paragraph">(2) 150.000 евра у динарској противвредности на дан уплате по званичном средњем курсу динара према евру који утврђује Народна банка Србије за затворени АИФ који има својство правног лица са интерним управљањем. </p>
			<p class="Basic-Paragraph">Новчани део основног капитала уплаћује се у целости пре уписа ДЗУАИФ-а у регистар привредних субјеката, на привремени рачун код банке.</p>
			<p class="italik">Капитал ДЗУАИФ-а</p>
			<p class="clan">Члан 21.</p>
			<p class="Basic-Paragraph">Капитал ДЗУАИФ-а састоји се од збира основног и допунског капитала у складу са минималним износом капитала, а који је умањен за одбитне ставке, у складу са одредбама овог закона и подзаконског акта Комисије из става 4. овог члана.</p>
			<p class="Basic-Paragraph">Капитал ДЗУАИФ-а, укључујући додатни капитал из члана 22. став 5. тачка 1) овог закона, мора бити уложен у ликвидну имовину или имовину која се лако може претворити у новац у кратком року и не може бити намењен спекулативном трговању. </p>
			<p class="Basic-Paragraph">Сматра се да је капитал уложен у ликвидну имовину ако се држи у ороченим или неороченим новчаним депозитима у банци који су расположиви на први позив, или ако се држи у хартијама од вредности са роком доспећа од једне године чији је издавалац Република или Народна банка Србије, у складу са прописима. </p>
			<p class="Basic-Paragraph">Комисија прописује начин обрачуна капитала, карактеристике основног и допунског капитала и карактеристике ставки које их чине, одбитне ставке и ограничења капитала из става 1. овог члана.</p>
			<p class="italik">Додатни капитал ДЗУАИФ-а</p>
			<p class="clan">Члан 22.</p>
			<p class="Basic-Paragraph">Када вредност имовине АИФ-ова којима управља ДЗУАИФ прелази 250 милиона евра у динарској противвредности по званичном средњем курсу динара према евру који утврђује Народна банка Србије, ДЗУАИФ је дужан да обезбеди додатни капитал у износу од 0,02% износа за који вредност портфолија АИФ-а премашује наведени износ, али тако да захтевани укупан износ основног капитала и додатног капитала не прелази износ од десет милиона евра у динарској противвредности по званичном средњем курсу динара према евру који утврђује Народна банка Србије.</p>
			<p class="Basic-Paragraph">Вредност портфолија АИФ-а из става 1. овог члана укључује вредност портфолија АИФ-а за које је ДЗУАИФ делегирао послове управљања имовином на треће лице у складу са овим законом, али не укључује вредност портфолија АИФ-ова којима ДЗУАИФ управља на основу делегирања послова управљања имовином АИФ-а.</p>
			<p class="Basic-Paragraph">Комисија може на захтев ДЗУАИФ-а посебним решењем и у складу са подзаконским актом из става 7. овог члана, да ослободи ДЗУАИФ од обавезе да обезбеди до 50% додатног износа капитала из става 1. овог члана, под условом да ДЗУАИФ има гаранцију у истом износу, коју је издала банка са регистрованим седиштем у Републици.</p>
			<p class="Basic-Paragraph">Комисија може да ослободи ДЗУАИФ обавезе из става 3. овог члана, под условом да ДЗУАИФ има гаранцију у истом износу, коју је издала банка или друштво за осигурање са регистрованим седиштем у држави чланици или трећој држави, под условом да оне из трећих земаља подлежу правилима пруденцијалног надзора једнаким оним прописаним у Републици, односно ЕУ.</p>
			<p class="Basic-Paragraph">Ради покрића могућих ризика од професионалне одговорности који произлазе из делатности ДЗУАИФ-а, ДЗУАИФ, односно затворени АИФ који има својство правног лица са интерним управљањем мора да има:</p>
			<p class="Basic-Paragraph">1) додатни капитал примерен за покриће могућих ризика од професионалне одговорности или</p>
			<p class="Basic-Paragraph">2) осигурање од професионалне одговорности које је одговарајуће за покриће наведених ризика.</p>
			<p class="Basic-Paragraph">У испуњавању обавеза из става 5. овог члана, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">Комисија прописује начин извештавања о испуњавању обавеза из ст. 1. и 5. овог члана.</p>
			<p class="Basic-Paragraph">Комисија прописује додатне капиталне захтеве за ДЗУАИФ, који осим делатности управљања АИФ-овима обавља и делатност управљања УЦИТС фондовима.</p>
			<p class="italik">Минимални износ капитала ДЗУАИФ-а</p>
			<p class="clan">Члан 23.</p>
			<p class="Basic-Paragraph">Минимални износ капитала ДЗУАИФ-а зависи од категорије ДЗУАИФ-а.</p>
			<p class="Basic-Paragraph">Капитал ДЗУАИФ-а мора у сваком тренутку да буде већи или једнак већем од следећа два износа:</p>
			<p class="Basic-Paragraph">1) минималног износа основног капитала из члана 20. став 1. овог закона, односно када постоји обавеза уноса додатног капитала, укупног износа основног и додатног капитала из члана 22. став 1. овог закона; или</p>
			<p class="Basic-Paragraph">2) једне четвртине фиксних општих трошкова ДЗУАИФ-а из претходне пословне године.</p>
			<p class="Basic-Paragraph">Када капитал падне испод висине минималног износа капитала из става 2. овог члана, Комисија може ДЗУАИФ-у да омогући да отклони одступања у одређеном року, односно да наложи неку од мера надзора из овог закона.</p>
			<p class="Basic-Paragraph">Када је од почетка пословања ДЗУАИФ-а прошло мање од годину дана, капитал ДЗУАИФ-а мора бити већи или једнак већем од следећа два износа:</p>
			<p class="Basic-Paragraph">1) износу из става 2. тачка 1) овог члана; или</p>
			<p class="Basic-Paragraph">2) једне четвртине фиксних општих трошкова који су предвиђени пословним планом ДЗУАИФ-а, осим уколико Комисија не захтева прилагођавање тог плана.</p>
			<p class="Basic-Paragraph">Комисија прописује ставке фиксних општих трошкова из става 2. тачка 2) овог члана, као и начин извештавања Комисије о обрачунавању капитала ДЗУАИФ.</p>
			<p class="bold">4. Дозвола за рад</p>
			<p class="italik">Услови и поступак издавања дозволе за рад</p>
			<p class="clan">Члан 24.</p>
			<p class="Basic-Paragraph">Комисија решењем издаје дозволу за рад ДЗУАИФ-а (у даљем тексту: дозвола за рад).</p>
			<p class="Basic-Paragraph">Лице које намерава да оснује ДЗУАИФ дужно је да поднесе Комисији захтев за издавање дозволе за рад. Захтев за издавање дозволе за рад може да поднесе и већ основано акционарско друштво или друштво са ограниченом одговорношћу.</p>
			<p class="Basic-Paragraph">Пре регистрације оснивања, односно делатности ДЗУАИФ-а у регистар привредних субјеката, ДЗУАИФ мора добити дозволу за рад.</p>
			<p class="Basic-Paragraph">Домаћа и страна физичка и правна лица могу основати ДЗУАИФ. Једно домаће и страно физичко и правно лице и са њим блиско повезана лица не могу имати квалификовано учешће у више од једног ДЗУАИФ-а.</p>
			<p class="Basic-Paragraph">ДЗУАИФ не сме да има контролу нити квалификовано учешће у инвестиционом друштву, финансијској институцији, друштву за осигурање и другим финансијским институцијама, осим уколико таква контрола није последица реализације инвестиције АИФ-ова којим управља тај ДЗУАИФ.</p>
			<p class="Basic-Paragraph">ДЗУАИФ не сме стицати акције чији је издавалац депозитар.</p>
			<p class="Basic-Paragraph">ДЗУАИФ не сме стицати уделе, односно акције у правном лицу на које је депозитар делегирао послове у складу са чланом 163. овог закона.</p>
			<p class="italik">Захтев за издавање дозволе за рад</p>
			<p class="clan">Члан 25.</p>
			<p class="Basic-Paragraph">Захтев за издавање дозволе за рад подноси се за делатности управљања АИФ-овима из члана 9. став 1. тачка 1) овог закона.</p>
			<p class="Basic-Paragraph">Уколико ДЗУАИФ намерава да обавља неку од додатних делатности из члана 9. став 1. тачка 2) овог закона, приликом подношења захтева из става 1. овог члана поднеће и захтев за издавање дозволе за обављање наведених делатности.</p>
			<p class="clan">Члан 26.</p>
			<p class="Basic-Paragraph">Уз захтев за издавање дозволе за рад подносе се:</p>
			<p class="Basic-Paragraph">1) оснивачки акт ДЗУАИФ-а и статут, уколико се ДЗУАИФ оснива у форми акционарског друштва;</p>
			<p class="Basic-Paragraph">2) доказ о уплати основног капитала на привремени рачун код банке;</p>
			<p class="Basic-Paragraph">3) доказ о пореклу оснивачког капитала;</p>
			<p class="Basic-Paragraph">4) списак и подаци о предложеним члановима управе;</p>
			<p class="Basic-Paragraph">5) списак акционара односно чланова ДЗУАИФА-а, односно извод из регистра привредних субјеката за правна лица, односно оверени превод извода из регистра за страна правна лица, уз податке о идентитету непосредних или посредних ималаца квалификованих учешћа, висину тих учешћа и блиску повезаност;</p>
			<p class="Basic-Paragraph">6) програм планираних активности ДЗУАИФ-а, који укључује организациону шему ДЗУАИФ-а, као и изјаву ДЗУАИФ-а о начину на који намерава трајно да испуњава услове из овог закона;</p>
			<p class="Basic-Paragraph">7) доказ о организационој, кадровској и техничкој оспособљености;</p>
			<p class="Basic-Paragraph">8) подаци о политикама награђивања из члана 47. овог закона, ако постоји обавеза успостављања политике награђивања;</p>
			<p class="Basic-Paragraph">9) подаци о пословима које ће ДЗУАИФ делегирати на трећа лица.</p>
			<p class="Basic-Paragraph">Спискови из става 1. тач. 4) и 5) овог члана морају да садрже следеће податке: </p>
			<p class="Basic-Paragraph">1) пословно име, адресу, седиште, матични број и порески идентификациони број правног лица или предузетника;</p>
			<p class="Basic-Paragraph">2) име и презиме, пребивалиште или боравиште и јединствени матични број грађана (у даљем тексту: ЈМБГ) физичког лица.</p>
			<p class="Basic-Paragraph">Комисија прописује садржину захтева за издавање дозволе за рад, као и садржину документације.</p>
			<p class="italik">Издавање дозволе за рад</p>
			<p class="clan">Члан 27.</p>
			<p class="Basic-Paragraph">Комисија издаје дозволу за рад када утврди да су испуњени услови који се односе на:</p>
			<p class="Basic-Paragraph">1) форму, уделе, односно акције и основни капитал друштва;</p>
			<p class="Basic-Paragraph">2) имаоце квалификованих учешћа;</p>
			<p class="Basic-Paragraph">3) то да структура блиско повезаних лица није таква да онемогућава ефикасно вршење надзора над пословањем ДЗУАИФ-а;</p>
			<p class="Basic-Paragraph">4) чланове управе;</p>
			<p class="Basic-Paragraph">5) кадровску оспособљеност;</p>
			<p class="Basic-Paragraph">6) организационе захтеве.</p>
			<p class="Basic-Paragraph">Комисија доноси решење о издавању дозволе за рад у року од 90 дана од дана подношења уредног захтева, након што утврди да су испуњени сви услови утврђени овим законом.</p>
			<p class="Basic-Paragraph">Рок из става 2. овог члана може се продужити за додатних 90 дана када Комисија процени да је то потребно због специфичних околности, након што о томе обавести ДЗУАИФ.</p>
			<p class="Basic-Paragraph">Када Комисија одбије захтев за издавање дозволе, дужна је да достави подносиоцу захтева решење о одбијању захтева за издавање дозволе за рад са писаним образложењем. </p>
			<p class="Basic-Paragraph">Комисија ће одбити захтев за издавање дозволе за рад ако прописи треће државе, који се примењују на једно или више физичких или правних лица са којима је ДЗУАИФ блиско повезан, односно ако примена и извршавање тих прописа, онемогућавају или отежавају вршење надзора над ДЗУАИФ-ом.</p>
			<p class="Basic-Paragraph">Код одлучивања о захтеву за издавање дозволе за рад, Комисија може консултовати надлежни орган друге укључене државе ако је ДЗУАИФ:</p>
			<p class="Basic-Paragraph">1) зависно друштво другог ДЗУАИФ-а, друштва за управљање УЦИТС фондовима, инвестиционог друштва, кредитне институције или друштва за осигурање којима је издата дозвола за рад у другој држави;</p>
			<p class="Basic-Paragraph">2) зависно друштво матичног друштва другог ДЗУАИФ-а, друштва за управљање УЦИТС фондовима, инвестиционог друштва, кредитне институције или друштва за осигурање којима је издата дозвола за рад у другој држави; или</p>
			<p class="Basic-Paragraph">3) друштво које је под контролом истих физичких или правних лица која контролишу други ДЗУАИФ, друштво за управљање УЦИТС фондовима, инвестиционо друштво, кредитну институцију или друштво за осигурање којима је издата дозвола за рад у другој држави.</p>
			<p class="italik">Промена услова под којима је издата дозвола за рад</p>
			<p class="clan">Члан 28.</p>
			<p class="Basic-Paragraph">ДЗУАИФ је дужан да трајно испуњава услове под којим му је Комисија издала дозволу за рад.</p>
			<p class="Basic-Paragraph">ДЗУАИФ је дужан да обавести Комисију о свим значајним променама података и услова под којима му је издата дозвола за рад, а нарочито о значајним променама података који су достављени уз захтев за издавање дозволе за рад, у року од осам дана од настанка значајних промена података и услова под којима је издата дозвола за рад.</p>
			<p class="Basic-Paragraph">Комисија у року од 30 дана од пријема обавештења из става 2. овог члана процењује значај промена и према потреби обавештава ДЗУАИФ о евентуалним ограничењима у спровођењу промена, даљим обавезама ДЗУАИФ у односу на те промене или предложене промене одбија. Наведени рок се из оправданих разлога може продужити 30 дана, о чему се обавештава ДЗУАИФ.</p>
			<p class="Basic-Paragraph">Ако Комисија не поступи у складу са ставом 3. овог члана, након истека рока од 30 дана сматра се да је предложене промене прихватила.</p>
			<p class="Basic-Paragraph">Комисија прописује под којим условима је ДЗУАИФ дужан да је обавести о променама из става 2. овог члана.</p>
			<p class="italik">Стицање квалификованог учешћа</p>
			<p class="clan">Члан 29.</p>
			<p class="Basic-Paragraph">Када у ДЗУАИФ-у ново лице намерава да стекне квалификовано учешће дужно је да о томе претходно обавести Комисију која врши процену подобности и поузданости лица која стичу квалификовано учешће, и даје сагласност.</p>
			<p class="Basic-Paragraph">На стицање квалификованог учешћа у ДЗУАИФ-у сходно се примењују одредбе закона којим се уређује тржиште капитала. </p>
			<p class="Basic-Paragraph">Лице које стекне квалификовано учешће супротно одредбама овог закона, односно без сагласности Комисије, губи право гласа по основу тако стечених акција, односно удела.</p>
			<p class="Basic-Paragraph">Услове за одређивање критеријума из става 1. овог члана прописује Комисија.</p>
			<p class="italik">Проширење дозволе за рад</p>
			<p class="clan">Члан 30.</p>
			<p class="Basic-Paragraph">Када ДЗУАИФ намерава да, поред делатности за које је добио дозволу за рад у складу са чланом 25. овог закона, обавља и додатне делатности из члана 9. став 1. тачка 2) овог закона за које није добио дозволу за рад, дужан је да претходно поднесе Комисији захтев за издавање дозволе за проширење дозволе за рад.</p>
			<p class="Basic-Paragraph">На поступак одлучивања о проширењу дозволе за рад сходно се примењују одредбе овог закона којим се уређује издавање дозволе за рад.</p>
			<p class="Basic-Paragraph">Комисија прописује садржину захтева и документацију која се доставља уз захтев за издавање дозволе за проширење дозволе за рад.</p>
			<p class="italik">Одузимање дозволе за рад</p>
			<p class="clan">Члан 31.</p>
			<p class="Basic-Paragraph">Комисија доноси решење о одузимању дозволе за рад за све или поједине делатности:</p>
			<p class="Basic-Paragraph">1) ако у року од 30 дана од дана издавања дозволе за рад ДЗУАИФ не поднесе регистрациону пријаву у складу са законом којим се уређује регистрација привредних субјеката;</p>
			<p class="Basic-Paragraph">2) ако у року од 12 месеци од дана издавања дозволе за рад ДЗУАИФ не започне обављање делатности за коју је дозволу добио на основу овог закона, изричито одустане од дозволе за рад, или ако непрекидно током шест месеци не обавља делатност за коју је дозволу добио на основу овога закона;</p>
			<p class="Basic-Paragraph">3) ако ДЗУАИФ престане да испуњава услове за добијање дозволе за рад предвиђене овим законом и, ако је примењиво, законом који уређује тржиште капитала и законом који уређује отворене инвестиционе фондове са јавном понудом;</p>
			<p class="Basic-Paragraph">4) ако ДЗУАИФ изврши тежу повреду одредаба овог закона и одредаба закона којим се уређује тржиште капитала и одредаба закона који уређује отворене инвестиционе фондове са јавном понудом и закона који уређује спречавање прања новца и финансирања тероризма;</p>
			<p class="Basic-Paragraph">5) ако ДЗУАИФ не поступи у складу са решењем којим Комисија налаже мере за отклањање незаконитости и неправилности из члана 230. став 1. овог закона или решењем којим Комисија предузима посебне надзорне мере из члана 232. овог закона;</p>
			<p class="Basic-Paragraph">6) када ДЗУАИФ достави обавештење Комисији о намери престанка обављања делатности и поднесе захтев за брисање из регистра ДЗУАИФ-ова;</p>
			<p class="Basic-Paragraph">7) због покретања поступка стечаја или ликвидације над ДЗУАИФ-ом.</p>
			<p class="Basic-Paragraph">Комисија може да донесе решење о одузимању дозволе за рад за све или поједине делатности у следећим случајевима:</p>
			<p class="Basic-Paragraph">1) ако утврди да је одлука донета на основу неистинитих или нетачних изјава и података или изјава и података који доводе у заблуду, односно на други недозвољени начин;</p>
			<p class="Basic-Paragraph">2) ако Комисија оцени да се пословање ДЗУАИФ-а не води са пажњом доброг стручњака и у складу са добрим пословним обичајима;</p>
			<p class="Basic-Paragraph">3) ако ДЗУАИФ крши одредбе о благовременом и тачном извештавању Комисије, више од два пута у периоду од три године, или ако на други начин онемогућава надзор Комисије над својим пословањем;</p>
			<p class="Basic-Paragraph">4) ако ДЗУАИФ обавља послове на начин који може погоршати или угрозити његову ликвидност или солвентност или ликвидност АИФ-ова којима управља; или</p>
			<p class="Basic-Paragraph">5) ако ДЗУАИФ није организовао пословање или не води сопствене пословне књиге или пословне књиге АИФ-а којим управља, или административну и другу пословну документацију, на начин који у сваком тренутку омогућује проверу да ли ДЗУАИФ послује у складу са прописима и правилима о управљању ризицима, као и да ли управља АИФ-ом у складу са одредбама овог закона.</p>
			<p class="Basic-Paragraph">У случајевима из става 1. тач. 3) до 7) и става 2. овог члана Комисија може ДЗУАИФ-у да одузме дозволу за оснивање и управљање свим АИФ-овима или конкретно одређеним АИФ-ом. </p>
			<p class="Basic-Paragraph">Комисија ће без одлагања да обавести депозитаре АИФ-ова којима ДЗУАИФ управља о одузимању дозволе за рад.</p>
			<p class="bold">5. Органи ДЗУАИФ-а</p>
			<p class="clan">Члан 32.</p>
			<p class="Basic-Paragraph">На органе ДЗУАИФ-а сходно се примењују одредбе закона којим се уређују привредна друштва, осим уколико овим законом није другачије одређено.</p>
			<p class="Basic-Paragraph">Управу ДЗУАИФ-а чине најмање два члана који воде послове и заступају ДЗУАИФ.</p>
			<p class="Basic-Paragraph">Чланови управе заједно воде послове и заступају ДЗУАИФ, осим ако другачије није одређено оснивачким актом, односно статутом ДЗУАИФ-а.</p>
			<p class="Basic-Paragraph">Чланови управе ДЗУАИФ-а су дужни да воде послове ДЗУАИФ-а са подручја Републике. </p>
			<p class="italik">Услови за члана управе</p>
			<p class="clan">Члан 33.</p>
			<p class="Basic-Paragraph">За члана управе ДЗУАИФ-а може бити изабрано лице које је подобно и поуздано и које испуњава следеће услове:</p>
			<p class="Basic-Paragraph">1) има одговарајуће стручне квалификације, способност и искуство потребно за вођење послова ДЗУАИФ-а;</p>
			<p class="Basic-Paragraph">2) није било директор или члан управе или лице на другом руководећем положају у неком привредном друштву када је над њим отворен стечајни поступак, донесена одлука о принудној ликвидацији или којем је одузета дозвола за рад, осим уколико Комисија процени да то лице није својим несавесним или нестручним поступањем утицало на то;</p>
			<p class="Basic-Paragraph">3) има добар углед;</p>
			<p class="Basic-Paragraph">4) које не подлеже примени правних последица осуде;</p>
			<p class="Basic-Paragraph">5) за које је на основу досадашњег понашања могуће оправдано закључити да ће поштено и савесно обављати послове члана управе ДЗУАИФ-а;</p>
			<p class="Basic-Paragraph">6) испуњава услове за члана управе прописане законом који уређује привредна друштва; </p>
			<p class="Basic-Paragraph">7) није члан управе или запослени другог ДЗУАИФ-а, другог друштва за управљање које је добило дозволу за рад у складу са законом који регулише инвестиционе фондове, депозитара или блиско повезано лице са тим лицима, функционер, постављено односно именовано лице или државни службеник.</p>
			<p class="Basic-Paragraph">Члан управе ДЗУАИФ-а не може бити лице за које је Комисија донела решење којим се одбија захтев за издавање сагласности на избор члана управе, уколико је од дана доношења таквог решења прошло мање од годину дана.</p>
			<p class="Basic-Paragraph">Директори, односно извршни директори морају бити у сталном радном односу са пуним радним временом у ДЗУАИФ-у.</p>
			<p class="Basic-Paragraph">Најмање један члан управе мора знати српски језик.</p>
			<p class="Basic-Paragraph">Комисија прописује додатне услове за члана управе ДЗУАИФ-а и документацију која се прилаже уз захтев.</p>
			<p class="italik">Давање сагласности на избор чланова управе</p>
			<p class="clan">Члан 34.</p>
			<p class="Basic-Paragraph">Комисија даје претходну сагласност на избор чланова управе ДЗУАИФ-а на период утврђен у складу са законом који регулише привредна друштва, а који не може бити дужи од пет година.</p>
			<p class="Basic-Paragraph">Подносиоци захтева за издавање сагласности из става 1. овог члана дужни су да приложе доказе о испуњености услова из члана 33. овог закона.</p>
			<p class="Basic-Paragraph">У поступку одлучивања о издавању сагласности на избор чланова управе, Комисија може затражити да предложени члан управе представи програм вођења послова ДЗУАИФ-а за период свог мандата.</p>
			<p class="Basic-Paragraph">Комисија прописује битне елементе програма за вођење послова ДЗУАИФ-а.</p>
			<p class="italik">Одбијање издавања сагласности на избор чланова управе</p>
			<p class="clan">Члан 35.</p>
			<p class="Basic-Paragraph">Комисија одбија да да сагласност на избор предложених чланова управе ако утврди да:</p>
			<p class="Basic-Paragraph">1) предложено лице не испуњава услове из члана 33. овог закона;</p>
			<p class="Basic-Paragraph">2) постоје објективни и доказиви разлози због којих се може претпоставити да би делатности или послови којима се лице бави или се бавило, угрозили управљање ДЗУАИФ-ом у складу са правилима о организационим захтевима из чл. 39. до 52. овог закона; </p>
			<p class="Basic-Paragraph">3) захтев за издавање сагласности садржи нетачне и неистините податке или податке који доводе у заблуду.</p>
			<p class="italik">Повлачење сагласности на избор члана управе ДЗУАИФ-а</p>
			<p class="clan">Члан 36.</p>
			<p class="Basic-Paragraph">Комисија повлачи сагласност на избор члана управе ДЗУАИФ-а када:</p>
			<p class="Basic-Paragraph">1) лице у року од шест месеци од издавања сагласности не буде изабрано или не ступи на дужност;</p>
			<p class="Basic-Paragraph">2) лицу престане дужност на коју се дозвола односи или му престане радни однос у ДЗУАИФ-у, са даном престанка дужности, односно радног односа;</p>
			<p class="Basic-Paragraph">3) утврди да члан управе не испуњава услове под којима му је дозвола издата;</p>
			<p class="Basic-Paragraph">4) утврди да је одлука донета на основу неистинитих или нетачних података или података који доводе у заблуду, односно на који други непрописан начин;</p>
			<p class="Basic-Paragraph">5) је члан управе прекршио забрану трговања или извршавања трансакција, односно давања налога за вршење трговања на основу инсајдерских информација или на начин који би представљао тржишну манипулацију, у складу са законом који уређује тржиште капитала;</p>
			<p class="Basic-Paragraph">6) је члан управе учинио тежу повреду, односно понављао повреде одредаба овог или других закона, нарочито ако је због тога угрожена ликвидност или одржавање капитала ДЗУАИФ-а или се ради о кршењу прописа које се понавља два пута у три године;</p>
			<p class="Basic-Paragraph">7) члан управе подлеже примени правних последица осуде; </p>
			<p class="Basic-Paragraph">8) је правноснажним решењем оглашен пословно неспособним лицем.</p>
			<p class="Basic-Paragraph">Комисија може да повуче сагласност на избор члана управе ДЗУАИФ-а ако:</p>
			<p class="Basic-Paragraph">1) члан управе није обезбедио спровођење или није спровео мере надзора које је наложила Комисија;</p>
			<p class="Basic-Paragraph">2) члан управе није обезбедио адекватне организационе услове из чл. 39. до 52. овог закона;</p>
			<p class="Basic-Paragraph">3) утврди да је члан управе у сукобу интереса и да због тога не може да испуњава сопствене обавезе и дужности;</p>
			<p class="Basic-Paragraph">4) члан управе редовно не испуњава обавезу утврђивања и оцењивања ефикасности политика, мера или интерних процедура ДЗУАИФ-а и АИФ-а којим ДЗУАИФ управља, у вези са усклађеношћу са одредбама овог закона или обавезу предузимања примерених мера у циљу исправљања недостатака, односно неправилности у пословању ДЗУАИФ-а.</p>
			<p class="Basic-Paragraph">Члан управе престаје са вршењем свих функција у ДЗУАИФ-у од дана достављања решења којим се повлачи сагласност на избор члана управе ДЗУАИФ-а.</p>
			<p class="Basic-Paragraph">Управа ДЗУАИФ-а је дужна да, најкасније у року од 30 дана од дана достављања решења из става 3. овог члана, предложи новог члана управе.</p>
			<p class="italik">Дужности и одговорност ДЗУАИФ-а и запослених у ДЗУАИФ-у</p>
			<p class="clan">Члан 37.</p>
			<p class="Basic-Paragraph">ДЗУАИФ, чланови управе, надзорног одбора, прокуристи и лица запослена у ДЗУАИФ-у су дужна да:</p>
			<p class="Basic-Paragraph">1) приликом обављања својих делатности, у оквиру својих дужности поступају савесно и поштено, у складу са правилима струке;</p>
			<p class="Basic-Paragraph">2) у извршавању својих обавеза поступају са пажњом доброг стручњака;</p>
			<p class="Basic-Paragraph">3) поступају у најбољем интересу АИФ-ова и чланова, односно акционара АИФ-ова којима управљају, односно да штите интегритет тржишта капитала;</p>
			<p class="Basic-Paragraph">4) успостављају и ефикасно користе средства и процесе потребне за уредно обављање делатности ДЗУАИФ-а;</p>
			<p class="Basic-Paragraph">5) предузимају све разумне мере како би се избегли сукоби интереса, а када се исти не могу избећи, врше препознавање, управљање, праћење, као и објављивање тих сукоба интереса, уколико је таква обавеза предвиђена законом, како би се спречио њихов негативан утицај на интересе АИФ-ова и чланова, односно акционара АИФ-а и како би се обезбедило да се према АИФ-овима и њиховим члановима, односно акционарима поступа поштено; </p>
			<p class="Basic-Paragraph">6) се придржавају одредаба овог закона и подзаконских аката донетих на основу овог закона, тако да се промовишу најбољи интереси АИФ-ова, чланова, односно акционара АИФ-ова којима управља ДЗУАИФ, као и интегритет тржишта капитала; </p>
			<p class="Basic-Paragraph">7) једнако поступају према свим члановима, односно акционарима АИФ-ова. </p>
			<p class="Basic-Paragraph">Ниједан члан, односно акционар АИФ-а неће имати повлашћен положај, осим ако такав положај није утврђен у правилима АИФ-а или проспекту АИФ-а када је то примењиво.</p>
			<p class="Basic-Paragraph">У извршавању својих дужности које су предвиђене ст. 1. и 2. овог члана, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Пословна тајна</p>
			<p class="clan">Члан 38.</p>
			<p class="Basic-Paragraph">Чланови управе ДЗУАИФ-а, чланови надзорног одбора ДЗУАИФ-а, прокуриста, лица која су запослена у ДЗУАИФ-у и повезана лица ДЗУАИФ-а дужна су да чувају као пословну тајну и не могу откривати информације о:</p>
			<p class="Basic-Paragraph">1) АИФ-у или ДЗУАИФ-у које би могле да створе погрешну представу о пословању АИФ-а или ДЗУАИФ-а;</p>
			<p class="Basic-Paragraph">2) будућим активностима и пословним плановима ДЗУАИФ-а, осим у случајевима предвиђеним законом;</p>
			<p class="Basic-Paragraph">3) стању и промету на рачунима АИФ-а и чланова, односно акционара АИФ-а; </p>
			<p class="Basic-Paragraph">4) другим подацима који су од значаја за пословање АИФ-а, а које су сазнали у обављању послова ДЗУАИФ-а.</p>
			<p class="Basic-Paragraph">Изузетно од става 1. овог члана, подаци се могу саопштавати и стављати на увид трећим лицима само приликом надзора над законитости пословања, на основу налога суда, надлежног органа или на основу закона.</p>
			<p class="bold">6. Организациони захтеви</p>
			<p class="italik">Општи организациони захтеви</p>
			<p class="clan">Члан 39.</p>
			<p class="Basic-Paragraph">ДЗУАИФ је дужан да, узимајући у обзир врсту, обим и сложеност пословања, као и врсту АИФ-ова којима управља, успостави и редовно процењује ефикасне и примерене:</p>
			<p class="Basic-Paragraph">1) поступке одлучивања и организациону структуру која уређује линије одговорности и доношење одлука;</p>
			<p class="Basic-Paragraph">2) мере којима се обезбеђује да су релевантна лица друштва свесна поступака које морају да поштују за правилно извршавање својих дужности и одговорности;</p>
			<p class="Basic-Paragraph">3) мере које обезбеђују да релевантна лица укључена у управљање портфолиом АИФ-а имају одговарајуће стручне квалификације и знања с обзиром на врсту АИФ-а;</p>
			<p class="Basic-Paragraph">4) административне и рачуноводствене поступке;</p>
			<p class="Basic-Paragraph">5) мере за надзор и заштиту информационог система и система за електронску обраду података;</p>
			<p class="Basic-Paragraph">6) системе унутрашњих контрола;</p>
			<p class="Basic-Paragraph">7) процедуре и правила за пријаву и контролу личних трансакција релевантних лица, као и држање или управљање улагањима у финансијске инструменте за сопствени рачун;</p>
			<p class="Basic-Paragraph">8) процедуре којима ће се обезбедити да се свака трансакција извршена за рачун АИФ-а може реконструисати према њеном настанку, странама у трансакцији, природи, месту и времену извршења трансакције;</p>
			<p class="Basic-Paragraph">9) поступке којима ће се обезбедити да се имовина АИФ-ова којима управља улаже у складу са правилима пословања АИФ-а, проспектом АИФ-а када постоји обавеза његовог објављивања, и важећим законским и подзаконским одредбама;</p>
			<p class="Basic-Paragraph">10) интерне процедуре за извештавање и достављање информација на свим нивоима ДЗУАИФ-а, као и ефикасне токове информација са свим укљученим трећим лицима;</p>
			<p class="Basic-Paragraph">11) евиденцију сопственог пословања и интерне организације;</p>
			<p class="Basic-Paragraph">12) евиденције свих интерних аката, као и њихових измена; </p>
			<p class="Basic-Paragraph">13) мере и поступке за непрестано очување сигурности, интегритета и поверљивости информација.</p>
			<p class="Basic-Paragraph">ДЗУАИФ је дужан да, у оквиру система унутрашњих контрола, узима у обзир врсту, обим и сложеност свог пословања (стратегију улагања и врсту чланова односно акционара), односно врсту и обим услуга које пружа и обавља за АИФ-ове, и да установи следеће функције:</p>
			<p class="Basic-Paragraph">1) управљање ризицима;</p>
			<p class="Basic-Paragraph">2) праћење усклађености; </p>
			<p class="Basic-Paragraph">3) унутрашњу ревизију.</p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Сукоб интереса</p>
			<p class="clan">Члан 40.</p>
			<p class="Basic-Paragraph">ДЗУАИФ је дужан да, узимајући у обзир врсту, обим и сложеност пословања:</p>
			<p class="Basic-Paragraph">1) организује сопствено пословање тако да се ризик сукоба интереса сведе на најмању могућу меру, као и да предузима све како у току обављања делатности ДЗУАИФ-а интереси АИФ-а и чланова односно акционара АИФ-а, не би били доведени у питање;</p>
			<p class="Basic-Paragraph">2) спроводи и редовно ажурира и врши надзор ефикасности политике управљања сукобима интереса;</p>
			<p class="Basic-Paragraph">3) предузима све разумне мере ради препознавања сукоба интереса који могу да настану током управљања АИФ-овима између:</p>
			<p class="Basic-Paragraph">(1) ДЗУАИФ-а, укључујући његове чланове управе, руководство, запослене или било које лице које је у односу контроле, непосредно или посредно, повезано са ДЗУАИФ-ом и АИФ-а којим управља ДЗУАИФ или члановима, односно акционарима тог АИФ-а,</p>
			<p class="Basic-Paragraph">(2) АИФ-а или чланова односно акционара тог АИФ-а и другог АИФ-а или чланова односно акционара другог АИФ-а,</p>
			<p class="Basic-Paragraph">(3) АИФ-а или чланова односно акционара тог АИФ-а и другог клијента ДЗУАИФ-а,</p>
			<p class="Basic-Paragraph">(4) АИФ-а или чланова односно акционара тог АИФ-а и УЦИТС фонда којим управља ДЗУАИФ или чланова односно акционара тог УЦИТС фонда, или</p>
			<p class="Basic-Paragraph">(5) два клијента ДЗУАИФ-а.</p>
			<p class="Basic-Paragraph">ДЗУАИФ је дужан да успостави, спроводи и одржава ефикасне организационе и административне поступке у циљу предузимања мера за препознавање, управљање и праћење сукоба интереса како би се спречио њихов негативан утицај на интересе АИФ-ова и њихових чланова односно акционара.</p>
			<p class="Basic-Paragraph">ДЗУАИФ је дужан да у оквиру сопствене организационе структуре одвоји неспојиве послове и одговорност, који потенцијално могу генерисати системске сукобе интереса. ДЗУАИФ је дужан да процени да ли услови пословања могу да изазову било који други сукоб интереса и да о томе обавести чланове односно акционаре АИФ-ова.</p>
			<p class="Basic-Paragraph">Када мере за управљање сукобима интереса не могу обезбедити да ће, уз прихватљив степен поузданости, ризици од настанка штете по интересе чланова, односно акционара АИФ-а којим ДЗУАИФ управља бити спречени, ДЗУАИФ је дужан да на јасан начин објави члановима, односно акционарима АИФ-а природу или изворе сукоба интереса и то пре предузимања послова за њихов рачун, односно да изради одговарајуће политике и поступке.</p>
			<p class="Basic-Paragraph">Када ДЗУАИФ за рачун АИФ-а користи услуге главног брокера, дужан је да поступа са пажњом доброг стручњака приликом одабира и именовања главног брокера.</p>
			<p class="Basic-Paragraph">ДЗУАИФ мора да са главним брокером закључи уговор у писаној форми, уколико намерава да користи његове услуге. Уколико је таквим уговором предвиђена могућност преноса и поновног коришћења имовине АИФ-а, уговор са главним брокером мора посебно да предвиди сваку могућност таквог преноса и поновног коришћења имовине АИФ-а, у складу са правилима пословања АИФ-а и проспектом АИФ-а, када постоји обавеза његовог објављивања. Таквим уговором се мора предвидети обавеза обавештавања депозитара о том уговору. </p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="clan">Члан 41.</p>
			<p class="Basic-Paragraph">ДЗУАИФ који обавља додатну делатност управљања портфолиом из члана 9. став 1. тачка 2) подтачка (1) овог закона, не сме да улаже део или целу имовину портфолија којим управља у АИФ-ове којима управља, осим уколико за то не добије претходну сагласност чланова, односно акционара АИФ-а.</p>
			<p class="Basic-Paragraph">ДЗУАИФ који обавља делатност управљања портфолиом из члана 9. став 1. тачка 2) подтачка (1) овог закона, дужан је да поштује одредбе о систему за заштиту инвеститора утврђених законом који уређује тржиште капитала.</p>
			<p class="italik">Праћење усклађености</p>
			<p class="clan">Члан 42.</p>
			<p class="Basic-Paragraph">ДЗУАИФ је дужан да, узимајући у обзир врсту, обим и сложеност пословања друштва, као и делатности које обавља, успостави, спроводи и редовно ажурира одговарајуће механизме и поступке надзора над пословањем, у циљу откривања ризика неусклађености, као и повезаних ризика и да примењује ове механизме и поступке у циљу смањивања таквих ризика.</p>
			<p class="Basic-Paragraph">ДЗУАИФ је дужан да успостави, спроводи и редовно ажурира, процењује и врши надзор над политиком и поступцима како би обезбедио да послује у складу са овим законом и другим примењивим законима, као и да обезбеди да чланови управе и друга релевантна лица поступају у складу са овим законом и правилима ДЗУАИФ-а које уређују личне трансакције. </p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Унутрашња ревизија</p>
			<p class="clan">Члан 43.</p>
			<p class="Basic-Paragraph">ДЗУАИФ је дужан да, када је то прикладно и примерено врсти, обиму и сложености пословања ДЗУАИФ-а, успостави засебну функцију унутрашње ревизије и обезбеди независност те функције од осталих функција и делатности ДЗУАИФ-а.</p>
			<p class="Basic-Paragraph">Унутрашња ревизија независно и објективно процењује примереност и ефикасност система и процеса ДЗУАИФ-а, система унутрашњих контрола и корпоративног управљања и даје независно и објективно стручно мишљење и савете за унапређење пословања ДЗУАИФ-а. </p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Управљање ризицима</p>
			<p class="clan">Члан 44.</p>
			<p class="Basic-Paragraph">ДЗУАИФ је дужан да, у складу са врстом, обимом и сложености свог пословања, успостави ефикасан систем управљања ризицима за утврђивање, мерење, управљање и примерено праћење свих ризика битних за сваку стратегију улагања АИФ-ова и којима је или би могао бити изложен ДЗУАИФ и АИФ-ови којима управља.</p>
			<p class="Basic-Paragraph">ДЗУАИФ је дужан да у оквиру система управљања ризицима, а у складу са врстом, обимом и сложености свог пословања, успостави свеобухватан и ефикасан процес процене кредитне способности издаваоца у које намерава да улаже или у који улаже своју имовину и имовину АИФ-ова. </p>
			<p class="Basic-Paragraph">За процену кредитне способности имовине АИФ-а и ДЗУАИФ-а, ДЗУАИФ не сме да се аутоматски или искључиво ослања на кредитне рејтинге које су доделиле Агенције за кредитни рејтинг. </p>
			<p class="Basic-Paragraph">ДЗУАИФ је дужан да пропише, примењује, чува и редовно ажурира одговарајућу, ефикасну и свеобухватну политику управљања ризицима у циљу утврђивања свих ризика повезаних са пословањем ДЗУАИФ-а и АИФ-ова којима управља.</p>
			<p class="Basic-Paragraph">ДЗУАИФ је дужан да у процесу управљања ризицима одреди профил ризичности АИФ-ова којима управља, допринос појединачних ризика целокупном профилу ризичности појединог АИФ-а и утврди прихватљив степен ризика.</p>
			<p class="Basic-Paragraph">ДЗУАИФ је дужан да ревидира системе за управљање ризицима најмање једном годишње и прилагоди их када је то потребно.</p>
			<p class="Basic-Paragraph">ДЗУАИФ је дужан да функционално и хијерархијски одвоји функције управљања ризицима од оперативних јединица, укључујући и функцију управљања имовином, осим у случајевима када може да докаже: </p>
			<p class="Basic-Paragraph">1) да наведене обавезе нису сразмерне врсти, обиму и сложености пословања ДЗУАИФ-а;</p>
			<p class="Basic-Paragraph">2) да су обезбеђене примерене мере спречавања сукоба интереса које омогућавају уредно и независно испуњавање обавеза функције управљања ризицима; </p>
			<p class="Basic-Paragraph">3) да систем управљања ризицима испуњава захтеве из овог члана и да је ефикасан.</p>
			<p class="Basic-Paragraph">ДЗУАИФ је дужан да:</p>
			<p class="Basic-Paragraph">1) успостави и примењује примерени, документовани и редовно ажурирани поступак прегледа пословања приликом улагања имовине АИФ-а, у складу са стратегијом улагања, циљевима и профилом ризичности АИФ-а;</p>
			<p class="Basic-Paragraph">2) обезбеди да се ризици повезани уз сваку позицију улагања АИФ-а и њихов укупни утицај на портфолио АИФ-а могу непрекидно примерено препознати, мерити, управљати и пратити, између осталог и коришћењем примерених поступака стрес-тестова; </p>
			<p class="Basic-Paragraph">3) обезбеди да профил ризичности АИФ-а одговара величини, структури портфолија и стратегији улагања, као и циљевима АИФ-а на начин прописан у правилима пословања АИФ-а и проспекту АИФ-а, када постоји обавеза његовог објављивања.</p>
			<p class="Basic-Paragraph">ДЗУАИФ је дужан да одреди максимални ниво финансијског левериџа који може да користи за сваки АИФ којим управља, као и обим права на поновно коришћење колатерала или гаранција, који би се могли одобрити у оквиру споразума о финансијском левериџу, водећи рачуна, између осталог о:</p>
			<p class="Basic-Paragraph">1) врсти АИФ-а;</p>
			<p class="Basic-Paragraph">2) стратегији улагања АИФ-а;</p>
			<p class="Basic-Paragraph">3) изворима финансијског левериџа;</p>
			<p class="Basic-Paragraph">4) свим осталим међусобним повезаностима или релевантним односима са другим институцијама за финансијске услуге, који би могли представљати системске ризике;</p>
			<p class="Basic-Paragraph">5) потреби да се ограничи изложеност према било којој појединој другој уговорној страни;</p>
			<p class="Basic-Paragraph">6) мери до које је финансијски левериџ покривен колатералом;</p>
			<p class="Basic-Paragraph">7) односу између имовине и обавеза;</p>
			<p class="Basic-Paragraph">8) распону, врсти и обиму делатности ДЗУАИФ-а на датим тржиштима.</p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Управљање ликвидношћу</p>
			<p class="clan">Члан 45.</p>
			<p class="Basic-Paragraph">ДЗУАИФ је дужан да, за сваки АИФ којим управља, а који није затворени АИФ који не користи финансијски левериџ:</p>
			<p class="Basic-Paragraph">1) успостави свеобухватан и ефикасан систем управљања ликвидношћу и усвоји примерене политике и процедуре које му омогућавају праћење ризика ликвидности АИФ-а;</p>
			<p class="Basic-Paragraph">2) обезбеди да је ликвидност сваког улагања АИФ-а у складу са његовим обавезама.</p>
			<p class="Basic-Paragraph">ДЗУАИФ је дужан да редовно спроводи стрес-тестове, у уобичајеним и изузетним условима ликвидности, а у циљу процене и праћења ризика ликвидности АИФ-а.</p>
			<p class="Basic-Paragraph">ДЗУАИФ је дужан да обезбеди да су, за сваки АИФ којим управља, стратегија улагања, профил ликвидности и политика откупа удела у АИФ-у међусобно усклађени.</p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Мере за непрекидно пословање</p>
			<p class="clan">Члан 46.</p>
			<p class="Basic-Paragraph">ДЗУАИФ је дужан да користи одговарајуће системе, средства и поступке, који су сразмерни врсти, обиму и сложености његовог пословања, а у циљу предузимања свих примерених мера које су потребне да би се обезбедило његово непрекидно и редовно пословање. </p>
			<p class="italik">Политика награђивања</p>
			<p class="clan">Члан 47.</p>
			<p class="Basic-Paragraph">ДЗУАИФ је дужан да успостави и спроводи политику и праксу награђивања која одражава и промовише ефикасно управљање ризицима и спречава преузимање ризика који нису у складу са профилом ризичности, правилима пословања или проспектом АИФ-ова којима управља.</p>
			<p class="Basic-Paragraph">Политика награђивања примењује се на следеће категорије:</p>
			<p class="Basic-Paragraph">1) чланове управе; </p>
			<p class="Basic-Paragraph">2) лица која преузимају ризик;</p>
			<p class="Basic-Paragraph">3) лица која имају функције контроле; </p>
			<p class="Basic-Paragraph">4) свако запослено лице које прима награду која га сврстава у платни разред чланова управе и лица која преузимају ризик, чије пословне делатности имају значајан утицај на профил ризичности ДЗУАИФ-а и/или АИФ-ова којима управља.</p>
			<p class="Basic-Paragraph">Политика награђивања такође се примењује на запослена лица трећег лица на које је ДЗУАИФ делегирао послове у складу са чланом 55. овог закона, а чији рад има значајан утицај на профил ризичности АИФ-ова којима ДЗУАИФ управља. </p>
			<p class="Basic-Paragraph">Захтеви политике награђивања не морају да се примењују на трећа лица из става 3. овог члана, уколико су трећа лица подвргнута једнако ефикасним регулаторним захтевима у односу на политике награђивања.</p>
			<p class="Basic-Paragraph">Комисија прописује захтеве политике награђивања, као и начин и мере за примену политике награђивања.</p>
			<p class="italik">Одбор за награђивање</p>
			<p class="clan">Члан 48.</p>
			<p class="Basic-Paragraph">ДЗУАИФ који је значајан због величине, организационе структуре, природе, обима и сложености послова које обавља или величине АИФ-ова којима управља, дужан је да формира одбор за награђивање.</p>
			<p class="Basic-Paragraph">Одбор за награђивање формира се на начин који омогућава исказивање компетентног и независног мишљења о политици и пракси награђивања и о утицају на управљање ризицима.</p>
			<p class="Basic-Paragraph">Одбор за награђивање задужен је за пружање подршке и саветовање чланова управе у вези са политиком, односно начелима политике награђивања. Одбор за награђивање је дужан да у свом раду води рачуна о дугорочним интересима чланова, односно акционара, других заинтересованих страна и о јавном интересу.</p>
			<p class="Basic-Paragraph">Одбор за награђивање одговоран је за израду одлука у вези са награђивањем, укључујући оне које имају утицај на ризике и управљање ризицима ДЗУАИФ-ом или АИФ-ом, а које доноси орган ДЗУАИФ-а у оквиру своје надзорне функције. Одбором за награђивање председава лице које не обавља никакву извршну функцију у том ДЗУАИФ-у. Чланови одбора за награђивање су чланови надлежног органа ДЗУАИФ-а који не обављају никакве извршне функције у том ДЗУАИФ-у.</p>
			<p class="italik">Процедуре, евиденције и пословна документација ДЗУАИФ-а</p>
			<p class="clan">Члан 49.</p>
			<p class="Basic-Paragraph">ДЗУАИФ мора имати јасне и транспарентне процедуре поступања са документацијом и мора да архивира сва документа која се односе на пословање ДЗУАИФ-а и АИФ-ова којима управља у складу са овим законом и законима којима се уређују рачуноводство и ревизија.</p>
			<p class="Basic-Paragraph">ДЗУАИФ је дужан да води и чува евиденције и пословну документацију о свим активностима и трансакцијама које је извршио на начин који омогућава надзор над пословањем ДЗУАИФ-а, а посебно у вези са испуњавањем обавеза према члановима, односно акционарима АИФ-а којима управља.</p>
			<p class="Basic-Paragraph">ДЗУАИФ је дужан да организује пословање и ажурно води пословну документацију и друге административне и пословне евиденције на начин који омогућава да се у сваком тренутку може проверити ток посла који је извршио за сопствени рачун, рачун АИФ-а или рачун чланова, односно акционара.</p>
			<p class="Basic-Paragraph">ДЗУАИФ је дужан да документацију о пословању са имовином АИФ-ова чува одвојено од документације ДЗУАИФ-а и осталих инвестиционих фондова којима управља.</p>
			<p class="Basic-Paragraph">ДЗУАИФ је дужан да спречи неовлашћен приступ целокупној пословној документацији, да обезбеди чување пословне документације на трајном носачу података, као и да елиминише могућност губитка пословне документације. </p>
			<p class="Basic-Paragraph">ДЗУАИФ је дужан да најмање десет година након краја календарске године у којој је био закључен посао, чува сву документацију и податке о свим пословима са финансијским инструментима које је обавио, односно и дуже ако то захтева стратегија улагања тог АИФ-а.</p>
			<p class="italik">Решавање примедби чланова, односно акционара АИФ-а</p>
			<p class="clan">Члан 50.</p>
			<p class="Basic-Paragraph">ДЗУАИФ је дужан да успостави примерене процедуре за адекватно решавање примедби чланова, односно акционара АИФ-ова којима ДЗУАИФ управља тако да нема ограничења за остваривање права чланова, односно акционара.</p>
			<p class="Basic-Paragraph">ДЗУАИФ је дужан да члановима, односно акционарима АИФ-а омогући подношење примедби на српском језику или једном од службених језика државе у којој се удели у АИФ-у стављају на тржиште.</p>
			<p class="Basic-Paragraph">ДЗУАИФ је дужан да успостави примерене процедуре које обезбеђују да су информације у вези са поступком решавања примедби чланова, односно акционара доступне и инвеститорима.</p>
			<p class="Basic-Paragraph">ДЗУАИФ је дужан да чува документацију о свим примедбама и мерама које су на основу њих предузете, на начин и у роковима прописаним овим законом.</p>
			<p class="italik">Спорови између ДЗУАИФ-а и чланова, односно акционара</p>
			<p class="clan">Члан 51.</p>
			<p class="Basic-Paragraph">Спорови између ДЗУАИФ-а и чланова, односно акционара АИФ-ова којима управља, се решавају у судском или вансудском поступку. </p>
			<p class="italik">Објава на интернет страници ДЗУАИФ-а</p>
			<p class="clan">Члан 52.</p>
			<p class="Basic-Paragraph">ДЗУАИФ који управља АИФ-ом са јавном понудом дужан је да има ажурирану интернет страницу на којој мора да објави следеће податке:</p>
			<p class="Basic-Paragraph">1) опште податке о ДЗУАИФ-у (пословно име, правну форму, седиште, број дозволе за рад издате од стране Комисије, датум оснивања и уписа у регистар привредних субјеката; податке о основном капиталу, оснивачима и члановима, односно акционарима);</p>
			<p class="Basic-Paragraph">2) основне податке о члановима управе ДЗУАИФ-а (име и презиме, кратке биографије);</p>
			<p class="Basic-Paragraph">3) списак делатности за које ДЗУАИФ има дозволу за рад;</p>
			<p class="Basic-Paragraph">4) годишње финансијске извештаје ДЗУАИФ-а;</p>
			<p class="Basic-Paragraph">5) годишње финансијске извештаје АИФ-ова са јавном понудом којима управља;</p>
			<p class="Basic-Paragraph">6) опште податке о депозитару АИФ-а; </p>
			<p class="Basic-Paragraph">7) списак АИФ-ова са јавном понудом којима ДЗУАИФ управља, уз назначене врсте АИФ-а;</p>
			<p class="Basic-Paragraph">8) проспект, скраћени проспект и правила пословања АИФ-ова са јавном понудом и кључне податке за инвеститоре;</p>
			<p class="Basic-Paragraph">9) списак делегираних послова са назнаком трећих лица на која су ти послови делегирани;</p>
			<p class="Basic-Paragraph">10) сажети табеларни приказ ризика везаних за ДЗУАИФ и АИФ са јавном понудом са степеном утицаја сваког ризика на ДЗУАИФ и АИФ;</p>
			<p class="Basic-Paragraph">11) цену удела у АИФ-у са јавном понудом;</p>
			<p class="Basic-Paragraph">12) сва обавештења везана за ДЗУАИФ и АИФ са јавном понудом и друге податке предвиђене овим законом.</p>
			<p class="Basic-Paragraph">ДЗУАИФ је дужан да, када је то могуће и примењиво, објави и сваки правни и пословни догађај у вези са ДЗУАИФ-ом и АИФ-ом са јавном понудом којим управља, када се ради о догађајима који би могли утицати на пословање АИФ-а са јавном понудом.</p>
			<p class="Basic-Paragraph">ДЗУАИФ је дужан да без одлагања обавести Комисију о правним и пословним догађајима из става 2. овог члана.</p>
			<p class="Basic-Paragraph">На податке из става 2. овог члана, за затворене АИФ-ове који имају својство правног лица, а који су основани у форми акционарског друштва и чијим акцијама се тргује на регулисаном тржишту, сходно се примењују и одредбе закона који уређује тржиште капитала.</p>
			<p class="Basic-Paragraph">Комисија може у склопу мера надзора, ДЗУАИФ-у наложити објаву одређеног податка на интернет страници.</p>
			<p class="bold">7. Извештавање ДЗУАИФ-а</p>
			<p class="italik">Извештаји ДЗУАИФ-а</p>
			<p class="clan">Члан 53.</p>
			<p class="Basic-Paragraph">Вођење пословних књига, састављање и ревизија финансијских извештаја ДЗУАИФ-а и АИФ-а врше се у складу са законима којима се уређују рачуноводство и ревизија, као и подзаконским актима Комисије. </p>
			<p class="Basic-Paragraph">ДЗУАИФ је дужан да одвојено од својих, саставља финансијске извештаје за сваки појединачни АИФ којим управља. </p>
			<p class="Basic-Paragraph">ДЗУАИФ је дужан да чува документацију и податке из ст. 1. и 2. овог члана, који се односе на чланове, односно акционаре АИФ-а забележене на трајном носачу података, а у складу са законима којима се уређују рачуноводство и ревизија.</p>
			<p class="Basic-Paragraph">Комисија прописује садржину података у извештају о екстерној ревизији, контном оквиру и финансијским извештајима ДЗУАИФ-а и АИФ-а, листу друштава за ревизију која могу обављати ревизију из става 1. овог члана, као и критеријуме које такво друштво за ревизију мора испуњавати. </p>
			<p class="Basic-Paragraph">Одредбе овог члана сходно се примењују и на ДЗУАИФ из друге државе чланице или из треће државе који у Републици обавља своју делатност путем огранка.</p>
			<p class="italik">Извештавање ДЗУАИФ-а</p>
			<p class="clan">Члан 54.</p>
			<p class="Basic-Paragraph">ДЗУАИФ је дужан да за сваки АИФ којим управља и за сваки АИФ чије уделе ставља на тржиште учини доступним редовне годишње финансијске извештаје за сваку пословну годину, до 30. априла текуће године за претходну годину, као и да их достави Комисији. </p>
			<p class="Basic-Paragraph">ДЗУАИФ је дужан да на захтев и без накнаде омогући члану фонда увид у проспект, правила пословања и последњи годишњи финансијски извештај.</p>
			<p class="Basic-Paragraph">ДЗУАИФ је дужан да редовне годишње финансијске извештаје учини доступним надлежним органима матичне државе чланице ДЗУАИФ-а, као и матичним државама чланицама АИФ-а, уколико је потребно. </p>
			<p class="Basic-Paragraph">ДЗУАИФ је дужан да Комисији достави и извештај о укупном износу награђивања у пословној години, које је ДЗУАИФ исплатио. </p>
			<p class="Basic-Paragraph">Комисија прописује садржину извештаја из овог члана, а може прописати и обавезу достављања других извештаја.</p>
			<p class="bold">8. Делегирање послова ДЗУАИФ-а</p>
			<p class="italik">Делегирање послова</p>
			<p class="clan">Члан 55.</p>
			<p class="Basic-Paragraph">ДЗУАИФ може уз претходно обавештење Комисије трећим лицима делегирати послове које је дужан да обавља.</p>
			<p class="Basic-Paragraph">Изузетно од става 1. овог члана, ако ДЗУАИФ управља АИФ-ом чији се удели у АИФ-у нуде јавном понудом, за делегирање послова из члана 9. став 2. тач. 2) и 3) овог закона, као и за делегирање послова контролних функција из члана 39. став 2. овог закона, ДЗУАИФ је дужан да прибави претходну сагласност Комисије.</p>
			<p class="Basic-Paragraph">О делегирању послова из ст. 1. и 2. овог члана ДЗУАИФ и треће лице закључују уговор у писаној форми. Уговором мора бити одређено да је треће лице дужно да Комисији омогући спровођење надзора над делегираним пословима.</p>
			<p class="italik">Услови за делегирање послова</p>
			<p class="clan">Члан 56.</p>
			<p class="Basic-Paragraph">Делегирање послова на треће лице дозвољено је само уз испуњење следећих услова:</p>
			<p class="Basic-Paragraph">1) испуњеност објективних разлога који могу оправдати целокупну структуру делегирања;</p>
			<p class="Basic-Paragraph">2) треће лице мора имати довољно средстава на располагању како би правилно, квалитетно и ефикасно обављало делегиране послове;</p>
			<p class="Basic-Paragraph">3) лица која стварно управљају пословањем лица којем су делегирани послови морају имати добар углед и бити довољно искусна и квалификована за обављање делегираних послова;</p>
			<p class="Basic-Paragraph">4) ДЗУАИФ континуирано врши надзор трећег лица у обављању делегираних послова;</p>
			<p class="Basic-Paragraph">5) ДЗУАИФ не сме делегирати послове на трећа лица до те мере да се више не може сматрати ДЗУАИФ-ом („поштански сандучић”);</p>
			<p class="Basic-Paragraph">6) интереси трећег лица нису у конфликту са интересима ДЗУАИФ-а, АИФ-а или његовим члановима, односно акционарима;</p>
			<p class="Basic-Paragraph">7) делегирањем се не умањује ефикасност надзора над ДЗУАИФ-ом и АИФ-овима;</p>
			<p class="Basic-Paragraph">8) делегирањем се не угрожавају интереси чланова, односно акционара и АИФ-а;</p>
			<p class="Basic-Paragraph">9) када је примењиво, у проспекту АИФ-а наведен је списак послова који су делегирани на треће лице и лица на која су они делегирани.</p>
			<p class="Basic-Paragraph">ДЗУАИФ мора бити у стању да докаже да је лице ком су делегирани послови оспособљено и у могућности да обавља послове о којима је реч, да је одабрано уз дужну пажњу и да је ДЗУАИФ у могућности да у сваком тренутку ефикасно прати делегиране послове, у сваком тренутку дати даље инструкције лицу ком су делегирани послови и да повуче делегирање са тренутним дејством.</p>
			<p class="Basic-Paragraph">У случају делегирања ДЗУАИФ и даље остаје у потпуности одговоран АИФ-у и његовим инвеститорима за обављање делегираних послова.</p>
			<p class="Basic-Paragraph">Послови управљања портфолиом АИФ-а или управљања ризицима могу да се делегирају само на лица која имају дозволу за управљање имовином и подлежу одговарајућем надзору. </p>
			<p class="Basic-Paragraph">Ако се послови управљања портфолиом АИФ-а или управљања ризицима делегирају на субјекaт из треће државе, поред захтева из става 2. овог члана, мора постојати сарадња између Комисије и органа надлежног за контролу тог субјекта како би се обезбедила ефикасна размена информација на основу којих Комисија може вршити надзор.</p>
			<p class="clan">Члан 57.</p>
			<p class="Basic-Paragraph">Управљање портфолиом и ризицима АИФ-а не сме да се делегира на:</p>
			<p class="Basic-Paragraph">1) депозитара или лице на које су делегирани послови депозитара;</p>
			<p class="Basic-Paragraph">2) друге субјекте чији би интереси могли да буду у сукобу са интересима ДЗУАИФ-а, АИФ-а или његових чланова, односно акционара, осим уколико је тај субјект функционално и хијерархијски одвојио послове управљања портфолиом или послове управљања ризицима од својих осталих послова који би могли да проузрокују сукоб интереса, а могући сукоби интереса примерено су препознати, истима се управља, прате се и објављују члановима, односно акционарима АИФ-а.</p>
			<p class="Basic-Paragraph">Управљање портфолиом и ризицима АИФ-а не сме да се подделегира на лица из става 1. овог члана.</p>
			<p class="clan">Члан 58.</p>
			<p class="Basic-Paragraph">Треће лице може даље да делегира обављање делегираних послова само ако су испуњени следећи услови:</p>
			<p class="Basic-Paragraph">1) ДЗУАИФ се сагласио са даљим делегирањем;</p>
			<p class="Basic-Paragraph">2) ДЗУАИФ је претходно добио сагласност Комисије за даље делегирање послова; </p>
			<p class="Basic-Paragraph">3) услови из члана 56. овог закона.</p>
			<p class="Basic-Paragraph">Треће лице на које су делегирани послови ДЗУАИФ-а дужно је да непрекидно врши надзор подделегираних послова.</p>
			<p class="clan">Члан 59.</p>
			<p class="Basic-Paragraph">ДЗУАИФ је дужан да, приликом делегирања послова на трећа лица, коришћења екстерних услуга и других послова који су од значаја за ДЗУАИФ и АИФ-ове којима управља, поступа стручно, са дужном пажњом и у најбољем интересу чланова, односно акционара и АИФ-а којим управља.</p>
			<p class="Basic-Paragraph">ДЗУАИФ је дужан да пропише и имплементира интерне политике и процедуре како би обезбедио поступање у складу са ставом 1. овог члана, у складу са одредбама овог закона, правилима пословања АИФ-а и проспектом АИФ-а када постоји обавеза његовог објављивања, циљевима АИФ-а, стратегијом улагања, као и стратегијом и политиком управљања ризицима укључујући и ограничења ризика.</p>
			<p class="Basic-Paragraph">ДЗУАИФ је дужан да, приликом делегирања послова на трећа лица, поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="bold">9. Пренос права управљања АИФ-ом</p>
			<p class="italik">Добровољни и принудни пренос права управљања АИФ-ом</p>
			<p class="clan">Члан 60.</p>
			<p class="Basic-Paragraph">На добровољни и принудни пренос права управљања отвореним АИФ-ом са јавном понудом сходно се примењују одредбе о преносу права управљања из закона који уређује оснивање и рад отворених инвестиционих фондова са јавном понудом.</p>
			<p class="Basic-Paragraph">ДЗУАИФ може уговором у писаној форми пренети право управљања затвореним АИФ-ом који нема својство правног лица са јавном понудом на други ДЗУАИФ, уз претходну сагласност Комисије.</p>
			<p class="Basic-Paragraph">Затворени АИФ који има својство правног лица и ДЗУАИФ могу споразумно да раскину уговор о управљању.</p>
			<p class="Basic-Paragraph">Споразумни раскид уговора из става 3. овог члана производи правно дејство од дана када Комисија одобри уговор о управљању са новим друштвом за управљање.</p>
			<p class="Basic-Paragraph">На добровољни пренос права управљања АИФ-ом који нема својство правног лица са приватном понудом, сходно се примењују одредбе о добровољном преносу управљања УЦИТС фондом на друго друштво за управљање из закона који уређује оснивање и рад отворених инвестиционих фондова са јавном понудом.</p>
			<p class="Basic-Paragraph">Када је то предвиђено правилима пословања АИФ-а из става 5. овог члана, одлуку о преносу управљања тим АИФ-ом, осим ДЗУАИФ-а, могу донети и чланови, односно акционари АИФ-а.</p>
			<p class="Basic-Paragraph">На разлоге за принудни пренос управљања АИФ-овима, поступак принудног преноса управљања, као и права и обавезе депозитара код принудног преноса управљања сходно се примењују одредбе закона који уређује оснивање и рад отворених инвестиционих фондова са јавном понудом, осим уколико је правилима пословања АИФ-а другачије предвиђено. </p>
			<p class="Basic-Paragraph">Ако другачије није предвиђено правилима пословања АИФ-а, код принудног преноса управљања затвореним АИФ-ом који има својство правног лица, послове депозитара у вези са принудним преносом управљања, обавља надзорни одбор тог АИФ-а. У случају непостојања надзорног одбора, наведене ће послове обављати депозитар.</p>
			<p class="Basic-Paragraph">Комисија прописује услове и начин преноса управљања АИФ-ом, права и обавезе друштва преносиоца, друштва преузимаоца, чланова, односно акционара и депозитара. </p>
			<p class="italik">Ликвидација и распуштање АИФ-а у случајевима када није могућ принудни пренос управљања</p>
			<p class="clan">Члан 61.</p>
			<p class="Basic-Paragraph">Уколико другачије није предвиђено правилима пословања АИФ-а и проспектом АИФ-а када постоји обавеза његовог објављивања, депозитар је дужан да спроведе ликвидацију или распуштање АИФ-а:</p>
			<p class="Basic-Paragraph">1) ако се на поступак прикупљања понуда код принудног преноса управљања АИФ-ом не јави ниједан ДЗУАИФ који испуњава услове за управљање тим АИФ-ом;</p>
			<p class="Basic-Paragraph">2) ако ДЗУАИФ преузималац најкасније у року од три дана од закључења уговора са депозитаром, односно надзорним одбором АИФ-а, не поднесе захтев за издавање одобрења за преузимање послова управљања АИФ-ом;</p>
			<p class="Basic-Paragraph">3) ако Комисија одбаци или одбије захтев ДЗУАИФ-а преузимаоца за издавање одобрења за преузимање управљања АИФ-ом;</p>
			<p class="Basic-Paragraph">4) ако надзорни одбор АИФ-а донесе одлуку о преносу и избору ДЗУАИФ-а преузимаоца, а скупштина ДЗУАИФ-а преузимаоца је не прихвати; </p>
			<p class="Basic-Paragraph">5) ако надзорни одбор пропусти да у предвиђеном року донесе одлуку, а то не учини ни скупштина АИФ-а.</p>
			<p class="italik">Добровољни престанак</p>
			<p class="clan">Члан 62.</p>
			<p class="Basic-Paragraph">ДЗУАИФ може да престане да обавља своју регистровану делатност доношењем одлуке о престанку обављања делатности и дужан је да о томе најкасније у року од пет дана од доношења такве одлуке обавести депозитара АИФ-ова, управу и надзорне одборе АИФ-ова којима управља и Комисију.</p>
			<p class="Basic-Paragraph">ДЗУАИФ је дужан да у року од 60 дана од упућивања обавештења из става 1. овог члана закључи уговор о добровољном преносу управљања АИФ-овима са другим ДЗУАИФ-ом, при чему је ДЗУАИФ преузималац дужан да у истом року Комисији поднесе захтев за издавање одобрења за преузимање управљања, у складу са правилима пословања АИФ-а и проспектом када постоји обавеза његовог објављивања и са одредбама чл. 60. и 61. овог закона.</p>
			<p class="Basic-Paragraph">Ако ДЗУАИФ не пронађе нови ДЗУАИФ и на њега не пренесе управљање АИФ-овима у складу са одредбама става 2. овог члана, дужан је да покрене поступак ликвидације или распуштања АИФ-ова у складу са правилима пословања АИФ-ова и проспектима када је то примењиво, као и одредбама овог закона које се односе на поступак ликвидације и распуштања. </p>
			<p class="Basic-Paragraph">Преносом управљања АИФ-овима на други ДЗУАИФ, односно окончањем поступка ликвидације или распуштања АИФ-ова, ДЗУАИФ-у престаје да важи дозвола за рад, на основу чега Комисија доноси решење из члана 31. овог закона.</p>
			<p class="clan">III. ПРЕКОГРАНИЧНО ОБАВЉАЊЕ ДЕЛАТНОСТИ ДЗУАИФ-А</p>
			<p class="bold">1. Прекогранично обављање делатности ДЗУАИФ-а из Републике у односу на АИФ-ове држава чланица</p>
			<p class="italik">Стављање на тржиште удела у АИФ-у из друге државе чланице у Републици</p>
			<p class="clan">Члан 63.</p>
			<p class="Basic-Paragraph">ДЗУАИФ из Републике који управља АИФ-ом из друге државе чланице може да ставља на тржиште уделе у АИФ-у таквог АИФ-а тако да се удели у АИФ-у нуде професионалним инвеститорима у Републици, након што испуни услове из овог члана.</p>
			<p class="Basic-Paragraph">Када је АИФ из става 1. овог члана пратећи АИФ, главни АИФ мора бити АИФ из Републике или друге државе чланице којим управља ДЗУАИФ из Републике или друге државе чланице.</p>
			<p class="Basic-Paragraph">ДЗУАИФ из става 1. овог члана дужан је да Комисији достави обавештење о намери стављања на тржиште удела у АИФ-у за сваки АИФ из друге државе чланице чије уделе у АИФ-у намерава да стави на тржиште у Републици, која садржи следеће информације:</p>
			<p class="Basic-Paragraph">1) програм активности које ДЗУАИФ намерава да обавља, укључујући идентификацију и опис АИФ-а чије уделе у АИФ-у ДЗУАИФ намерава да стави на тржиште и податак у којој је држави АИФ основан;</p>
			<p class="Basic-Paragraph">2) правила пословања АИФ-а, односно документ о оснивању АИФ-а;</p>
			<p class="Basic-Paragraph">3) идентификацију депозитара АИФ-а;</p>
			<p class="Basic-Paragraph">4) податак у којој је држави основан главни АИФ, ако је АИФ пратећи АИФ;</p>
			<p class="Basic-Paragraph">5) све додатне информације у складу са одредбама којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, а које нису обухваћене у претходним тачкама овог става; </p>
			<p class="Basic-Paragraph">6) информације о механизмима за спречавање понуде удела у АИФ-у малим инвеститорима, укључујући и случајеве кад се ДЗУАИФ ослања на активности независних субјеката за пружање инвестиционих услуга у вези са АИФ-ом, уколико постоји обавеза достављања таквих информација у складу са овим законом и/или актима Комисије.</p>
			<p class="Basic-Paragraph">Комисија у року од 20 радних дана од дана пријема потпуне документације из става 3. овог члана обавештава ДЗУАИФ да ли може на подручју Републике да стави на тржиште уделе у АИФ-у тог АИФ-а. </p>
			<p class="Basic-Paragraph">Ако ДЗУАИФ-ово управљање АИФ-ом или сам ДЗУАИФ није или неће бити усклађен са одредбама овог закона, Комисија забрањује стављање на тржиште уделима у АИФ-у у Републици.</p>
			<p class="Basic-Paragraph">ДЗУАИФ може да стави на тржиште уделе у АИФ-у из државе чланице од дана пријема обавештења Комисије из става 4. овог члана. </p>
			<p class="Basic-Paragraph">Комисија обавештава надлежни орган матичне државе чланице АИФ-а о томе да ДЗУАИФ може да стави на тржиште уделе у АИФ-у у наведеном АИФ-у у Републици.</p>
			<p class="Basic-Paragraph">У случају битне промене података достављених у складу са ставом 3. овог члана, ДЗУАИФ је дужан да Комисији достави писано обавештење о намераваној промени најмање месец дана пре њеног спровођења, односно без одлагања након што се непланирана промена догодила.</p>
			<p class="Basic-Paragraph">Ако би намеравана промена довела до тога да управљање АИФ-ом од стране ДЗУАИФ-а или сам ДЗУАИФ не би више био усклађен са одредбама овог закона, Комисија ће забранити спровођење намераване промене.</p>
			<p class="Basic-Paragraph">Ако је супротно ст. 8. и 9. овог члана намеравана промена спроведена, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није усклађен са одредбама овог закона, Комисија ће предузети примерене мере у складу са овим законом, укључујући, када је то потребно, и забрану стављања на тржиште удела у АИФ-у.</p>
			<p class="italik">Стављање на тржиште удела у АИФ-у из Републике или друге државе чланице у другој држави чланици</p>
			<p class="clan">Члан 64.</p>
			<p class="Basic-Paragraph">ДЗУАИФ из Републике може у другој држави чланици да стави на тржиште уделе у АИФ-у из Републике или друге државе чланице којим управља тако да их нуди професионалним инвеститорима у тој држави чланици, након што испуни услове из овог члана.</p>
			<p class="Basic-Paragraph">Када је АИФ из става 1. овог члана пратећи АИФ, главни АИФ мора бити АИФ из Републике или друге државе чланице којим управља ДЗУАИФ из Републике или друге државе чланице.</p>
			<p class="Basic-Paragraph">ДЗУАИФ из става 1. овог члана дужан је да Комисији достави обавештење о намери стављања на тржиште удела у АИФ-у сваког АИФ-а из Републике или друге државе чланице у другој држави чланици, а које садржи следеће информације:</p>
			<p class="Basic-Paragraph">1) идентификацију државе чланице у којој ДЗУАИФ намерава да стави на тржиште уделе у АИФ-у на начин да их нуди професионалним инвеститорима;</p>
			<p class="Basic-Paragraph">2) програм планираних активности које ДЗУАИФ намерава да обавља, укључујући идентификацију и опис АИФ-а чије уделе у АИФ-у ДЗУАИФ намерава да стави на тржиште и податак у којој је држави АИФ основан;</p>
			<p class="Basic-Paragraph">3) правила пословања АИФ-а, односно оснивачки акти АИФ-а;</p>
			<p class="Basic-Paragraph">4) идентификацију депозитара АИФ-а;</p>
			<p class="Basic-Paragraph">5) податак у којој је држави основан главни АИФ, ако је АИФ пратећи АИФ;</p>
			<p class="Basic-Paragraph">6) све додатне информације у складу са одредбама којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, а које нису обухваћене у претходним тачкама овог става; </p>
			<p class="Basic-Paragraph">7) информације о условима за стављање на тржиште удела у АИФ-у у другој држави чланици, као и информације о механизмима за спречавање понуде удела у АИФ-у малим инвеститорима, укључујући и случајеве кад се ДЗУАИФ ослања на активности независних субјеката за пружање инвестиционих услуга у вези са АИФ-ом, уколико постоји обавеза достављања таквих информација у складу са овим законом и/или подзаконским актима Комисије.</p>
			<p class="Basic-Paragraph">Комисија у року од 20 радних дана од дана пријема документације из става 3. овог члана, исту електронским путем доставља надлежном органу друге државе чланице у којој ДЗУАИФ намерава да ставља на тржиште уделе у АИФ-у.</p>
			<p class="Basic-Paragraph">Комисија надлежном органу друге државе чланице у којој ДЗУАИФ намерава да ставља на тржиште уделе у АИФ-у на исти начин доставља и потврду да ДЗУАИФ има дозволу за управљање АИФ-ом са одређеном стратегијом улагања.</p>
			<p class="Basic-Paragraph">Комисија надлежном органу друге државе чланице доставља обавештење и документацију из ст. 3. и 5. овог члана само ако је ДЗУАИФ-ово управљање АИФ-ом, односно сам ДЗУАИФ усклађен са одредбама овог закона.</p>
			<p class="Basic-Paragraph">Након што Комисија надлежном органу друге државе чланице у којој ДЗУАИФ намерава да ставља на тржиште уделе у АИФ-у достави потпуна обавештења и документацију из ст. 3. и 5. овог члана, без одлагања о томе обавештава ДЗУАИФ.</p>
			<p class="Basic-Paragraph">ДЗУАИФ може да стави на тржиште уделе у АИФ-у у држави чланици домаћину ДЗУАИФ-а од дана пријема обавештења из става 6. овог члана.</p>
			<p class="Basic-Paragraph">Када је то примењиво, Комисија обавештава надлежни орган матичне државе чланице АИФ-а о томе да ДЗУАИФ може да стави на тржиште уделе у АИФ-у тог АИФ-а у држави чланици домаћину ДЗУАИФ-а.</p>
			<p class="Basic-Paragraph">За надзор над испуњености услова и механизама које је ДЗУАИФ успоставио у складу са ставом 3. тачка 5) овог члана, одговоран је надлежни орган државе чланице домаћина ДЗУАИФ-а.</p>
			<p class="Basic-Paragraph">Обавештење и документацију из става 3. овог члана, као и све промене те документације, ДЗУАИФ је дужан да достави Комисији на српском језику или на језику који се уобичајено користи у подручју међународних финансија. </p>
			<p class="Basic-Paragraph">Комисија потврду из става 5. овог члана сачињава на српском и енглеском језику. </p>
			<p class="Basic-Paragraph">У случају битне промене било којих података достављених у складу са ставом 3. овог члана, ДЗУАИФ је дужан да Комисији достави писано обавештење о намераваној промени најмање месец дана пре њеног спровођења, односно без одлагања након што се непланирана промена догодила.</p>
			<p class="Basic-Paragraph">Ако намеравана промена доводи до тога да управљање АИФ-ом од стране ДЗУАИФ-а или сам ДЗУАИФ више не би били усклађени са одредбама овог закона, Комисија забрањује спровођење намераване промене.</p>
			<p class="Basic-Paragraph">Ако је намеравана промена спроведена противно ст. 13. и 14. овог члана, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није усклађен са одредбама овог закона, Комисија предузима примерене мере укључујући, када је потребно, и забрану стављања на тржиште удела у АИФ-у.</p>
			<p class="Basic-Paragraph">Ако су предметне промене прихватљиве, односно ако не утичу на усклађеност управљања АИФ-ом од стране ДЗУАИФ-а или усклађеност самог ДЗУАИФ-а са одредбама овог закона, Комисија без одлагања о томе обавештава надлежни орган државе чланице домаћина ДЗУАИФ-а.</p>
			<p class="italik">Управљање АИФ-ом из друге државе чланице непосредно или путем огранка</p>
			<p class="clan">Члан 65.</p>
			<p class="Basic-Paragraph">ДЗУАИФ из Републике може непосредно или путем огранка у другој држави чланици:</p>
			<p class="Basic-Paragraph">1) да управља АИФ-ом из друге државе чланице, под условом да има дозволу за управљање том врстом АИФ-а;</p>
			<p class="Basic-Paragraph">2) да обавља додатне делатности из члана 9. став 1. тачка 2) овог закона за које има дозволу за рад. </p>
			<p class="Basic-Paragraph">ДЗУАИФ из Републике који први пут намерава да обавља делатности из става 1. овог члана на подручју одређене државе чланице, мора Комисији да достави:</p>
			<p class="Basic-Paragraph">1) идентификацију државе чланице у којој намерава обављати делатност из става 1. овог члана непосредно или путем огранка; </p>
			<p class="Basic-Paragraph">2) програм планираних активности које намерава да обавља, укључујући идентификацију АИФ-а или врсте АИФ-а којима намерава да управља.</p>
			<p class="Basic-Paragraph">Када ДЗУАИФ из става 1. овог члана намерава да оснује огранак у другој држави чланици, уз податке из става 2. овог члана дужан је да Комисији достави и:</p>
			<p class="Basic-Paragraph">1) организациону структуру огранка;</p>
			<p class="Basic-Paragraph">2) адресу у матичној држави чланици АИФ-а, са које је могуће прибавити потребну документацију; </p>
			<p class="Basic-Paragraph">3) име и презиме и контакт лица одговорног за пословање огранка.</p>
			<p class="Basic-Paragraph">Комисија у року од месец дана од дана пријема документације из става 2. овог члана, односно у року од два месеца од дана пријема документације из става 3. овог члана, исту доставља надлежном органу државе чланице домаћина ДЗУАИФ-а.</p>
			<p class="Basic-Paragraph">Комисија надлежном органу државе чланице домаћина ДЗУАИФ-а доставља и потврду да ДЗУАИФ има дозволу за рад.</p>
			<p class="Basic-Paragraph">Комисија доставља обавештење и документацију из ст. 2, 3. и 5. овог члана само ако је управљање АИФ-ом од стране ДЗУАИФ-а или сам ДЗУАИФ усклађен са одредбама овог закона.</p>
			<p class="Basic-Paragraph">Након што Комисија надлежном органу државе чланице домаћина ДЗУАИФ-а достави потпуну документацију из ст. 2. и 3. овог члана и потврду из става 5. овог члана, без одлагања о томе обавештава ДЗУАИФ.</p>
			<p class="Basic-Paragraph">ДЗУАИФ из Републике може да почне да обавља делатност у држави чланици домаћину ДЗУАИФ-а од дана пријема обавештења из става 7. овог члана.</p>
			<p class="Basic-Paragraph">У случају промене података из ст. 2. или 3. овог члана, ДЗУАИФ Комисији доставља обавештење о томе најмање месец дана пре спровођења промене, односно без одлагања након што се непланирана промена догодила.</p>
			<p class="Basic-Paragraph">Ако намеравана промена доводи до тога да управљање АИФ-ом од стране ДЗУАИФ-а или сам ДЗУАИФ не би више био усклађен са одредбама овог закона, Комисија забрањује спровођење намераване промене.</p>
			<p class="Basic-Paragraph">Ако је намеравана промена спроведена у супротности са ст. 9. и 10. овог члана, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није усклађен са одредбама овог закона, Комисија предузима одговарајуће мере укључујући, када је то потребно, и забрану стављања на тржиште удела у АИФ-у.</p>
			<p class="Basic-Paragraph">Ако су предметне промене прихватљиве, односно ако не утичу на усклађеност управљања АИФ-ом од стране ДЗУАИФ-а или усклађеност самог ДЗУАИФ-а са одредбама овог закона, Комисија без одлагања о истима обавештава надлежни орган државе чланице домаћина ДЗУАИФ-а.</p>
			<p class="Basic-Paragraph">Обавештење и документацију из ст. 2. и 3. овог члана, као и све промене те документације, ДЗУАИФ је Комисији дужан да достави на српском језику и на језику који се уобичајено користи у подручју међународних финансија.</p>
			<p class="Basic-Paragraph">Комисија потврду из става 5. овог члана израђује на српском и енглеском језику.</p>
			<p class="bold">2. Обављање делатности ДЗУАИФ-а из друге државе чланице у Републици</p>
			<p class="clan">Члан 66.</p>
			<p class="Basic-Paragraph">ДЗУАИФ из друге државе чланице може у Републици, путем огранка или непосредно, да обавља делатности за које је од надлежног органа матичне државе чланице ДЗУАИФ-а добио дозволу у складу са прописом којим се у правни поредак те државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">ДЗУАИФ из друге државе чланице може да обавља делатности из става 1. овог члана од дана пријема обавештења од надлежног органа матичне државе чланице ДЗУАИФ-а да је он Комисији доставио обавештење и сву документацију која одговара оној из члана 65. ст. 2. и 5. овог закона, односно када је то примењиво члана 65. став 3. овог закона.</p>
			<p class="Basic-Paragraph">ДЗУАИФ из друге државе чланице у Републици може да оснује, односно организује и управља само оном врстом АИФ-а за које има дозволу надлежног органа матичне државе чланице ДЗУАИФ-а.</p>
			<p class="Basic-Paragraph">ДЗУАИФ из друге државе чланице који у Републици обавља своју делатност путем огранка дужан је да поступа у складу са одредбама овог закона.</p>
			<p class="bold">3. Прекогранично обављање делатности ДЗУАИФ-а из Републике у односу на треће државе</p>
			<p class="clan">Члан 67.</p>
			<p class="Basic-Paragraph">ДЗУАИФ из Републике може да оснује, односно управља АИФ-ом из треће државе, при чему уделе у АИФ-у таквог АИФ-а сме да ставља на тржиште у Републици или у другој држави чланици, под условом да:</p>
			<p class="Basic-Paragraph">1) се придржава овог закона, осим одредби које се односе на депозитара и финансијско извештавање АИФ-а у односу на АИФ из треће државе; </p>
			<p class="Basic-Paragraph">2) су успостављени примерени поступци сарадње између Комисије и надлежних органа треће државе у којој је основан АИФ, тако да је омогућена ефикасна размена информација на основу којих Комисија може извршавати сопствене надлежности у складу са овим законом.</p>
			<p class="italik">ДЗУАИФ из Републике који ставља на тржиште уделе у АИФ-у из треће државе у Републици и/или другој држави чланици преко пасоша</p>
			<p class="clan">Члан 68.</p>
			<p class="Basic-Paragraph">ДЗУАИФ из Републике који намерава да професионалним инвеститорима у Републици и/или другој држави чланици нуди уделе у АИФ-овима из треће државе којима управља и уделе у АИФ-овима пратећих АИФ-ова из Републике или друге државе чланице који не испуњавају услове из члана 63. става 2. овог закона, дужан је да се придржава овог закона, осим одредби чл. 63. до 66. овог закона, односно да испуњава следеће услове:</p>
			<p class="Basic-Paragraph">1) да постоје примерени поступци сарадње између Комисије и надлежних органа треће државе у којој је основан АИФ, тако да се обезбеди ефикасна размена информација на основу којих Комисија може извршавати сопствене надлежности; </p>
			<p class="Basic-Paragraph">2) трећа држава у којој је основан АИФ није укључена на списак Организације за контролу и спречавање прања новца (Financial Action Task Force) (у даљем тексту: ФАТФ) као држава или територија која не сарађује;</p>
			<p class="Basic-Paragraph">3) трећа држава у којој је основан АИФ потписала је споразум са Републиком и сваком другом државом чланицом у којој ДЗУАИФ намерава да стави на тржиште уделе у АИФ-у из треће државе, који у потпуности испуњава стандарде из члана 26. ОЕЦД-овог модела пореске конвенције о приходима и капиталу и обезбеђује ефикасну размену информација у области пореза, укључујући све мултилатералне пореске споразуме.</p>
			<p class="italik">ДЗУАИФ из Републике који ставља на тржиште уделе у АИФ-у из треће државе у Републици</p>
			<p class="clan">Члан 69.</p>
			<p class="Basic-Paragraph">ДЗУАИФ из Републике који у Републици намерава да професионалним инвеститорима нуди уделе у АИФ-у из треће државе којим управља, дужан је да за сваки такав АИФ Комисији достави захтев за сагласност за стављање на тржиште удела у АИФ-у из треће државе и следеће податке:</p>
			<p class="Basic-Paragraph">1) програм планираних активности које ДЗУАИФ намерава да обавља, укључујући идентификацију и опис АИФ-а чије уделе у АИФ-у ДЗУАИФ намерава да стави на тржиште, као и податак у којој је држави АИФ основан;</p>
			<p class="Basic-Paragraph">2) правила пословања АИФ-а, односно документ о оснивању АИФ-а;</p>
			<p class="Basic-Paragraph">3) идентификацију депозитара АИФ-а;</p>
			<p class="Basic-Paragraph">4) податак у којој је држави основан главни АИФ, ако је АИФ пратећи АИФ;</p>
			<p class="Basic-Paragraph">5) све додатне информације у складу са одредбама којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, а које нису обухваћене у претходним тачкама овог става;</p>
			<p class="Basic-Paragraph">6) информације о успостављеним механизмима за спречавање понуде удела у АИФ-у малим инвеститорима, укључујући и случајеве кад се ДЗУАИФ ослања на активности независних субјеката за пружање инвестиционих услуга у вези са АИФ-ом, уколико постоји обавеза достављања таквих информација у складу са овим законом и/или актима Комисије.</p>
			<p class="Basic-Paragraph">Комисија у року од 20 радних дана од дана пријема документације из става 1. овог члана доноси одлуку о поднетом захтеву.</p>
			<p class="Basic-Paragraph">Комисија неће дозволити стављање на тржиште удела у АИФ-у тог АИФ-а ако управљање АИФ-ом или сам ДЗУАИФ није или неће бити усклађен са овим законом. </p>
			<p class="Basic-Paragraph">ДЗУАИФ може у Републици да стави на тржиште уделе у АИФ-у из треће државе којим управља од дана пријема решења Комисије о датој сагласности, за започињање са одобреном активношћу.</p>
			<p class="Basic-Paragraph">Комисија обавештава Европски орган за хартије од вредности и тржишта (European Securities and Markets Authority – у даљем тексту: ЕСМА) о томе да ДЗУАИФ може да стави на тржиште уделе у АИФ-у из треће државе којим управља у Републици.</p>
			<p class="Basic-Paragraph">У случају битне промене било којих података достављених у складу са ставом 1. овог члана, ДЗУАИФ је дужан да Комисији достави писано обавештење о намераваној промени најмање месец дана пре њеног спровођења, односно без одлагања након што се непланирана промена догодила.</p>
			<p class="Basic-Paragraph">Ако намеравана промена доводи до тога да управљање АИФ-ом од стране ДЗУАИФ-а или сам ДЗУАИФ нису усклађени са одредбама овог закона, Комисија забрањује спровођење намераване промене.</p>
			<p class="Basic-Paragraph">Ако је намеравана промена спроведена у супротности са ст. 6. и 7. овог члана, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није у складу са одредбама овог закона, Комисија предузима одговарајуће мере у складу са законом, укључујући, када је то потребно, и забрану стављања на тржиште удела у АИФ-у.</p>
			<p class="Basic-Paragraph">Ако су предметне промене прихватљиве јер не утичу на усклађеност АИФ-а или ДЗУАИФ-а са овим законом, Комисија без одлагања о истим обавештава ЕСМА-у и када је то примењиво, надлежни орган државе чланице домаћина ДЗУАИФ-а, уколико се промене односе на престанак вршења уделима у одређеном АИФ-у или стављање на тржиште удела у АИФ-у додатних АИФ-ова. </p>
			<p class="italik">ДЗУАИФ из Републике који ставља на тржиште уделе у АИФ-у из треће државе у другој држави чланици</p>
			<p class="clan">Члан 70.</p>
			<p class="Basic-Paragraph">ДЗУАИФ из Републике који у другој држави чланици намерава да стави на тржиште уделе у АИФ-у из треће државе којима управља, дужан је да за сваки такав АИФ Комисији достави обавештење.</p>
			<p class="Basic-Paragraph">Обавештење из става 1. овог члана садржи следеће податке:</p>
			<p class="Basic-Paragraph">1) идентификацију државе чланице у којој ДЗУАИФ намерава да стави на тржиште уделе у АИФ-у;</p>
			<p class="Basic-Paragraph">2) програм планираних активности које ДЗУАИФ намерава да обавља, укључујући идентификацију и опис АИФ-а чије уделе у АИФ-у ДЗУАИФ намерава да стави на тржиште и податак у којој је држави АИФ основан;</p>
			<p class="Basic-Paragraph">3) правила пословања АИФ-а, односно документ о оснивању АИФ-а;</p>
			<p class="Basic-Paragraph">4) идентификацију депозитара АИФ-а;</p>
			<p class="Basic-Paragraph">5) податак у којој је држави основан главни АИФ, ако је АИФ пратећи АИФ;</p>
			<p class="Basic-Paragraph">6) све додатне информације у складу са одредбама којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, а које нису обухваћене у тач. 1) до 5) овог става; </p>
			<p class="Basic-Paragraph">7) информације о успостављеним условима за стављање на тржиште удела у АИФ-у у другој држави чланици и када је то примењиво, информације о успостављеним механизмима за спречавање понуде удела у АИФ-у малим инвеститорима, укључујући и случајеве кад се ДЗУАИФ ослања на активности независних субјеката за пружање инвестиционих услуга у вези са АИФ-ом.</p>
			<p class="Basic-Paragraph">Комисија у року од 20 радних дана од дана пријема потпуне документације из става 2. овог члана, исту електронским путем доставља надлежном органу државе чланице у којој ДЗУАИФ намерава да ставља на тржиште уделе у АИФ-у.</p>
			<p class="Basic-Paragraph">Комисија надлежном органу државе чланице у којој ДЗУАИФ намерава да ставља на тржиште уделе у АИФ-у електронским путем доставља и потврду да ДЗУАИФ има дозволу за управљање АИФ-ом са одређеном стратегијом улагања.</p>
			<p class="Basic-Paragraph">Комисија надлежном органу друге државе чланице доставља обавештење и документацију из ст. 2. и 4. овог члана само ако су ДЗУАИФ и управљање АИФ-ом у складу са овим законом и о томе без одлагања обавештава ДЗУАИФ.</p>
			<p class="Basic-Paragraph">ДЗУАИФ може да стави на тржиште уделе у АИФ-у из треће државе у држави чланици домаћину ДЗУАИФ-а од дана пријема обавештења из става 5. овог члана.</p>
			<p class="Basic-Paragraph">Комисија обавештава ЕСМА-у да ДЗУАИФ из Републике може да стави на тржиште уделе у АИФ-у из треће државе у држави чланици домаћина ДЗУАИФ-а.</p>
			<p class="Basic-Paragraph">За надзор поступака које је ДЗУАИФ успоставио у складу са ставом 2. тачка 7) овог члана одговоран је надлежни орган државе чланице домаћина ДЗУАИФ-а.</p>
			<p class="Basic-Paragraph">Обавештење и документацију из ст. 1. и 2. овог члана, као и све промене те документације, ДЗУАИФ је дужан да Комисији достави на српском и енглеском језику.</p>
			<p class="Basic-Paragraph">Комисија потврду из става 4. овог члана саставља на српском и енглеском језику.</p>
			<p class="Basic-Paragraph">У случају битних промена података достављених у складу са ставом 2. овог члана, сходно се примењују одредбе члана 69. ст. 6. до 8. овог закона.</p>
			<p class="italik">Стављање на тржиште удела у АИФ-у из Републике у трећој држави</p>
			<p class="clan">Члан 71.</p>
			<p class="Basic-Paragraph">Стављање на тржиште удела у АИФ-у из Републике у трећој држави може да спроводи само:</p>
			<p class="Basic-Paragraph">1) ДЗУАИФ из Републике који има дозволу Комисије за управљање тим АИФ-ом;</p>
			<p class="Basic-Paragraph">2) ДЗУАИФ из друге државе чланице који има дозволу Комисије за управљање тим АИФ-ом;</p>
			<p class="Basic-Paragraph">3) ДЗУАИФ из треће државе који има дозволу Комисије или надлежног органа друге државе чланице која му је референтна држава чланица за управљање тим АИФ-ом.</p>
			<p class="Basic-Paragraph">ДЗУАИФ из става 1. овог члана, који намерава да стави на тржиште уделе у АИФ-у из Републике у трећој држави, дужан је да о томе претходно обавести Комисију, као и да у обавештењу наведе:</p>
			<p class="Basic-Paragraph">1) податке о трећој држави у којој намерава да стави на тржиште уделе у АИФ-у;</p>
			<p class="Basic-Paragraph">2) програм планираних активности које намерава да обавља у тој држави;</p>
			<p class="Basic-Paragraph">3) детаљан опис начина стављања на тржиште удела у АИФ-у и успостављених могућности његовог извршења;</p>
			<p class="Basic-Paragraph">4) детаљан опис објављивања документације и информација у тој држави и успостављених могућности његовог извршења;</p>
			<p class="Basic-Paragraph">5) детаљан опис пословних односа које је успоставило у вези са стављањем на тржиште удела у АИФ-у у тој држави;</p>
			<p class="Basic-Paragraph">6) списак АИФ-ова чије уделе у АИФ-у намерава да стави на тржиште у тој држави.</p>
			<p class="Basic-Paragraph">Комисија може забранити ДЗУАИФ-у из става 1. овог члана да ставља на тржиште уделе у АИФ-у из Републике у трећој држави, ако постоји сумња о непримереним начинима стављања на тржиште удела у АИФ-у и успостављеним могућностима његовог извршења, обавештавања инвеститора, као и пословних односа које је ДЗУАИФ успоставио у вези са стављањем на тржиште удела у АИФ-у у трећој држави. </p>
			<p class="Basic-Paragraph">Комисија може да забрани ДЗУАИФ-у из става 1. овог члана да стави на тржиште уделе у АИФ-у из Републике у трећој држави и ако, с обзиром на прописе треће државе у којој ДЗУАИФ намерава да стави на тржиште уделе у АИФ-у и на праксу у спровођењу тих прописа, постоји вероватноћа да би било отежано обављање надзора у складу са одредбама овог закона.</p>
			<p class="Basic-Paragraph">ДЗУАИФ из става 1. овог члана најкасније у року од три радна дана од стављања на тржиште удела у АИФ-у у трећој држави о томе обавештава Комисију.</p>
			<p class="Basic-Paragraph">Када ДЗУАИФ из става 1. овог члана намерава да промени неке од чињеница и услове из става 2. овог члана, пре спровођења промена мора о томе да обавести Комисију.</p>
			<p class="bold">4. Издавање дозволе за рад ДЗУАИФ-у из треће државе који намерава да управља у ЕУ АИФ-ом на подручју ЕУ и да ставља на тржиште уделе у АИФ-у којим управља</p>
			<p class="italik">Обавезе ДЗУАИФ-а из треће државе</p>
			<p class="clan">Члан 72.</p>
			<p class="Basic-Paragraph">ДЗУАИФ из треће државе који намерава да управља АИФ-ом из Републике и/или из друге државе чланице или који на подручју Републике и/или друге државе чланице намерава да ставља на тржиште уделе у АИФ-у којим управља, мора да добије дозволу за рад од Комисије, ако је Република референтна држава чланица ДЗУАИФ-а из треће државе.</p>
			<p class="Basic-Paragraph">ДЗУАИФ из треће државе који намерава да тражи дозволу из става 1. овог члана, дужан је да се придржава овог закона, осим одредби чл. 63. до 66.</p>
			<p class="Basic-Paragraph">Ако је обавеза из става 2. овог члана неспојива са правом треће државе у којој је основан ДЗУАИФ и/или АИФ чије уделе у АИФ-у ДЗУАИФ намерава да ставља на тржиште, ДЗУАИФ није дужан да се придржава појединачних одредби овог закона ако докаже:</p>
			<p class="Basic-Paragraph">1) да није могуће истовремено да се придржава одредби овог закона и прописа треће државе у којој је основан ДЗУАИФ и/или АИФ из треће државе чије уделе у АИФ-у намерава да ставља на тржиште;</p>
			<p class="Basic-Paragraph">2) прописи треће државе у којој је основан ДЗУАИФ и/или АИФ предвиђају еквивалентне одредбе које имају исту регулаторну сврху и нуде једнак ниво заштите члановима, односно акционарима релевантног АИФ-а; </p>
			<p class="Basic-Paragraph">3) ДЗУАИФ и/или АИФ из треће државе је усклађен са еквивалентном одредбом из тачке 2) овог става.</p>
			<p class="Basic-Paragraph">ДЗУАИФ из треће државе који намерава да поднесе захтев за издавање дозволе из става 1. овог члана, дужан је да именује правног заступника из Републике, који ће бити лице овлашћено за службену кореспонденцију тог ДЗУАИФ-а у државама чланицама и задужен за сваку службену кореспонденцију ДЗУИФ-а са Комисијом, односно надлежним органима других држава чланица, инвеститорима из Републике и других држава чланица. Правни заступник заједно са ДЗУАИФ-ом обавља функцију усклађености са релевантним прописима у вези са управљањем и стављањем на тржиште удела у АИФ-у релевантног АИФ-а.</p>
			<p class="italik">Утврђивање референтне државе чланице ДЗУАИФ-а из треће државе</p>
			<p class="clan">Члан 73.</p>
			<p class="Basic-Paragraph">Референтна држава чланица ДЗУАИФ-а из треће државе утврђује се на следећи начин:</p>
			<p class="Basic-Paragraph">1) ако ДЗУАИФ из треће државе намерава да управља са једним или више АИФ-ова основаних у Републици, а не намерава да уделе у АИФ-у таквих АИФ-ова ставља на тржиште у складу са чл. 82. до 84. овог закона, тада се Република сматра референтном државом чланицом тог ДЗУАИФ-а, па је Комисија надлежна за поступак издавања дозволе за рад и надзор над ДЗУАИФ-ом;</p>
			<p class="Basic-Paragraph">2) ако ДЗУАИФ из треће државе намерава да управља са више АИФ-ова основаних у различитим државама чланицама, а не намерава да уделе у АИФ-у таквих АИФ-ова ставља на тржиште у складу са чл. 82. до 84. овог закона, тада је референтна држава чланица ДЗУАИФ-а из треће државе: </p>
			<p class="Basic-Paragraph">(1) држава чланица у којој је основана већина АИФ-ова,</p>
			<p class="Basic-Paragraph">(2) држава чланица у којој се управља највећим делом имовине;</p>
			<p class="Basic-Paragraph">3) ако ДЗУАИФ из треће државе намерава да стави на тржиште уделе у АИФ-у само једног АИФ-а из државе чланице у само једној држави чланици, референтна држава чланица је:</p>
			<p class="Basic-Paragraph">(1) ако АИФ има дозволу за рад од државе чланице, матична држава чланица АИФ-а или држава чланица у којој ДЗУАИФ намерава да стави на тржиште уделе у АИФ-у,</p>
			<p class="Basic-Paragraph">(2) ако АИФ нема дозволу за рад нити једне државе чланице, држава чланица у којој ДЗУАИФ намерава да стави на тржиште уделе у АИФ-у;</p>
			<p class="Basic-Paragraph">4) ако ДЗУАИФ из треће државе намерава да стави на тржиште уделе у АИФ-у само једног АИФ-а из треће државе у само једној држави чланици, референтна држава је та држава чланица;</p>
			<p class="Basic-Paragraph">5) ако ДЗУАИФ из треће државе намерава да стави на тржиште уделе у АИФ-у само једног АИФ-а из државе чланице у различитим државама чланицама, референтна држава чланица је:</p>
			<p class="Basic-Paragraph">(1) ако АИФ има дозволу за рад од државе чланице, матична држава чланица АИФ-а или једна од држава чланица у којој ДЗУАИФ намерава да развија ефикасно стављање на тржиште уделе у АИФ-у, </p>
			<p class="Basic-Paragraph">(2) ако АИФ нема дозволу за рад ни једне државе чланице, једна од држава чланица у којој ДЗУАИФ намерава да ефикасно ставља на тржиште уделе у АИФ-у;</p>
			<p class="Basic-Paragraph">6) ако ДЗУАИФ из треће државе намерава да стави на тржиште уделе у АИФ-у само једног АИФ-а из треће државе, али у различитим државама чланицама, референтна држава чланица је једна од тих држава чланица;</p>
			<p class="Basic-Paragraph">7) ако ДЗУАИФ из треће државе намерава да стави на тржиште уделе у АИФ-у више АИФ-ова из држава чланица на подручју ЕУ, референтна држава чланица је:</p>
			<p class="Basic-Paragraph">(1) ако су ти АИФ-ови основани у истој држави чланици, матична држава чланица тих АИФ-ова или држава чланица у којој ДЗУАИФ намерава да ефикасно ставља на тржиште уделе у АИФ-у већине тих АИФ-ова,</p>
			<p class="Basic-Paragraph">(2) ако ти АИФ-ови нису основани у истој држави чланици, држава чланица у којој ДЗУАИФ намерава да ефикасно ставља на тржиште уделе у АИФ-у већине тих АИФ-ова;</p>
			<p class="Basic-Paragraph">8) ако ДЗУАИФ из треће државе намерава да ставља на тржиште уделе у АИФ-у више АИФ-ова из држава чланица и више АИФ-ова из трећих држава, или уделе у АИФ-у више АИФ-ова из трећих држава на подручју ЕУ, референтна држава чланица је држава чланица у којој намерава да ефикасно ставља на тржиште уделе у АИФ-у већине тих АИФ-ова. </p>
			<p class="Basic-Paragraph">На поступак утврђивања референтне државе чланице примењују се одредбе европских прописа о утврђивању поступка за одређивање референтне државе чланице ДЗУАИФ-а изван ЕУ.</p>
			<p class="Basic-Paragraph">У складу са критеријумима из става 1. тачка 2), става 1. тачка 3) подтачка (1), става 1. тач. 5) и 6) и става 1. тачка 7) подтачка (1) овог члана могуће је да више држава чланица испуњава услове за референтну државу чланицу ДЗУАИФ-а из треће државе.</p>
			<p class="Basic-Paragraph">У случајевима из става 3. овог члана, ДЗУАИФ из треће државе који намерава да управља АИФ-овима из држава чланица без стављања на тржиште њихових удела у АИФ-у и/или који на подручју држава чланица намерава да стави на тржиште уделе у АИФ-у АИФ-ова којима управља у складу са чл. 82. до 84. овог закона, дужан је да Комисији поднесе захтев за издавање дозволе за рад, уколико је Република једна од могућих референтних држава чланица, као и надлежним органима осталих могућих референтних држава чланица, како би се међу њима одредила референтна држава чланица ДЗУАИФ-а из треће државе.</p>
			<p class="Basic-Paragraph">Комисија и надлежни органи осталих држава чланица из става 4. овог члана у року од месец дана од дана пријема захтева за издавање дозволе за рад, заједнички доносе одлуку о референтној држави чланици ДЗУАИФ-а из треће државе.</p>
			<p class="Basic-Paragraph">Ако се као референтна држава чланица ДЗУАИФ-а из треће државе чланице одреди Република, Комисија у року од седам дана од дана доношења одлуке из става 5. овог члана о томе обавештава ДЗУАИФ из треће државе.</p>
			<p class="Basic-Paragraph">Ако Комисија и надлежни органи других држава чланица не донесу одлуку о референтној држави чланици ДЗУАИФ-а у року из става 5. овог члана или ако Комисија не обавести ДЗУАИФ о одлуци у року из става 6. овог члана, ДЗУАИФ из треће државе може самостално да одабере референтну државу чланицу у складу са критеријумима из овог члана.</p>
			<p class="Basic-Paragraph">Ако се као референтна држава чланица ДЗУАИФ-а из треће државе чланице одреди Република, ДЗУАИФ је дужан да докаже Комисији своју намеру ефикасног стављања на тржиште у Републици удела у АИФ-у АИФ-ова којима управља достављањем сопствене стратегије стављања на тржиште удела у АИФ-у.</p>
			<p class="clan">Члан 74.</p>
			<p class="Basic-Paragraph">ДЗУАИФ из треће државе који намерава да управља АИФ-овима из Републике и/или друге државе чланице без стављања на тржиште њихових удела у АИФ-у и/или који на подручју ЕУ намерава да стави на тржиште уделе у АИФ-овима којима управља, у складу са чл. 82. до 84. овог закона, мора Комисији да поднесе захтев за добијање дозволе за рад, ако је Република референтна држава чланица ДЗУАИФ-а из треће државе.</p>
			<p class="Basic-Paragraph">Након што Комисија прими захтев из става 1. овог члана, утврдиће да ли је избор Републике као референтне државе чланице у складу са критеријумима из члана 73. овог закона.</p>
			<p class="Basic-Paragraph">Ако Комисија оцени да одабир Републике као референтне државе чланице није у складу са критеријумима из члана 73. овог закона, одбиће захтев из става 1. овог члана уз навођење разлога за одбијање, и о истоме може обавестити ЕСМА-у.</p>
			<p class="Basic-Paragraph">Ако Комисија оцени да је Република изабрана као референтна држава чланица у складу са критеријумима из члана 73. овог закона, о томе ће обавестити ЕСМА-у и затражити савет о оцени Комисије.</p>
			<p class="Basic-Paragraph">У обавештењу из става 4. овог члана, Комисија ће ЕСМА-и доставити образложење ДЗУАИФ-а о избору Републике као референтне државе чланице и податке о стратегији понуде удела у АИФ-у.</p>
			<p class="Basic-Paragraph">ЕСМА је дужна да изда савет у року од месец дана од дана пријема захтева из става 4. овог члана.</p>
			<p class="Basic-Paragraph">Рок за одлучивање о захтеву за издавање дозволе за рад се прекида за период док Комисија не прими савет ЕСМА-е из става 4. овог члана.</p>
			<p class="Basic-Paragraph">Ако Комисија намерава да изда дозволу за рад противно савету ЕСМА-е из става 4. овог члана, дужна је да о томе обавестити ЕСМА-у, уз навођење разлога.</p>
			<p class="Basic-Paragraph">Ако Комисија намерава да изда дозволу за рад противно савету ЕСМА-е из става 4. овог члана, а ДЗУАИФ из треће државе намерава да ставља на тржиште уделе у АИФ-у АИФ-ова којима управља и у другим државама чланицама, Комисија ће о разлозима издавања дозволе за рад обавестити надлежне органе тих држава чланица и када је то примењиво и надлежне органе матичних држава чланица АИФ-ова којима управља ДЗУАИФ из треће државе.</p>
			<p class="italik">Одлучивање о захтеву за издавање дозволе за рад ДЗУАИФ-а из треће државе</p>
			<p class="clan">Члан 75.</p>
			<p class="Basic-Paragraph">Комисија доноси решење о одбијању захтева за издавање дозволе за рад ДЗУАИФ-у из треће државе ако:</p>
			<p class="Basic-Paragraph">1) Република није одабрана као референтна држава чланица у складу са критеријумима из члана 73. овог закона, односно Комисији нису достављени подаци о стратегији понуде удела у АИФ-у и није спроведен поступак из члана 74. овог закона;</p>
			<p class="Basic-Paragraph">2) ДЗУАИФ није именовао правног заступника из Републике;</p>
			<p class="Basic-Paragraph">3) правни заступник неће, заједно са ДЗУАИФ-ом, бити лице овлашћено за службену кореспонденцију за чланове, односно акционаре релевантних АИФ-ова, ЕСМА-у, Комисију и надлежне органе других држава чланица, у вези са делатностима за које ДЗУАИФ има дозволу на подручју ЕУ;</p>
			<p class="Basic-Paragraph">4) правни заступник не испуњава услове за обављање функције усклађености са релевантним прописима у складу са овим законом;</p>
			<p class="Basic-Paragraph">5) нису успостављени примерени поступци сарадње између Комисије, надлежног органа матичне државе чланице АИФ-а којим ДЗУАИФ из треће државе управља и надлежних органа треће државе у којој је основан ДЗУАИФ, тако да се обезбеди ефикасна размена информација на основу којих Комисија може извршавати сопствене надлежности у складу са одредбама овог закона;</p>
			<p class="Basic-Paragraph">6) се трећа држава у којој је основан ДЗУАИФ налази на списку ФАТФ-е као ризична држава или територија;</p>
			<p class="Basic-Paragraph">7) трећа држава у којој је основан ДЗУАИФ није потписала споразум са Републиком који у потпуности испуњава стандарде из члана 26. ОЕЦД-овог модела пореске конвенције о приходима и капиталу и обезбеди ефикасну размену информација из области пореза, укључујући све мултилатералне пореске споразуме; </p>
			<p class="Basic-Paragraph">8) је прописима треће државе или овлашћењима надзорног органа треће државе онемогућено Комисији да врши надзорна овлашћења из овог закона.</p>
			<p class="Basic-Paragraph">Ако надлежни орган матичне државе чланице АИФ-а у разумном року не успостави тражене поступке сарадње из става 1. тачке 5) овог члана, Комисија може о истоме обавестити ЕСМА-у.</p>
			<p class="clan">Члан 76.</p>
			<p class="Basic-Paragraph">На одлучивање о издавању дозволе за рад ДЗУАИФ-у из треће државе сходно се примењују одредбе овог закона о издавању дозволе за рад ДЗУИАФ-у, уз изузетак да члан 26. став 1. тачка 6) не доводи у питање примену члана 72. став 3. овог закона.</p>
			<p class="Basic-Paragraph">Осим података наведених у члану 26. овог закона, ДЗУАИФ из треће државе је дужан да Комисији достави следеће:</p>
			<p class="Basic-Paragraph">1) образложење избора Републике као референтне државе чланице са подацима о стратегији понуде удела у АИФ-у;</p>
			<p class="Basic-Paragraph">2) списак одредби овог закона које су неспојиве са правом треће државе у којој је основан ДЗУАИФ или АИФ чије уделе у АИФ-у намерава да стави на тржиште на подручју ЕУ;</p>
			<p class="Basic-Paragraph">3) писани доказ који се заснива на регулаторним техничким стандардима које донесе ЕСМА, да прописи треће државе садрже одредбе сходне одредбама овог закона, које су неспојиве са правом треће државе, које имају исту регулаторну сврху и нуде једнак ниво заштите члановима, односно акционарима релевантних АИФ-ова, и да је ДЗУАИФ усклађен са тим еквивалентним правилима; </p>
			<p class="Basic-Paragraph">4) пословно име, односно име и презиме правног заступника ДЗУАИФ-а и његово седиште, односно пребивалиште.</p>
			<p class="Basic-Paragraph">Писани доказ из става 2. тачка 3) овог члана мора да садржи и правно мишљење о постојању неспојивих обавезних одредби у прописима треће државе, укључујући и опис регулаторне сврхе еквивалентних правила и начина заштите чланова, односно акционара у релевантне АИФ-ове које им иста пружају.</p>
			<p class="Basic-Paragraph">Податке из члана 26. овог закона, ДЗУАИФ је дужан да достави за АИФ-ове из Републике или друге државе чланице којима намерава да управља, као и за АИФ-ове којима управља, а чије уделе у АИФ-у намерава да стави на тржиште на подручју ЕУ са европским пасошем.</p>
			<p class="clan">Члан 77.</p>
			<p class="Basic-Paragraph">Ако Комисија процени да ДЗУАИФ не мора у потпуности да буде усклађен са одредбама овог закона, о томе без одлагања обавештава ЕСМА-у, и доставља податке из члана 76. став 2. тач. 2) до 4) овог закона.</p>
			<p class="Basic-Paragraph">ЕСМА је дужна да у року од месец дана од дана пријема обавештења из става 1. овог члана, изда Комисији савет о примени изузетка за усклађеност са одредбама овог закона.</p>
			<p class="Basic-Paragraph">Рок из члана 27. став 2. овог закона о одлучивању о захтеву за издавање дозволе за рад се привремено обуставља за време док Комисија не прими савет ЕСМА-е на основу обавештења из става 1. овог члана.</p>
			<p class="Basic-Paragraph">Ако Комисија намерава да изда дозволу за рад супротно савету ЕСМА-е из става 2. овог члана, дужна је да о томе обавести ЕСМА-у уз навођење разлога.</p>
			<p class="Basic-Paragraph">Ако Комисија намерава да изда дозволу за рад супротно савету ЕСМА-е из става 2. овог члана, а ДЗУАИФ из треће државе намерава да стави на тржиште уделе у АИФ-у АИФ-ова којима управља и у другим државама чланицама, Комисија ће као референтна држава чланица ДЗУАИФ-а о разлозима за издавање дозволе за рад обавестити надлежне органе тих држава чланица.</p>
			<p class="clan">Члан 78.</p>
			<p class="Basic-Paragraph">Комисија без одлагања обавештава ЕСМА-у о сваком издавању, променама или одузимању дозволе за рад ДЗУАИФ-у из треће државе којем је Република референтна држава чланица.</p>
			<p class="Basic-Paragraph">Комисија обавештава ЕСМА-у о сваком захтеву за издавање дозволе за рад који је одбила и доставља ЕСМА-и податке о ДЗУАИФ-у који је поднео захтев, као и разлоге одбијања тог захтева.</p>
			<p class="Basic-Paragraph">Комисија има право да захтева увид у ЕСМА-ин регистар података о ДЗУАИФ-овима из трећих држава који су поднели захтеве за издавање дозволе за рад у државама чланицама.</p>
			<p class="clan">Члан 79.</p>
			<p class="Basic-Paragraph">На утврђивање референтне државе чланице неће утицати будући пословни развој ДЗУАИФ-а на подручју ЕУ.</p>
			<p class="Basic-Paragraph">Изузетно од става 1. овог члана, када ДЗУАИФ промени стратегију понуде удела у АИФ-у у року од две године од дана добијања дозволе за рад од Комисије, а та промена би утицала на утврђивање референтне државе чланице, дужан је да пре спровођења планиране промене о истој обавести Комисију уз навођење нове референтне државе чланице, утврђене у складу са критеријумима из члана 73. овог закона, и на основу нове стратегије.</p>
			<p class="Basic-Paragraph">Уз обавештење из става 2. овог члана ДЗУАИФ из треће државе је дужан да Комисији достави нову стратегију стављања на тржите удела у АИФ-у и податке из члана 76. став 2. тачка 4) овог закона o правном заступнику из нове референтне државе чланице.</p>
			<p class="Basic-Paragraph">Уз обавештење из става 2. овог члана ДЗУАИФ из треће државе је дужан да Комисији достави нову стратегију стављања на тржите удела у АИФ-у и податке о правном заступнику из нове референтне државе чланице и његовом седишту.</p>
			<p class="Basic-Paragraph">Комисија када прими обавештење из става 2. овог члана, процењује да ли је одлука ДЗУАИФ-а из става 2. овог члана оправдана и о томе обавештава ЕСМА-у, и прослеђује јој образложење ДЗУАИФ-а о избору нове референтне државе чланице и податке о новој стратегији понуде удела у АИФ-у. </p>
			<p class="Basic-Paragraph">У року од месец дана од дана пријема обавештења из става 5. овог члана, ЕСМА је дужна да Комисији изда савет о сачињеној процени.</p>
			<p class="Basic-Paragraph">Комисија када прими савет ЕСМА-е из става 6. овог члана, обавештава ДЗУАИФ из треће државе, правног заступника ДЗУАИФ-а и ЕСМА-у о својој одлуци.</p>
			<p class="Basic-Paragraph">У случају позитивне одлуке из става 7. овог члана, Комисија о променама обавештава надлежни орган нове референтне државе чланице, и доставља му без одлагања копију дозволе за рад и надзорну документацију ДЗУАИФ-а из треће државе.</p>
			<p class="Basic-Paragraph">Од дана достављања података из става 8. овог члана, надлежни орган нове референтне државе чланице ДЗУАИФ-а постаје надлежан за издавање, промене или одузимање дозволе за рад и надзор над ДЗУАИФ-ом из треће државе.</p>
			<p class="Basic-Paragraph">Ако је одлука Комисије из става 7. овог члана противна савету ЕСМА-е из става 6. овог члана, Комисија ће о истоме, уз навођење разлога, обавестити ЕСМА-у и надлежне органе других држава чланица у којима ДЗУАИФ из треће државе ставља на тржите уделе у АИФ-у АИФ-ова којима управља и ако је примењиво и надлежне органе матичних држава чланица АИФ-ова којима ДЗУАИФ из треће државе управља.</p>
			<p class="clan">Члан 80.</p>
			<p class="Basic-Paragraph">Када се из пословног развоја ДЗУАИФ-а на подручју ЕУ, у року од две године од дана добијања дозволе за рад од Комисије, утврди да ДЗУАИФ није поштовао стратегију понуде удела у АИФ-у једног или више АИФ-ова коју је доставио уз захтев за издавање дозволе за рад, ако је дао лажне изјаве везано за стратегију понуде удела у АИФ-у једног или више АИФ-ова или приликом промене стратегије понуде удела у АИФ-у у једном или више АИФ-ова није поступио у складу са чланом 79. овог закона, Комисија ће наложити ДЗУАИФ-у из треће државе да изабере нову референтну државу чланицу, у складу са стварном стратегијом понуде удела у АИФ-у једног или више АИФ-ова, при чему се сходно примењују одредбе члана 79. овог закона.</p>
			<p class="Basic-Paragraph">Ако ДЗУАИФ из треће државе не поступи у складу са налогом Комисије из става 1. овог члана, Комисија ће му одузети дозволу за рад.</p>
			<p class="Basic-Paragraph">Када ДЗУАИФ из треће државе промени стратегију понуде удела у АИФ-у једног или више АИФ-ова након протека рока из става 1. овог члана, и због тога намерава да промени референтну државу чланицу, мора Комисији поднети захтев за промену референтне државе чланице, при чему се сходно примењују одредбе члана 79. овог закона.</p>
			<p class="clan">Члан 81.</p>
			<p class="Basic-Paragraph">За сваки спор који настане између Комисије као надлежног органа, када је Република референтна држава чланица и ДЗУАИФ-а из треће државе меродавно је право Републике и надлежан је суд Републике.</p>
			<p class="Basic-Paragraph">За сваки спор који настане између ДЗУАИФ-а и/или АИФ-а из треће државе и чланова, односно акционара АИФ-а из Републике, биће меродавно право Републике и надлежан је суд Републике.</p>
			<p class="bold">5. Стављање на тржиште удела у АИФ-овима којима управља ДЗУАИФ из треће државе са европским пасошем</p>
			<p class="clan">Члан 82.</p>
			<p class="Basic-Paragraph">Ако ДЗУАИФ из треће државе има дозволу за рад коју је издала Комисија или надлежни орган друге државе чланице, сматра се да има европски пасош и да може професионалним инвеститорима у ЕУ да нуди уделе у АИФ-овима из Републике, из друге државе чланице или из треће државе, којима управља.</p>
			<p class="Basic-Paragraph">Уз услове из става 1. овог члана, да би ДЗУАИФ из треће државе којем је Република референтна држава чланица, могао професионалним инвеститорима у ЕУ нудити уделе у АИФ-овима из треће државе којима управља, морају бити испуњени и следећи услови:</p>
			<p class="Basic-Paragraph">1) да постоје примерени поступци сарадње између Комисије и надлежних органа треће државе у којој је основан АИФ којим управља, како би се обезбедила ефикасна размена информација на основу којих Комисија може вршити послове из своје надлежности;</p>
			<p class="Basic-Paragraph">2) трећа држава у којој је основан АИФ се не налази на списку ризичних земаља ФАТФ-е; </p>
			<p class="Basic-Paragraph">3) трећа држава, у којој је основан АИФ потписала је споразум са Републиком и сваком другом државом чланицом у којој ДЗУАИФ намерава да стави на тржиште уделе у АИФ-у АИФ-а из треће државе, који у потпуности испуњава стандарде из члана 26. ОЕЦД-овог модела пореске конвенције о приходима и капиталу и обезбеди ефикасну размену информација и података у области пореза укључујући све мултилатералне пореске споразуме.</p>
			<p class="clan">Члан 83.</p>
			<p class="Basic-Paragraph">Када ДЗУАИФ из треће државе намерава да стави на тржиште уделе у АИФ-у АИФ-а из Републике, друге државе чланице или из треће државе у Републици као својој референтној држави чланици, дужан је да Комисији достави обавештење за све АИФ-е чије уделе у АИФ-у намерава да стави на тржиште.</p>
			<p class="Basic-Paragraph">Обавештење из става 1. овог члана садржи следеће податке:</p>
			<p class="Basic-Paragraph">1) програм планираних активности које ДЗУАИФ намерава да обавља, укључујући идентификацију и опис АИФ-а чије уделе у АИФ-у ДЗУАИФ намерава да стави на тржиште и податак у којој држави је АИФ основан;</p>
			<p class="Basic-Paragraph">2) правила пословања АИФ-а, односно документ о оснивању АИФ-а;</p>
			<p class="Basic-Paragraph">3) идентификацију депозитара АИФ-а;</p>
			<p class="Basic-Paragraph">4) податак у којој је држави основан главни АИФ, ако је АИФ пратећи АИФ;</p>
			<p class="Basic-Paragraph">5) све додатне информације у складу са одредбама којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, а које нису обухваћене у претходним тачкама овог става; </p>
			<p class="Basic-Paragraph">6) када је то примењиво, информације о успостављеним механизмима за спречавања понуде удела у АИФ-у малим инвеститорима, укључујући и случајеве кад се ДЗУАИФ ослања на активности независних субјеката за пружање инвестиционих услуга у вези са АИФ-ом.</p>
			<p class="Basic-Paragraph">Комисија у року од 20 радних дана од дана пријема потпуне документације из става 2. овог члана обавештава ДЗУАИФ да ли може да стави на тржиште уделе у АИФ-у наведеног у обавештењу из става 2. овог члана на подручју Републике.</p>
			<p class="Basic-Paragraph">Ако ДЗУАИФ-ово управљање АИФ-ом или сам ДЗУАИФ није или неће бити усклађен са одредбама овог закона, Комисија забрањује стављање на тржиште удела у АИФ-у у Републици.</p>
			<p class="Basic-Paragraph">ДЗУАИФ може у Републици да стави на тржиште уделе у АИФ-у АИФ-а из друге државе чланице или из треће државе од дана пријема обавештења Комисије из става 3. овог члана.</p>
			<p class="Basic-Paragraph">Комисија обавештава ЕСМА-у и надлежни орган матичне државе чланице АИФ-а о томе да ДЗУАИФ може да стави на тржиште уделе у АИФ-у из друге државе чланице или из треће државе на подручју Републике.</p>
			<p class="Basic-Paragraph">У случају битне промене било ког податка достављеног у складу са ставом 2. овог члана, ДЗУАИФ је дужан да Комисији достави писано обавештење о намераваној промени најмање месец дана пре њеног спровођења, односно без одлагања након што се непланирана промена догодила.</p>
			<p class="Basic-Paragraph">Ако би намеравана промена довела до тога да управљање АИФ-ом од стране ДЗУАИФ-а или сам ДЗУАИФ не би више био усклађен са одредбама овог закона, Комисија забрањује спровођење намераване промене.</p>
			<p class="Basic-Paragraph">Ако је намеравана промена спроведена супротно ст. 7. и 8. овог члана, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није усклађен са одредбама овог закона, Комисија предузима одговарајуће мере, укључујући када је то потребно и забрану стављања на тржиште удела у АИФ-у.</p>
			<p class="Basic-Paragraph">Ако су предметне промене прихватљиве јер не утичу на усклађеност управљања АИФ-ом од стране ДЗУАИФ-а или усклађеност самог ДЗУАИФ-а са одредбама овог закона, Комисија без одлагања о њима обавештава ЕСМА-у и када је то примењиво надлежни орган државе чланице домаћина ДЗУАИФ-а, уколико се промене односе на престанак стављања на тржиште удела у АИФ-у одређеног АИФ-а или да ставља на тржиште уделе у АИФ-у додатних АИФ-ова. </p>
			<p class="clan">Члан 84.</p>
			<p class="Basic-Paragraph">Када ДЗУАИФ из треће државе којем је Република референтна држава чланица, у другој држави чланици намерава да стави на тржиште уделе у АИФ-у из Републике, из друге државе чланице или из треће државе, дужан је да Комисији достави обавештење за сваки АИФ чије уделе у АИФ-у намерава да стави на тржиште.</p>
			<p class="Basic-Paragraph">Обавештење из става 1. овог члана садржи следеће податке:</p>
			<p class="Basic-Paragraph">1) идентификацију државе чланице у којој ДЗУАИФ намерава да стави на тржиште уделе у АИФ-у;</p>
			<p class="Basic-Paragraph">2) програм планираних активности које ДЗУАИФ намерава да обавља, укључујући идентификацију и опис АИФ-а чије уделе ДЗУАИФ намерава да стави на тржиште и податак у којој држави је АИФ основан;</p>
			<p class="Basic-Paragraph">3) правила пословања АИФ-а, односно документ о оснивању АИФ-а;</p>
			<p class="Basic-Paragraph">4) идентификацију депозитара АИФ-а;</p>
			<p class="Basic-Paragraph">5) податак у којој држави је основан главни АИФ, ако је АИФ пратећи АИФ;</p>
			<p class="Basic-Paragraph">6) све додатне информације у складу са одредбама којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, а које нису обухваћене у претходним тачкама овог става;</p>
			<p class="Basic-Paragraph">7) информације о успостављеним условима за стављање на тржиште удела у АИФ-у у другој држави чланици и информације о успостављеним механизмима за спречавање понуде удела у АИФ-у малим инвеститорима, укључујући и случајеве кад се ДЗУАИФ ослања на активности независних субјеката за пружање инвестиционих услуга у вези са АИФ-ом уколико постоји обавеза достављања таквих информација у складу са овим законом и/или актима Комисије.</p>
			<p class="Basic-Paragraph">Комисија у року од 20 радних дана од дана пријема потпуне документације из става 2. овог члана, исту електронским путем доставља надлежном органу државе чланице у којој ДЗУАИФ намерава да стави на тржиште уделе у АИФ-у.</p>
			<p class="Basic-Paragraph">Комисија надлежном органу државе чланице из става 3. овог члана на исти начин доставља и потврду да ДЗУАИФ има дозволу за управљање АИФ-ом са одређеном инвестиционом стратегијом.</p>
			<p class="Basic-Paragraph">Комисија обавештење и документацију из ст. 2. и 4. овог члана доставља надлежном органу државе чланице у којој ДЗУАИФ намерава да стави на тржиште уделе у АИФ-у, само ако је ДЗУАИФ-ово управљање АИФ-ом и сам ДЗУАИФ усклађен са одредбама овог закона.</p>
			<p class="Basic-Paragraph">Након што Комисија надлежном органу државе чланице достави потпуну документацију и потврду из ст. 2. и 4. овог члана, дужна је да о томе без одлагања обавестити ДЗУАИФ.</p>
			<p class="Basic-Paragraph">ДЗУАИФ из треће државе може да у релевантној држави чланици домаћину стави на тржиште уделе у АИФ-у од дана пријема обавештења Комисије из става 6. овог члана.</p>
			<p class="Basic-Paragraph">Комисија обавештава ЕСМА-у и надлежни орган матичне државе чланице АИФ-а о томе да ДЗУАИФ може да стави на тржиште уделе у АИФ-у АИФ-а из Републике, из друге државе чланице или из треће државе у држави чланици домаћину ДЗУАИФ-а.</p>
			<p class="Basic-Paragraph">За надзор поступака које је ДЗУАИФ успоставио у складу са ставом 2. тачка 6) овог члана, одговоран је надлежни орган државе чланице домаћина ДЗУАИФ-а.</p>
			<p class="Basic-Paragraph">Обавештење и документацију из става 2. овог члана, као и све промене те документације, ДЗУАИФ је дужан да достави Комисији на српском језику или на језику који се уобичајено користи у подручју међународних финансија.</p>
			<p class="Basic-Paragraph">Комисија потврду из става 4. овог члана саставља на српском и енглеском језику.</p>
			<p class="Basic-Paragraph">У случају битних промена било ког податка достављеног у складу са ставом 2. овог члана, ДЗУАИФ је дужан да Комисији достави писано обавештење о намераваној промени најмање месец дана пре њеног спровођења, односно без одлагања након што се непланирана промена догодила.</p>
			<p class="Basic-Paragraph">Ако би намеравана промена довела до тога да управљање АИФ-ом од стране ДЗУАИФ-а или сам ДЗУАИФ не би више био усклађен са одредбама овог закона, Комисија ће да забрани спровођење намераване промене.</p>
			<p class="Basic-Paragraph">Ако је намеравана промена спроведена супротно ст. 13. и 14. овог члана, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није усклађен са одредбама овог закона, Комисија ће предузети одговарајуће мере у складу са својим надзорним овлашћењима, укључујући када је то потребно и забрану стављања на тржиште удела у АИФ-у.</p>
			<p class="Basic-Paragraph">Ако су предметне промене прихватљиве, односно ако не утичу на усклађеност управљања АИФ-ом од стране ДЗУАИФ-а или усклађеност самог ДЗУАИФ-а са одредбама овог закона, Комисија ће без одлагања о тим променама обавестити ЕСМА-у и када је то примењиво надлежни орган државе чланице домаћина ДЗУАИФ-а, уколико се промене односе на престанак стављања на тржиште удела у АИФ-у одређеног АИФ-а или на стављање на тржиште удела у АИФ-у додатних АИФ-ова.</p>
			<p class="bold">6. ДЗУАИФ из треће државе који управља АИФ-ом основаним у другој држави чланици када је Република референтна држава чланица ДЗУАИФ-а</p>
			<p class="clan">Члан 85.</p>
			<p class="Basic-Paragraph">ДЗУАИФ из треће државе којем је Република референтна држава чланица, може да управља АИФ-ом који је основан у другој држави чланици, непосредно или путем огранка, уз услов да ДЗУАИФ има дозволу за управљање врстом АИФ-а којом намерава да управља.</p>
			<p class="Basic-Paragraph">ДЗУАИФ из треће државе којем је Република референтна држава чланица, који по први пут намерава да управља АИФ-ом основаним у другој држави чланици, мора Комисији као надлежном органу његове референтне државе чланице да достави:</p>
			<p class="Basic-Paragraph">1) идентификацију државе чланице у којој намерава да обавља делатност из става 1. овог члана непосредно или основати огранак;</p>
			<p class="Basic-Paragraph">2) програм планираних активности које намерава обављати, укључујући идентификацију АИФ-а или врсту АИФ-а којим намерава да управља.</p>
			<p class="Basic-Paragraph">Када ДЗУАИФ из треће државе у другој држави чланици намерава да оснује огранак, уз податке из става 2. овог члана дужан је да Комисији достави и:</p>
			<p class="Basic-Paragraph">1) организациону структуру огранка;</p>
			<p class="Basic-Paragraph">2) адресу у матичној држави чланици АИФ-а, са које ће бити могуће прибављати потребну документацију;</p>
			<p class="Basic-Paragraph">3) име и презиме и контакт лица одговорног за пословање огранка.</p>
			<p class="Basic-Paragraph">Комисија у року од месец дана од пријема уредне документације из става 2. овог члана, односно у року од два месеца од пријема уредне документације из става 3. овог члана, исту доставља надлежном органу државе чланице домаћина ДЗУАИФ-а.</p>
			<p class="Basic-Paragraph">Комисија надлежном органу државе чланице домаћина ДЗУАИФ-а доставља и потврду да ДЗУАИФ има дозволу за рад.</p>
			<p class="Basic-Paragraph">Комисија доставља обавештење и документацију из ст. 2. до 4. овог члана само ако је ДЗУАИФ-ово управљање АИФ-ом и сам ДЗУАИФ усклађен са одредбама овог закона.</p>
			<p class="Basic-Paragraph">Након што Комисија надлежном органу државе чланице домаћина ДЗУАИФ-а достави потпуну документацију из ст. 2. и 3. и потврду из става 5. овог члана, без одлагања ће о томе да обавести ДЗУАИФ.</p>
			<p class="Basic-Paragraph">ДЗУАИФ из треће државе може да почне са обављањем делатности у држави чланици домаћину ДЗУАИФ-а од дана пријема обавештења из става 7. овог члана.</p>
			<p class="Basic-Paragraph">Комисија обавештава ЕСМА-у да ДЗУАИФ може да почне да управља АИФ-ом у држави чланици домаћину ДЗУАИФ-а.</p>
			<p class="Basic-Paragraph">У случају промене било којих података достављених у складу са ст. 2. и 3. овог члана, ДЗУАИФ је дужан да Комисији достави писано обавештење о намераваној промени најмање месец дана пре њеног спровођења, односно без одлагања након што се непланирана промена догодила.</p>
			<p class="Basic-Paragraph">Ако би намеравана промена довела до тога да управљање АИФ-ом од стране ДЗУАИФ-а или сам ДЗУАИФ не би више био у складу са одредбама овог закона, Комисија ће забранити спровођење намераване промене.</p>
			<p class="Basic-Paragraph">Ако је намеравана промена спроведена противно ст. 10. и 11. овог члана, односно ако се догодила непланирана промена због које управљање АИФ-ом од стране ДЗУАИФ-а или сам ДЗУАИФ више није усклађен са одредбама овог закона, Комисија предузима одговарајуће мере у складу са овим законом, укључујући, када је то потребно и забрану стављања на тржиште удела у АИФ-у.</p>
			<p class="Basic-Paragraph">Ако су предметне промене прихватљиве јер не утичу на усклађеност управљања АИФ-ом или усклађеност самог ДЗУАИФ-а са одредбама овог закона, Комисија без одлагања о истима обавештава надлежни орган државе чланице домаћина ДЗУАИФ-а.</p>
			<p class="Basic-Paragraph">На језик обавештења и документације из ст. 2, 3. и 5. овог члана сходно се примењују одредбе члана 84. ст. 10. и 11. овог закона.</p>
			<p class="bold">7. Обављање делатности ДЗУАИФ-а из треће државе у Републици, када Република није референтна држава чланица ДЗУАИФ-а</p>
			<p class="clan">Члан 86.</p>
			<p class="Basic-Paragraph">Када Република није референтна држава чланица ДЗУАИФ-а, ДЗУАИФ из треће државе може да управља АИФ-ом из Републике путем огранка или непосредно, ако је од надлежног органа референтне државе чланице, у складу са прописом којим се у правни поредак те државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, добио дозволу за управљање том врстом АИФ-а којом намерава да управља.</p>
			<p class="Basic-Paragraph">ДЗУАИФ из треће државе чланице може да почне да обавља делатности из става 1. овог члана од дана пријема обавештења од надлежног органа референтне државе чланице ДЗУАИФ-а да је оно Комисији доставило обавештење и потврду из члана 85. ст. 2, 3. и 5. овог закона.</p>
			<p class="Basic-Paragraph">ДЗУАИФ из става 1. овог члана који у Републици обавља своју делатност путем огранка дужан је да испуњава све услове из овог закона, који се односе на дужности и одговорности чланова управе ДЗУАИФ-а, вођење евиденција о личним трансакцијама и управљање конфликтима интереса.</p>
			<p class="clan">IV. ВОЂЕЊЕ ПОСЛОВА ДЗУАИФ-А И АИФ-А</p>
			<p class="clan">Члан 87.</p>
			<p class="Basic-Paragraph">ДЗУАИФ је у свом пословању дужан да:</p>
			<p class="Basic-Paragraph">1) у сваком тренутку буде у могућности да правовремено испуни сопствене доспеле обавезе (начело ликвидности), односно трајно испуњава све сопствене обавезе (начело солвентности);</p>
			<p class="Basic-Paragraph">2) управља АИФ-ом тако да је АИФ у могућности да правовремено испуњава сопствене доспеле обавезе (начело ликвидности), односно да је АИФ трајно у могућности да испуњава све сопствене обавезе (начело солвентности);</p>
			<p class="Basic-Paragraph">3) обезбеди понуду и дистрибуцију удела у АИФ-у искључиво посредством лица овлашћених на основу овог закона;</p>
			<p class="Basic-Paragraph">4) стиче имовину и исту чува код депозитара у складу са овим законом, за:</p>
			<p class="Basic-Paragraph">(1) АИФ који нема својство правног лица искључиво у сопствено име и за рачун АИФ-а, </p>
			<p class="Basic-Paragraph">(2) затворени АИФ који има својство правног лица, у име и за рачун АИФ-а;</p>
			<p class="Basic-Paragraph">5) доставља депозитару документацију од значаја за обављање послова депозитара;</p>
			<p class="Basic-Paragraph">6) објављује податке о ДЗУАИФ-у и АИФ-овима којима управља у складу са овим законом, подзаконским актима донетим на основу овог закона и другим релевантним прописима;</p>
			<p class="Basic-Paragraph">7) одреди лице за одржавање контакта са Комисијом, а у циљу извештавања и комуникације;</p>
			<p class="Basic-Paragraph">8) управља АИФ-ом у складу са ограничењима улагања и ризика сваког појединачног АИФ-а; </p>
			<p class="Basic-Paragraph">9) даје депозитару налоге за остваривање права повезаних са имовином АИФ-а; </p>
			<p class="Basic-Paragraph">10) придржава се и других захтева из овог закона.</p>
			<p class="bold">Одговорност АИФ-а</p>
			<p class="clan">Члан 88.</p>
			<p class="Basic-Paragraph">АИФ не одговара за обавезе ДЗУАИФ-а.</p>
			<p class="Basic-Paragraph">Чланови, односно акционари АИФ-а не одговарају за обавезе ДЗУАИФ-а које произлазе из правних послова које је ДЗУАИФ закључио у сопствено име, а за заједнички рачун чланова, односно акционара АИФ-а, односно у име и за рачун АИФ-а. </p>
			<p class="Basic-Paragraph">ДЗУАИФ не може да закључи правни посао, којим би непосредно настала обавеза за чланове или акционаре АИФ-а. </p>
			<p class="Basic-Paragraph">Потраживања за накнаду трошкова и накнаду у вези са обављањем правних послова за заједнички рачун чланова, односно акционара АИФ-а, ДЗУАИФ може да измири искључиво из имовине АИФ-а, без могућности да за исте потражује непосредно од чланова, односно акционара АИФ-а.</p>
			<p class="bold">Право гласа</p>
			<p class="clan">Члан 89.</p>
			<p class="Basic-Paragraph">ДЗУАИФ сам или преко депозитара, уз јасно дата упутства за гласање, остварује право гласа из удела, односно акција у привредним друштвима које чине имовину АИФ-а.</p>
			<p class="Basic-Paragraph">Право гласа из акција и других инструмената може да оствари и пуномоћник ДЗУАИФ-а којем је ДЗУАИФ издао специјално пуномоћје. </p>
			<p class="bold">Забрањене радње за ДЗУАИФ</p>
			<p class="clan">Члан 90.</p>
			<p class="Basic-Paragraph">ДЗУАИФ не сме да:</p>
			<p class="Basic-Paragraph">1) стиче или отуђује имовину АИФ-а којим управља за сопствени рачун или рачун релевантних лица;</p>
			<p class="Basic-Paragraph">2) за рачун АИФ-а стиче имовину, нити склапа послове који нису предвиђени правилима пословања АИФ-а или проспектом тог АИФ-а уколико постоји обавеза његовог објављивања;</p>
			<p class="Basic-Paragraph">3) обавља трансакције којима крши одредбе овог закона, правила пословања АИФ-а и проспекта, уколико постоји обавеза њиховог објављивања, укључујући одредбе о ограничењима улагања имовине АИФ-ова којима управља;</p>
			<p class="Basic-Paragraph">4) отуђује имовину АИФ-а без накнаде;</p>
			<p class="Basic-Paragraph">5) стиче или отуђује имовину АИФ-ова којима управља по цени неповољнијој од тржишне или процењене вредности те имовине;</p>
			<p class="Basic-Paragraph">6) непосредно или посредно, истовремено или са одлагањем, договара продају, куповину или пренос имовине између два АИФ-а којима управља или између АИФ-а и УЦИТС фонда или индивидуалног портфолија ако ДЗУАИФ њима управља, под условима различитим од тржишних услова или условима који један АИФ или УЦИТС или индивидуални портфолио стављају у повољнији положај у односу на други;</p>
			<p class="Basic-Paragraph">7) издаје друге финансијске инструменте отворених АИФ-ова, односно затворених АИФ-ова који немају својство правног лица, осим њихових инвестиционих јединица;</p>
			<p class="Basic-Paragraph">8) улаже имовину АИФ-а у финансијске инструменте чији је ДЗУАИФ издавалац;</p>
			<p class="Basic-Paragraph">9) исплаћује дивиденду и бонусе запосленима и члановима управе ако не испуњава капиталне захтеве;</p>
			<p class="Basic-Paragraph">10) поступа противно одредбама правила пословања АИФ-а којим управља, односно проспекта, уколико постоји обавеза њиховог објављивања, а нарочито у односу на одредбе о ограничењима улагања.</p>
			<p class="clan">Члан 91.</p>
			<p class="Basic-Paragraph">Свако пребијање потраживања (компензација) које треће лице има према ДЗУАИФ-у са потраживањима која су део имовине АИФ-а, не производи правно дејство, независно од тога да ли су потраживања према ДЗУАИФ-у везана за управљање АИФ-ом.</p>
			<p class="Basic-Paragraph">Уколико другачије није утврђено правилима пословања АИФ-а и проспектом, када постоји обавеза његовог објављивања, ако АИФ стекне акције чија цена није у целости плаћена, ДЗУАИФ одговара сопственом имовином за исплату преосталог дела цене акција.</p>
			<p class="bold">Одговорност ДЗУАИФ-а</p>
			<p class="clan">Члан 92.</p>
			<p class="Basic-Paragraph">ДЗУАИФ је одговоран АИФ-у и члановима, односно акционарима АИФ-а за уредно и савесно обављање послова прописаних овим законом, правилима пословања АИФ-а, односно проспектом АИФ-а, када постоји обавеза његовог објављивања.</p>
			<p class="Basic-Paragraph">У случају да ДЗУАИФ не обави или пропусти да обави или изврши, у целости или делимично, односно ако непрописно обави или изврши било који посао, односно дужност која је предвиђена овим законом, правилима пословања АИФ-а и проспектом АИФ-а, када постоји обавеза његовог објављивања, ДЗУАИФ одговара АИФ-у за целокупну штету која је нанета имовини АИФ-а, уколико је таква штета настала као последица пропуста ДЗУАИФ-а у обављању и извршавању његових послова, односно дужности.</p>
			<p class="Basic-Paragraph">ДЗУАИФ је дужан да, правилима пословања АИФ-а, за случај погрешног обрачуна вредности удела у АИФ-у и за случај повреде ограничења улагања из овог закона, предвиди поступке накнаде штете.</p>
			<p class="bold">Достављање информација члановима, односно акционарима АИФ-а</p>
			<p class="clan">Члан 93.</p>
			<p class="Basic-Paragraph">Када је овим законом или подзаконским актима донетим на основу овог закона прописано да је ДЗУАИФ дужан да члановима, односно акционарима АИФ-а достави информације на трајном носачу података, ДЗУАИФ може да достави такве податке и путем електронске поште, ако су испуњени следећи услови:</p>
			<p class="Basic-Paragraph">1) члан, односно акционар АИФ-а одабрао такав начин пријема информација;</p>
			<p class="Basic-Paragraph">2) ако је ДЗУАИФ-у доставио адресу за пријем електронске поште.</p>
			<p class="clan">V. ОСНИВАЊЕ И НАКНАДЕ АИФ-А</p>
			<p class="bold">1. Оснивање, односно организовање и управљање АИФ-ом</p>
			<p class="clan">Члан 94.</p>
			<p class="Basic-Paragraph">ДЗУАИФ Комисији подноси захтев за оснивање, односно организовање и управљање АИФ-ом.</p>
			<p class="Basic-Paragraph">Комисија решењем издаје дозволу за оснивање, односно организовање и управљање АИФ-ом када су испуњени сви услови предвиђени овим законом за сваку врсту АИФ-а, у року од два месеца од дана пријема комплетне документације.</p>
			<p class="italik">Одбијање захтева за оснивање, односно организовање и управљање АИФ-ом</p>
			<p class="clan">Члан 95.</p>
			<p class="Basic-Paragraph">Комисија одбија захтев за оснивање, односно организовање и управљање АИФ-ом ако:</p>
			<p class="Basic-Paragraph">1) ДЗУАИФ није закључио уговор о обављању послова депозитара;</p>
			<p class="Basic-Paragraph">2) правила пословања АИФ-а, односно проспект АИФ-а када постоји обавеза његовог објављивања, нису у складу са одредбама овог закона;</p>
			<p class="Basic-Paragraph">3) ДЗУАИФ не испуњава услове потребне за управљање врстом АИФ-а за чије оснивање, односно организовање је поднео захтев, у складу са овим законом; </p>
			<p class="Basic-Paragraph">4) ДЗУАИФ нема адекватну организациону структуру за управљање врстом АИФ-а, за чије оснивање, односно организовање је поднео захтев.</p>
			<p class="Basic-Paragraph">Комисија може да одбије захтев за оснивање, односно организовање АИФ-а ако:</p>
			<p class="Basic-Paragraph">1) процени да релевантна лица ДЗУАИФ-а немају довољно знања, искуства и способности за управљање АИФ-ом са одређеном стратегијом улагања;</p>
			<p class="Basic-Paragraph">2) ДЗУАИФ већ обавља делатност управљања АИФ-овима на подручју Републике, а Комисија је због озбиљних или учесталих кршења одредаба овог закона и прописа донетих на основу овог закона, већ изрицала мере надзора које ДЗУАИФ није поштовао.</p>
			<p class="Basic-Paragraph">Комисија је дужна да се пре одбијања захтева за оснивање и управљање АИФ-ом ДЗУАИФ-у из друге државе чланице или из треће државе, о томе посаветује са надлежним органом матичне државе чланице, односно референтне државе чланице ДЗУАИФ-а.</p>
			<p class="italik">Промена услова под којима је ДЗУАИФ добио дозволу за оснивање, односно организовање и управљање АИФ-ом</p>
			<p class="clan">Члан 96.</p>
			<p class="Basic-Paragraph">ДЗУАИФ је дужан да обавести Комисију о свим намераваним променама чињеница и услова под којима му је издата дозвола за оснивање, односно организовање и управљање АИФ-ом у року од 30 дана од дана доношења одлуке о промени. </p>
			<p class="Basic-Paragraph">Комисија у року од 30 дана од пријема обавештења из става 1. овог члана процењује значај предложених промена и обавештава ДЗУАИФ о евентуалним ограничењима у спровођењу промена, даљим обавезама ДЗУАИФ-а у односу на те промене или предложене промене одбија. Ако је то потребно с обзиром на услове конкретног случаја, Комисија може наведени рок продужити за додатних 30 дана, о чему ће обавестити ДЗУАИФ. </p>
			<p class="Basic-Paragraph">Ако у року из става 2. овог члана Комисија не обавести ДЗУАИФ о евентуалним ограничењима у спровођењу наведених промена, даљим обавезама ДЗУАИФ-а у односу на предложене промене или те промене не одбије, сматра се да је предложене промене прихватила и да ДЗУАИФ и даље задовољава све услове под којима је Комисија издала дозволу за оснивање и управљање АИФ-ом.</p>
			<p class="Basic-Paragraph">Уколико наступе промене чињеница и услова на које ДЗУАИФ није могао да утиче, дужан је да о таквим променама обавести Комисију без одлагања. </p>
			<p class="Basic-Paragraph">Комисија у року од 30 дана од пријема обавештења из става 4. овог члана процењује значај промена и обавештава ДЗУАИФ о евентуалним даљим обавезама ДЗУАИФ у односу на те промене. Ако је то потребно с обзиром на услове конкретног случаја, Комисија може наведени рок продужити за додатних 30 дана, о чему ће обавестити ДЗУАИФ.</p>
			<p class="bold">2. Накнаде које наплаћује ДЗУАИФ</p>
			<p class="clan">Члан 97.</p>
			<p class="Basic-Paragraph">Накнаде које ДЗУАИФ директно наплаћује члановима, односно акционарима АИФ-а утврђују се правилима пословања АИФ-а и проспектом АИФ-а када постоји обавеза његовог објављивања.</p>
			<p class="Basic-Paragraph">Накнаде које ДЗУАИФ наплаћује АИФ-у утврђују се правилима пословања АИФ-а и проспектом АИФ-а када постоји обавеза његовог објављивања.</p>
			<p class="Basic-Paragraph">Наплату накнада из ст. 1. и 2. овог члана контролише депозитар АИФ-а.</p>
			<p class="Basic-Paragraph">Правилима пословања АИФ-а и проспектом АИФ-а, када постоји обавеза његовог објављивања морају бити јасно одређени услови за наплату накнада из овог члана, висина накнаде и начин њиховог обрачуна, као и могућност умањења или ненаплаћивања неке од накнада на основу одлуке ДЗУАИФ-а.</p>
			<p class="Basic-Paragraph">Комисија прописује услове за наплату, висину и начин обрачуна накнада из овог члана.</p>
			<p class="italik">Улазна и излазна накнада АИФ-а</p>
			<p class="clan">Члан 98.</p>
			<p class="Basic-Paragraph">Приликом издавања удела у АИФ-у од члана, односно акционара, директно се наплаћује улазна накнада, као и цена удела у АИФ-у, док се приликом откупа удела у АИФ-у од члана, односно акционара, директно наплаћује излазна накнада.</p>
			<p class="Basic-Paragraph">Накнаде из става 1. овог члана исказују се одвојено од цене удела у АИФ-у, а могу бити приход ДЗУАИФ-а или АИФ-а.</p>
			<p class="Basic-Paragraph">Излазна накнада се не наплаћује у случају ликвидације или распуштања АИФ-а, без обзира на разлог.</p>
			<p class="Basic-Paragraph">Уколико су предмет продаје удели у АИФ-у отвореног АИФ-а са јавном понудом, тада се примењују одредбе закона којим се уређује оснивање и рад отворених инвестиционих фондова са јавном понудом.</p>
			<p class="italik">Остали трошкови и накнаде које наплаћује ДЗУАИФ</p>
			<p class="clan">Члан 99.</p>
			<p class="Basic-Paragraph">Осим накнада из члана 98. овог закона ДЗУАИФ може наплаћивати оне трошкове пословања и накнаде који су одређени ставом 2. овог члана и подзаконским актом Комисије из става 4. овог члана, а који су наведени у правилима пословања АИФ-а, односно проспекту АИФ-а када постоји обавеза његовог објављивања.</p>
			<p class="Basic-Paragraph">Из имовине АИФ-а могу се директно плаћати искључиво:</p>
			<p class="Basic-Paragraph">1) накнаде и трошкови који се плаћају депозитару;</p>
			<p class="Basic-Paragraph">2) трошкови, провизије или таксе у вези са стицањем или продајом имовине;</p>
			<p class="Basic-Paragraph">3) трошкови процене вредности имовине АИФ-а;</p>
			<p class="Basic-Paragraph">4) трошкови вођења регистра удела у АИФ-у, укључујући трошкове издавања потврда о трансакцији или стању удела у АИФ-у, ако је то потребно;</p>
			<p class="Basic-Paragraph">5) трошкови исплате прихода или добити;</p>
			<p class="Basic-Paragraph">6) трошкови годишње ревизије АИФ-а;</p>
			<p class="Basic-Paragraph">7) све прописане накнаде и таксе које се плаћају Комисији у вези са издавањем дозволе АИФ-у;</p>
			<p class="Basic-Paragraph">8) порези које је АИФ дужан платити на своју имовину или добит;</p>
			<p class="Basic-Paragraph">9) трошкови објаве промена правила пословања и/или проспекта АИФ-а и других прописаних објава;</p>
			<p class="Basic-Paragraph">10) остали трошкови одређени посебним законима (на пример трошкови Комисије и/или другог надлежног органа).</p>
			<p class="Basic-Paragraph">Када је новчани рачун АИФ-а отворен код депозитара, депозитар може једино уз дозволу ДЗУАИФ-а, са тог рачуна исплатити накнаду из става 2. тачка 1) овог члана за обављене послове депозитара прописане овим законом.</p>
			<p class="Basic-Paragraph">Кoмисиja прописује услове за наплату, висину и начин израчунавања нaкнaда и трoшкoва из овог члана.</p>
			<p class="clan">VI. ЗАТВОРЕНИ АИФ КОЈИ ИМА СВОЈСТВО ПРАВНОГ ЛИЦА</p>
			<p class="bold">Опште одредбе</p>
			<p class="clan">Члан 100.</p>
			<p class="Basic-Paragraph">Затворени АИФ који има својство правног лица је правно лице основано у форми акционарског друштва или друштва са ограниченом одговорношћу, у смислу закона којим се уређују привредна друштва.</p>
			<p class="Basic-Paragraph">Затвореним АИФ-ом који има својство правног лица управља ДЗУАИФ, осим уколико затворени АИФ није основан у форми затвореног АИФ-а који има својство правног лица са интерним управљањем.</p>
			<p class="Basic-Paragraph">Када затвореним АИФ-ом који има својство правног лица управља ДЗУАИФ, ДЗУАИФ управља и располаже имовином затвореног АИФ-а и остварује сва права која из ње произлазе у име и за рачун АИФ-а у складу са одредбама овог закона и правила пословања АИФ-а, односно проспектом, када постоји обавеза његовог објављивања.</p>
			<p class="Basic-Paragraph">На затворени АИФ који има својство правног лица примењују се одредбе закона којим се уређује тржиште капитала и одредбе закона који уређује привредна друштва, осим уколико овим законом није другачије одређено.</p>
			<p class="Basic-Paragraph">Затворени АИФ не може бити циљно друштво у смислу закона којим се уређује преузимање акционарских друштава.</p>
			<p class="Basic-Paragraph">Израз „затворени алтернативни инвестициони фонд” или други сличан појам, за потребе пословног имена или оглашавања могу користити само затворени АИФ-ови који имају дозволу Комисије.</p>
			<p class="clan">Члан 101.</p>
			<p class="Basic-Paragraph">Затворени АИФ који има својство правног лица, а који је основан у форми акционарског друштва мора имати статут, оснивачки акт и правила пословања АИФ-а, а ако се његове акције нуде јавном понудом мора имати и проспект.</p>
			<p class="Basic-Paragraph">Статут затвореног АИФ-а који има својство правног лица, а који је основан у форми акционарског друштва садржи одредбе прописане законом којим се уређују привредна друштва и циљеве улагања АИФ-а. </p>
			<p class="Basic-Paragraph">Затворени АИФ који има својство правног лица, а који је основан у форми акционарског друштва обавља делатност прикупљања новчаних средстава понудом акција у складу са правилима пословања АИФ-а, проспектом када постоји обавеза његовог објављивања и статутом, и ту делатност, као претежну делатност, уписује у регистар привредних субјеката.</p>
			<p class="Basic-Paragraph">Када се нуде акције затвореног АИФ-а који има својство правног лица, а који је основан у форми акционарског друштва, ДЗУАИФ је дужан поступати у складу с одредбама закона који уређује тржиште капитала.</p>
			<p class="Basic-Paragraph">На упис и уплату акција затвореног АИФ-а који има својство правног лица, а који је основан у форми акционарског друштва, примењују се одредбе закона којим се уређују привредна друштва и закона који уређује тржиште капитала.</p>
			<p class="Basic-Paragraph">Акције затвореног АИФ-а који има својство правног лица, а који је основан у форми акционарског друштва уплаћују се у новцу и морају се у целости уплатити на привремени рачун таквог АИФ-а пре регистрације оснивања затвореног АИФ-а који има својство правног лица или пре повећања основног капитала.</p>
			<p class="Basic-Paragraph">Акције затвореног АИФ-а издају се у дематеријализованој форми, гласе на име и акционарима дају права утврђена овим законом, законом којим се уређују привредна друштва, правилима пословања АИФ-а, проспектом када постоји обавеза његовог објављивања и статутом.</p>
			<p class="Basic-Paragraph">Затворени АИФ који има својство правног лица, а који је основан у форми акционарског друштва мора имати дводомно управљање уколико основни капитал прелази износ од 200.000 евра.</p>
			<p class="clan">Члан 102.</p>
			<p class="Basic-Paragraph">Затворени АИФ који има својство правног лица, а који је основан у форми друштва са ограниченом одговорношћу мора имати оснивачки акт и правила пословања АИФ-а.</p>
			<p class="Basic-Paragraph">Оснивачки акт затвореног АИФ-а који има својство правног лица, а који је основан у форми друштва са ограниченом одговорношћу садржи одредбе прописане законом којим се уређују привредна друштва и циљеве улагања АИФ-а.</p>
			<p class="Basic-Paragraph">Затворени АИФ који има својство правног лица, а који је основан у форми друштва са ограниченом одговорношћу обавља делатност прикупљања новчаних средстава приватном понудом удела и улагања тих средстава у складу са законом и правилима пословања АИФ-а, па ту делатност, као предмет пословања, уписује у регистар привредних субјеката.</p>
			<p class="Basic-Paragraph">На стицање удела у затвореном АИФ-у који има својство правног лица, а који је основан у форми друштва са ограниченом одговорношћу, примењују се одредбе закона који регулише привредна друштва.</p>
			<p class="Basic-Paragraph">Основни капитал затвореног АИФ-а који има својство правног лица, а који је основан у форми друштва са ограниченом одговорношћу мора у целости да се уплати на привремени рачун таквог АИФ-а пре регистрације оснивања затвореног АИФ-а који има својство правног лица, а који је основан у форми друштва са ограниченом одговорношћу у регистар привредних субјеката или пре повећања основног капитала.</p>
			<p class="Basic-Paragraph">Затворени АИФ који има својство правног лица, а који је основан у форми друштва са ограниченом одговорношћу мора имати дводомно управљање уколико основни капитал прелази износ од 200.000 евра.</p>
			<p class="bold">Оснивање затвореног АИФ-а који има својство правног лица</p>
			<p class="clan">Члан 103.</p>
			<p class="Basic-Paragraph">Затворени АИФ који има својство правног лица, а којим управља ДЗУАИФ, оснива ДЗУАИФ.</p>
			<p class="Basic-Paragraph">За оснивање затвореног АИФ-а који има својство правног лица потребно је претходно добити дозволу Комисије.</p>
			<p class="Basic-Paragraph">На оснивање затвореног АИФ-а који има својство правног лица примењују се одредбе овог закона које се односе на оснивање затвореног АИФ-а који нема својство правног лица и одредбе закона који регулише привредна друштва, осим ако овим законом није другачије одређено. </p>
			<p class="Basic-Paragraph">Захтев за оснивање и управљање затвореним АИФ-ом који има својство правног лица, поред документације и података из члана 111. став 3. овог закона, садржи и:</p>
			<p class="Basic-Paragraph">1) статут, односно оснивачки акт;</p>
			<p class="Basic-Paragraph">2) уговор о управљању закључен између затвореног АИФ-а који има својство правног лица и ДЗУАИФ-а, уколико затвореним АИФ-ом који има својство правног лица управља ДЗУАИФ; </p>
			<p class="Basic-Paragraph">3) одлуку о именовању чланова првог надзорног одбора и њихове писане изјаве о прихватању именовања, уколико је затворени АИФ који има својство правног лица организован као дводомно друштво.</p>
			<p class="Basic-Paragraph">На оснивање затвореног АИФ-а који има својство правног лица са интерним управљањем, сходно се примењују одредбе овог закона које уређују издавање дозволе за рад ДЗУАИФ-а и издавање одобрења за оснивање и управљање затвореним АИФ-ом који има својство правног лица.</p>
			<p class="Basic-Paragraph">Комисија прописује садржину захтева и начин утврђивања испуњености услова за издавање дозволе за оснивање затвореног АИФ-а који има својство правног лица.</p>
			<p class="bold">Одбијање захтева за издавање дозволе</p>
			<p class="clan">Члан 104.</p>
			<p class="Basic-Paragraph">Комисија одбија да изда дозволу за оснивање и управљање затвореним АИФ-ом који има својство правног лица у следећим случајевима:</p>
			<p class="Basic-Paragraph">1) ако затворени АИФ који има својство правног лица не испуњава услове из овог закона или других прописа у вези форме, акција или основног капитала;</p>
			<p class="Basic-Paragraph">2) ако постоји блиска повезаност између затвореног АИФ-а који има својство правног лица и осталих физичких или правних лица која отежава или онемогућава ефикасно обављање надзора од стране Комисије или других надлежних органа; или</p>
			<p class="Basic-Paragraph">3) ако је Комисији или другом надлежном органу онемогућено или отежано ефикасно обављање надзора, због прописа треће државе који регулишу једно или више физичких или правних лица са којима је затворени АИФ који има својство правног лица блиско повезан.</p>
			<p class="bold">Надзорни одбор затвореног АИФ-а који има својство правног лица</p>
			<p class="clan">Члан 105.</p>
			<p class="Basic-Paragraph">Чланови надзорног одбора затвореног АИФ-а који има својство правног лица којим управља ДЗУАИФ морају имати одговарајуће стручно знање и искуство из управљања имовином у коју ће се улагати имовина АИФ-а у складу са стратегијом улагања тог АИФ-а.</p>
			<p class="Basic-Paragraph">Члан надзорног одбора затвореног АИФ-а који има својство правног лица не може бити запослено лице или лице које је члан управе ДЗУАИФ-а, депозитара, као ни лица која су чланови два или више органа управе других правних лица или са њима блиско повезаним лицима.</p>
			<p class="Basic-Paragraph">Чланови надзорног одбора затвореног АИФ-а из става 1. овог члана именују се на период одређен законом који уређује привредна друштва, а који не може бити дужи од пет година и могу бити поновно именовани.</p>
			<p class="Basic-Paragraph">Надзорни одбор затвореног АИФ-а који има својство правног лица, а који је основан у форми акционарског друштва:</p>
			<p class="Basic-Paragraph">1) има најмање пет чланова, ако се акције у АИФ-у нуде јавном понудом;</p>
			<p class="Basic-Paragraph">2) има најмање три члана, ако се акције у АИФ-у нуде приватном понудом.</p>
			<p class="Basic-Paragraph">Надзорни одбор затвореног АИФ-а који има својство правног лица, а који је основан у форми друштва са ограниченом одговорношћу има најмање три члана.</p>
			<p class="clan">Члан 106.</p>
			<p class="Basic-Paragraph">У годишњим финансијским извештајима затвореног АИФ-а који има својство правног лица, а којим управља ДЗУАИФ објављује се укупни износ накнада и трошкова плаћених члановима надзорног одбора, као и број и вредност свих удела у АИФ-у које су у власништву чланова надзорног одбора тог АИФ-а. </p>
			<p class="Basic-Paragraph">Члановима надзорног одбора није допуштено примање никакве награде од издаваоца финансијских инструмената у које затворени АИФ који има својство правног лица улаже своја средства.</p>
			<p class="clan">Члан 107.</p>
			<p class="Basic-Paragraph">Комисија прописује додатна овлашћења и обавезе надзорног одбора затвореног АИФ-а који има својство правног лица, а којим управља ДЗУАИФ.</p>
			<p class="Basic-Paragraph">Надзорни одбор затвореног АИФ-а са својством правног лица доноси пословник о раду којим се уређује начин рада, као и друга питања од значаја за надзорни одбор затвореног АИФ-а који има својство правног лица.</p>
			<p class="bold">Скупштина затвореног АИФ-а који има својство правног лица</p>
			<p class="clan">Члан 108.</p>
			<p class="Basic-Paragraph">На сазивање, одржавање и доношење одлука на скупштини затвореног АИФ-а који има својство правног лица сходно се примењују одредбе закона којим се уређују привредна друштва.</p>
			<p class="Basic-Paragraph">ДЗУАИФ има сва овлашћења у вези са сазивањем и одржавањем скупштине затвореног АИФ-а који има својство правног лица. Скупштину може сазвати и надзорни одбор одлуком донетом двотрећинском већином свих чланова.</p>
			<p class="Basic-Paragraph">Комисија прописује услове сазивања скупштине, одржавање седница и доношење одлука на седници скупштине затвореног АИФ-а који има својство правног лица.</p>
			<p class="Basic-Paragraph">Ако су ДЗУАИФ или са њим блиско повезана лица акционари, односно чланови затвореног АИФ-а који има својство правног лица којим управља тај ДЗУАИФ, на скупштини затвореног АИФ-а који има својство правног лица та лица не могу остваривати право гласа из тих акција, односно удела, нити доносити одлуке када је реч о питањима од интереса за ДЗУАИФ или блиско повезано лице.</p>
			<p class="bold">Уговор о управљању затвореним АИФ-ом који има својство правног лица којим управља ДЗУАИФ</p>
			<p class="clan">Члан 109.</p>
			<p class="Basic-Paragraph">Уговор о управљању затвореним АИФ-ом који има својство правног лица којим управља ДЗУАИФ закључује се у писаној форми.</p>
			<p class="Basic-Paragraph">Уговором о управљању из става 1. овог члана, ДЗУАИФ се обавезује да управља затвореним АИФ-ом који има својство правног лица у складу са одредбама овог закона, правилима пословања АИФ-а, проспектом, када постоји обавеза његовог објављивања, и статутом, односно оснивачким актом, док се затворени АИФ који има својство правног лица обавезује да плаћа ДЗУАИФ-у накнаду за управљање, у висини и роковима одређеним правилима пословања АИФ-а и проспектом, када постоји обавеза његовог објављивања, као и да подмири друге трошкове ДЗУАИФ-а предвиђене правилима пословања АИФ-а и проспектом, када постоји обавеза његовог објављивања.</p>
			<p class="Basic-Paragraph">ДЗУАИФ је дужан да обавести Комисију о свакој промени уговора о управљању из става 1. овог члана.</p>
			<p class="clan">Члан 110.</p>
			<p class="Basic-Paragraph">ДЗУАИФ и затворени АИФ који има својство правног лица могу да једнострано раскину уговор о управљању уз отказни рок од три месеца, ако статут, односно оснивачки акт затвореног АИФ-а који има својство правног лица не предвиђа дужи отказни рок, а који у сваком случају не може бити дужи од шест месеци.</p>
			<p class="Basic-Paragraph">Затворени АИФ који има својство правног лица је дужан да протеком отказног рока из става 1. овог члана пренесе управљање на нови ДЗУАИФ. У супротном ће се спровести ликвидација.</p>
			<p class="clan">VII. АИФ КОЈИ НЕМА СВОЈСТВО ПРАВНОГ ЛИЦА</p>
			<p class="bold">Издавање дозволе за организовање АИФ-а који нема својство правног лица</p>
			<p class="clan">Члан 111.</p>
			<p class="Basic-Paragraph">Комисија је надлежна за издавање дозволе за организовање и управљање отвореним и затвореним АИФ-ом који нема својство правног лица. </p>
			<p class="Basic-Paragraph">ДЗУАИФ подноси Комисији захтев за издавање дозволе за организовање и управљање АИФ-овима из става 1. овог члана. </p>
			<p class="Basic-Paragraph">Захтев за издавање дозволе за организовање и управљање АИФ-ом који нема својство правног лица садржи:</p>
			<p class="Basic-Paragraph">1) име АИФ-а, његову инвестициону стратегију и врсту АИФ-а у складу са одредбама овог закона и подзаконских аката Комисије;</p>
			<p class="Basic-Paragraph">2) правила пословања АИФ-а, као и проспект АИФ-а када је то примењиво;</p>
			<p class="Basic-Paragraph">3) профил ризичности и информације о ризицима везанима за АИФ којим намерава да управља;</p>
			<p class="Basic-Paragraph">4) информације о главном АИФ-у, ако је АИФ пратећи АИФ;</p>
			<p class="Basic-Paragraph">5) уговор о обављању послова депозитара за АИФ;</p>
			<p class="Basic-Paragraph">6) доказ да ДЗУАИФ испуњава организационе захтеве из чл. 39. до 52. овог закона из којег је могуће закључити да има адекватну организациону структуру за управљање том врстом АИФ-а.</p>
			<p class="Basic-Paragraph">Комисија о захтеву из става 2. овог члана одлучује у року од два месеца од дана пријема уредног захтева. </p>
			<p class="Basic-Paragraph">Када захтев из става 2. овог члана подноси ДЗУАИФ из друге државе чланице или ДЗУАИФ из треће државе, Комисија ће, за потребе провере усклађености од надлежног органа матичне државе чланице ДЗУАИФ-а, односно референтне државе чланице ДЗУАИФ-а тражити додатне информације о томе да ли се дозвола коју ДЗУАИФ има за управљање АИФ-овима односи и на врсту АИФ-ова на који се односи захтев за издавање дозволе.</p>
			<p class="Basic-Paragraph">Сматра се да се издавањем дозволе за организовање и управљање АИФ-а који нема својство правног лица, Комисија издаје и дозволу за правила пословања АИФ-а и дозволу за избор депозитара за АИФ.</p>
			<p class="Basic-Paragraph">Комисија прописује садржину захтева и услове за издавање дозволе за организовање и управљање АИФ-ом који нема својство правног лица.</p>
			<p class="bold">Период почетне понуде инвестиционих јединица АИФ-а који нема својство правног лица</p>
			<p class="clan">Члан 112.</p>
			<p class="Basic-Paragraph">Период за почетну понуду инвестиционих јединица АИФ-а који нема својство правног лица утврђен је правилима пословања АИФ-а и проспектом АИФ-а када постоји обавеза његовог објављивања.</p>
			<p class="Basic-Paragraph">У току периода почетне понуде, зависно од правила пословања АИФ-а и проспекта АИФ-а када постоји обавеза његовог објављивања, АИФ може да:</p>
			<p class="Basic-Paragraph">1) прикупља новчана средства; </p>
			<p class="Basic-Paragraph">2) прикупља обавезујуће понуде на уплату средстава у АИФ.</p>
			<p class="Basic-Paragraph">Новчана средства из става 2. овог члана могу се уплаћивати у динарима или у девизама. </p>
			<p class="Basic-Paragraph">У случају из става 2. тачка 1) овог члана:</p>
			<p class="Basic-Paragraph">1) у току периода почетне понуде укупни износ примљених новчаних средстава држи се на рачуну АИФ-а отвореном код депозитара и не може да се улаже док АИФ не стекне услове за располагање средствима према правилима пословања и проспектом АИФ-а када постоји обавеза његовог објављивања;</p>
			<p class="Basic-Paragraph">2) улагање прикупљених новчаних средстава сме да започне тек по истеку периода почетне понуде инвестиционих јединица АИФ-а.</p>
			<p class="Basic-Paragraph">Цена издавања и начин доделе инвестиционих јединца члановима одређени су чланом 125. овог закона.</p>
			<p class="Basic-Paragraph">Пре успешног завршетка почетне понуде инвестиционих јединица, члановима се не обрачунавају и не наплаћују накнаде.</p>
			<p class="Basic-Paragraph">ДЗУАИФ је дужан да обавести Комисију о прикупљеним новчаним средствима, односно обавезујућим понудама из става 2. овог члана у року од три дана од дана завршетка периода за почетну понуду инвестиционих јединица.</p>
			<p class="Basic-Paragraph">У случају да завршетком периода за почетну понуду инвестиционих јединица нису прикупљена средства у складу са правилима пословања АИФ-а и проспектом АИФ-а када постоји обавеза његовог објављивања, ДЗУАИФ је дужан да:</p>
			<p class="Basic-Paragraph">1) у случају из става 2. тачка 1) овог члана, врати уплаћена средства члановима у року од осам дана;</p>
			<p class="Basic-Paragraph">2) у случају из става 2. тачка 2) овог члана, одбије примљене понуде инвеститора и да их о томе обавести писаним путем.</p>
			<p class="Basic-Paragraph">Комисија прописује трајање и услове почетне понуде инвестиционих јединица из овог члана, као и услове за уплату новчаних средстава у девизама.</p>
			<p class="bold">Издавање инвестиционих јединица</p>
			<p class="clan">Члан 113.</p>
			<p class="Basic-Paragraph">Издавање инвестиционих јединица обавља се на основу уплата новчаних средстава на рачун АИФ-а отворен код депозитара.</p>
			<p class="Basic-Paragraph">Изузетно од става 1. овог члана, издавање инвестиционих јединица може се спровести доделом нових инвестиционих јединица на име исплате учешћа у добити, односно приликом смањења вредности инвестиционих јединица на име доделе нових инвестиционих јединица, односно у другим случајевима прописаним правилима пословања АИФ-а и кључним информацијама или које пропише Комисија.</p>
			<p class="bold">Имовина АИФ-а који нема својство правног лица</p>
			<p class="clan">Члан 114.</p>
			<p class="Basic-Paragraph">Имовина АИФ-а који нема својство правног лица не припада ДЗУАИФ-у, није део имовине ДЗУАИФ-а, не може се укључити у ликвидациону или стечајну масу ДЗУАИФ-а нити депозитара, нити може бити предмет принудне наплате у циљу намиривања потраживања према ДЗУАИФ-у и депозитару. Имовина АИФ-ова држи се и води одвојено од имовине ДЗУАИФ-а и имовине депозитара.</p>
			<p class="Basic-Paragraph">Све што ДЗУАИФ стекне на основу права која припадају АИФ-овима који немају својство правног лица или на основу послова који се односе на имовину тих АИФ-ова или што лице овлашћено за управљање АИФ-овима стекне као накнаду за право које припада АИФ-у, такође припада АИФ-овима и чини њихову имовину.</p>
			<p class="Basic-Paragraph">Имовина АИФ-а који нема својство правног лица не сме бити употребљена за давање или узимање зајмова у корист трећих лица или као средство обезбеђења за зајмове трећих лица.</p>
			<p class="Basic-Paragraph">ДЗУАИФ и са њим блиско повезана лица не могу да закључују уговоре са АИФ-ом који нема својство правног лица, који би могли да проузрокују сукоб интереса, осим уколико је то прописано одредбама овог закона или подзаконским актима Комисије.</p>
			<p class="bold">Располагање инвестиционим јединицама АИФ-а који нема својство правног лица</p>
			<p class="clan">Члан 115.</p>
			<p class="Basic-Paragraph">Инвестиционе јединце АИФ-а који нема својство правног лица су дематеријализовани финансијски инструменти у смислу закона којим се уређује тржиште капитала, који могу бити преносиви под условима и на начин предвиђен правилима пословања.</p>
			<p class="Basic-Paragraph">Члан АИФ-а који нема својство правног лица има право да располаже својим инвестиционим јединицама, као и да их пренесе или оптерети у складу са законом и у складу са правилима пословања АИФ-а.</p>
			<p class="bold">Потврда о стицању или отуђењу инвестиционих јединица АИФ-а који нема својство правног лица и услови исплате при откупу инвестиционих јединица АИФ-а који нема својство правног лица</p>
			<p class="clan">Члан 116.</p>
			<p class="Basic-Paragraph">Потврда о стицању или отуђењу инвестиционих јединица АИФ-а који нема својство правног лица издаје се на захтев члана најкасније у року од седам радних дана од дана подношења уредног захтева.</p>
			<p class="Basic-Paragraph">Садржину захтева, као и потврде о стицању или отуђењу инвестиционе јединице АИФ-а из става 1. овог члана, прописује Комисија.</p>
			<p class="Basic-Paragraph">Исплата износа од откупа инвестиционих јединица АИФ-а уплаћује се имаоцу у складу са правилима пословања АИФ-а.</p>
			<p class="Basic-Paragraph">Ако стицалац стекне инвестиционе јединице на основу одлуке суда или другог надлежног органа, односно на основу закона или на други начин, а не испуњава услове да постане члан АИФ-а према и у складу са одредбама овог закона и правилима пословања АИФ-а, као и проспекта када постоји обавеза његовог објављивања или стекне број инвестиционих јединица мањи од најмањег прописаног правилима пословања АИФ-а и проспекта када постоји обавеза његовог објављивања, ДЗУАИФ ће од наведеног лица откупити тако стечене инвестиционе јединице.</p>
			<p class="Basic-Paragraph">Када инвеститор који је власник удела у АИФ-у одбије да да ДЗУАИФ-у информације које су ДЗУАИФ-у потребне за испуњавање обавеза прописаних законом који уређује однос између пореских обвезника и пореских органа или у односу на таквог члана постоје основи сумње да се ради о прању новца или финансирању тероризма, у складу са прописима који то уређују, ДЗУАИФ може донети одлуку о откупу удела у АИФ-у од таквог члана без његове сагласности.</p>
			<p class="Basic-Paragraph">Када инвеститор који је власник удела у АИФ-у одбије да да ДЗУАИФ-у информације релевантне за спровођење Споразума o усаглашеном опорезивању иностраних рачуна (Foreign Account Tax Compliance Act – FATCA) и европских прописа који уређују обавезну аутоматску размену информација из области опорезивања, ДЗУАИФ може донети одлуку о откупу удела у АИФ-у од таквог члана без његове сагласности.</p>
			<p class="bold">Однос ДЗУАИФ-а, АИФ-а који нема својство правног лица и чланова АИФ-а</p>
			<p class="clan">Члан 117.</p>
			<p class="Basic-Paragraph">ДЗУАИФ управља и располаже имовином АИФ-а који нема својство правног лица и остварује сва права која из ње произлазе у сопствено име, а за заједнички рачун свих чланова таквог АИФ-а, у складу са одредбама овог закона и правилима пословања АИФ-а.</p>
			<p class="Basic-Paragraph">Однос ДЗУАИФ-а и чланова у АИФ-у који нема својство правног лица заснива се на уговору о улагању и закључује се између ДЗУАИФ-а и имаоца инвестиционих јединица.</p>
			<p class="Basic-Paragraph">ДЗУАИФ се уговором о улагању обавезује да:</p>
			<p class="Basic-Paragraph">1) управља средствима која је примио од чланова АИФ-а за заједнички рачун чланова АИФ-а;</p>
			<p class="Basic-Paragraph">2) изда члановима АИФ-а инвестиционе јединице АИФ-а који нема својство правног лица; </p>
			<p class="Basic-Paragraph">3) да изврши упис чланова у регистар; </p>
			<p class="Basic-Paragraph">4) предузима све остале правне послове и радње потребне за управљање АИФ-ом у складу са одредбама овог закона и правилима пословања АИФ-а.</p>
			<p class="Basic-Paragraph">Код оригинарног стицања инвестиционих јединица уговор о улагању сматра се закљученим када инвеститор ДЗУАИФ-у поднесе захтев за куповину инвестиционих јединица и изврши уплату износа из захтева, а ДЗУАИФ у року од пет радних дана од дана подношења захтева не одбије закључење уговора. </p>
			<p class="Basic-Paragraph">ДЗУАИФ је дужан да након закључења уговора о улагању инвеститора без одлагања упише у регистар инвестиционих јединица.</p>
			<p class="Basic-Paragraph">У свим осталим случајевима уговор о улагању сматра се закљученим уписом стицаоца у регистар. Рок за одбијање захтева за упис у регистар је пет радних дана од дана подношења захтева стицаоца ДЗУАИФ-у. </p>
			<p class="Basic-Paragraph">ДЗУАИФ мора да одбије да закључи уговор о улагању за захтеве за издавање инвестиционих јединица примљене за време обуставе издавања и откупа инвестиционих јединица. </p>
			<p class="Basic-Paragraph">ДЗУАИФ може одбити да закључи уговор о улагању, ако:</p>
			<p class="Basic-Paragraph">1) оцени да је циљ уплате или захтева за издавање инвестиционих јединица искоришћавање неефикасности која произлази из законских или другачије прописаних обавеза везаних за процедуре утврђивања цене инвестиционих јединица;</p>
			<p class="Basic-Paragraph">2) би се склапањем уговора, односно прихватом понуде инвеститора нанела штета осталим инвеститорима, АИФ изложио ризику неликвидности или инсолвентности или онемогућило остваривање инвестиционог циља и стратегије улагања АИФ-а;</p>
			<p class="Basic-Paragraph">3) су односи између ДЗУАИФ-а и инвеститора тешко нарушени, односно постојање судског или другог поступка, безобзирно понашање инвеститора или потенцијалног инвеститора и слично; </p>
			<p class="Basic-Paragraph">4) постоје основи сумње да се ради о прању новца или финансирању тероризма, у складу са прописима који то уређују.</p>
			<p class="Basic-Paragraph">ДЗУАИФ је дужан да обавести инвеститора о одбијању закључења уговора о улагању.</p>
			<p class="Basic-Paragraph">На свако оригинарно и на све остале случајеве стицања инвестиционих јединица сходно се примењује члан 112. став 3. овог закона.</p>
			<p class="Basic-Paragraph">У случају из ст. 4. и 7. овог члана, када је извршена уплата новчаних средстава на рачун АИФ-а, ДЗУАИФ ће вратити уплаћена средства у номиналном износу, на рачун с којег је уплата извршена, ако је податак о рачуну познат ДЗУАИФ-у.</p>
			<p class="clan">VIII. ЕВИДЕНЦИЈЕ ЧЛАНОВА, ОДНОСНО АКЦИОНАРА АИФ-а</p>
			<p class="bold">Евиденције и регистри удела у АИФ-у</p>
			<p class="clan">Члан 118.</p>
			<p class="Basic-Paragraph">ДЗУАИФ води регистар удела у АИФ-у.</p>
			<p class="Basic-Paragraph">У регистре из става 1. овог члана уписују се сви ажурни подаци прописани актом из става 10. овог члана.</p>
			<p class="Basic-Paragraph">На вођење евиденција чланова, односно акционара затвореног АИФ-а који има својство правног лица, примењују се одредбе закона којим се уређују привредна друштва, као и закона којим се уређује тржиште капитала.</p>
			<p class="Basic-Paragraph">Инвестиционе јединице у АИФ-у који нема својство правног лица воде се у електронској форми, а ДЗУАИФ их може водити у регистру инвестиционих јединица у АИФ-у који води сам ДЗУАИФ, или централни регистар дематеријализованих финансијских инструмената.</p>
			<p class="Basic-Paragraph">Регистар инвестиционих јединица АИФ-а из става 4. овог члана мора да садржи следеће податке: </p>
			<p class="Basic-Paragraph">1) пословно име, адресу, седиште, матични број и/или порески идентификациони број правног лица или предузетника;</p>
			<p class="Basic-Paragraph">2) име и презиме и ЈМБГ физичког лица (број пасоша и датум рођења за стране држављане).</p>
			<p class="Basic-Paragraph">Инвестициона јединица може гласити на инвестиционо друштво или депозитара који пружа услуге послова чувања и администрирања финансијских инструмената за рачун клијента, укључујући послове депозитара и са тим повезане услуге и послове управљања портфолиом, при чему ће се у регистру инвестиционих јединица у АИФ-у забележити да инвестиционо друштво или депозитар инвестиционе јединице у АИФ-у држе за рачун трећих лица.</p>
			<p class="Basic-Paragraph">Подаци о личности који се обрађују морају бити примерени, битни и ограничени на неопходне у односу на сврху обраде.</p>
			<p class="Basic-Paragraph">Сврха обраде података о личности садржаних у регистру из става 1. овог члана је извршење овим законом прописаних обавеза и овлашћења ДЗУАИФ и омогућавање спровођења регулаторних и надзорних овлашћења Комисије с тим у вези.</p>
			<p class="Basic-Paragraph">Подаци из регистра из става 1. овог члана објављују се на заштићеном делу интернет странице ДЗУАИФ, у складу са актом Комисије из става 10. овог члана, а приступ том делу интернет странице могу имати само запослени у ДЗУАИФ, власници удела у АИФ-у и Комисија.</p>
			<p class="Basic-Paragraph">Комисија прописује вођење регистра удела у АИФ-у, као и објављивање података из тог регистра.</p>
			<p class="bold">Тајност података из регистра инвестиционих јединица АИФ-а који нема својство правног лица</p>
			<p class="clan">Члан 119.</p>
			<p class="Basic-Paragraph">Лице које води регистар инвестиционих јединица АИФ-а који нема својство правног лица дужно је да као пословну тајну чува податке о члановима, стању инвестиционих јединица, и уплатама и исплатама. Наведене податке лице које води регистар инвестиционих јединица доставља, на основу захтева:</p>
			<p class="Basic-Paragraph">1) члану, и то само податке који се односе на тог члана;</p>
			<p class="Basic-Paragraph">2) депозитару;</p>
			<p class="Basic-Paragraph">3) лицу које докаже правни интерес;</p>
			<p class="Basic-Paragraph">4) правосудним и управним органима, као и другим лицима у оквиру овлашћења, а у складу са законом.</p>
			<p class="Basic-Paragraph">Комисија и ДЗУАИФ увек имају право увида у регистар инвестиционих јединица.</p>
			<p class="bold">Начин и услови уписа у регистар инвестиционих јединица АИФ-а који нема својство правног лица</p>
			<p class="clan">Члан 120.</p>
			<p class="Basic-Paragraph">Инвестиционе јединице стичу се уписом у регистар из члана 118. овог закона.</p>
			<p class="Basic-Paragraph">Лице које води регистар инвестиционих јединица дужно је да члановима најмање једном годишње достави извод о стању и прометима инвестиционих јединица АИФ-а којих су чланови.</p>
			<p class="Basic-Paragraph">Лице које води регистар инвестиционих јединица доставља члановима или њиховим заступницима, на њихов захтев и о њиховом трошку извод о стању и прометима инвестиционих јединица АИФ-а чији су имаоци.</p>
			<p class="clan">Члан 121.</p>
			<p class="Basic-Paragraph">Лице који води регистар инвестиционих јединица одбија захтев за упис у регистар, ако:</p>
			<p class="Basic-Paragraph">1) се из документације која је правни основ за располагање инвестиционим јединицама не могу утврдити сви елементи потребни за адекватно располагање инвестиционим јединицама (који је правни посао у питању, стране у правном послу, инвестиционе јединице АИФ-а и слично);</p>
			<p class="Basic-Paragraph">2) стицалац инвестиционе јединице не испуњава услове да постане члан АИФ-а у складу са одредбама овог закона и правилима пословања АИФ-а и проспектом, када постоји обавеза његовог објављивања;</p>
			<p class="Basic-Paragraph">3) стицалац инвестиционе јединице стиче или је стекао на начин супротан дозвољеном начину стицања инвестиционих јединица утврђеном одредбама овог закона и правилима пословања АИФ-а, као и проспектом када постоји обавеза његовог објављивања; </p>
			<p class="Basic-Paragraph">4) би се на тај начин располагало инвестиционим јединицама које су мање од најмање инвестиционе јединице прописане правилима пословања АИФ-а и проспектом, односно ако би тиме биле повређене одредбе о најнижем броју инвестиционих јединица.</p>
			<p class="Basic-Paragraph">Лице које води регистар инвестиционих јединица дужно је да чува десет година документацију о располагању инвестиционим јединицама АИФ-а.</p>
			<p class="clan">IX. УТВРЂИВАЊЕ ВРЕДНОСТИ ИМОВИНЕ И ЦЕНЕ УДЕЛА АИФ-a</p>
			<p class="bold">1. Утврђивање нето вредности имовине АИФ-а</p>
			<p class="clan">Члан 122.</p>
			<p class="Basic-Paragraph">ДЗУАИФ је дужан да за сваки АИФ којим управља утврди вредност укупне имовине АИФ-а и укупних обавеза АИФ-а. Вредност укупне имовине умањена за вредност укупних обавеза АИФ-а представља нето вредност имовине АИФ-а.</p>
			<p class="Basic-Paragraph">ДЗУАИФ је дужан да обезбеди да се нето вредност имовине по уделу у АИФ-у обрачунава и објављује инвеститорима у складу са овим законом, другим важећим прописима, правилима пословања АИФ-а и проспектом када постоји обавеза објављивања.</p>
			<p class="Basic-Paragraph">У правилима пословања АИФ-а се прописује на који се начин чланови, односно акционари обавештавају о вредновању и обрачунавању нето вредности имовине АИФ-а.</p>
			<p class="Basic-Paragraph">Комисија прописује начин и поступак утврђивања нето вредности имовине АИФ-а за поједине врсте АИФ-ова узимајући у обзир то да ли се удели у АИФ-у нуде јавном или приватном понудом.</p>
			<p class="italik">Одговорност за обрачунавање нето вредности имовине АИФ-а, односно цене удела у АИФ-у</p>
			<p class="clan">Члан 123.</p>
			<p class="Basic-Paragraph">Начин утврђивања вредности имовине одређује:</p>
			<p class="Basic-Paragraph">1) екстерни проценитељ који је правно или физичко лице, независно од АИФ-а, ДЗУАИФ-а и било којих других лица блиско повезаних лица са АИФ-ом или ДЗУАИФ-ом;</p>
			<p class="Basic-Paragraph">2) сам ДЗУАИФ, под условом да је посао утврђивања вредности вредновања функционално независан од управљања портфолиом АИФ-а и да политике награђивања и друге мере обезбеђују спречавање сукоба интереса и спречавање непримереног утицаја на запослене.</p>
			<p class="Basic-Paragraph">ДЗУАИФ је дужан да приликом организовања, односно оснивања АИФ-а за сваки АИФ којим управља усвоји рачуноводствене политике, односно методологије вредновања, као и да исте и без одлагања достави депозитару АИФ-а и екстерном проценитељу.</p>
			<p class="Basic-Paragraph">Депозитар АИФ-а не сме бити именован за екстерног проценитеља АИФ-а, ако није функционално и хијерархијски раздвојио обављање својих послова депозитара од дужности екстерног проценитеља и ако могуће сукобе интереса примерено не препознаје, истима управља, прати и објављује члановима АИФ-а. </p>
			<p class="Basic-Paragraph">Депозитар је одговоран за контролу обрачуна вредности нето имовине, при чему је дужан да води рачуна о томе да ДЗУАИФ или екстерни проценитељ обрачунава нето вредност имовине АИФ-а и цену удела у АИФ-у у складу са рачуноводственим политикама, односно методологијама вредновања ДЗУАИФ-а.</p>
			<p class="Basic-Paragraph">Ако депозитар приликом контроле обрачуна нето вредности имовине АИФ-а утврди нетачност и/или неправилност, о томе без одлагања писаним путем обавештава ДЗУАИФ.</p>
			<p class="Basic-Paragraph">Када посао вредновања обавља екстерни проценитељ, ДЗУАИФ је дужан да обезбеди:</p>
			<p class="Basic-Paragraph">1) да је екстерни проценитељ регистрован за обављање наведене делатности;</p>
			<p class="Basic-Paragraph">2) да екстерни проценитељ може да обезбеди довољно професионалних гаранција за ефикасно обављање посла вредновања у складу са подзаконским актима Комисије;</p>
			<p class="Basic-Paragraph">3) да је именовање екстерног проценитеља у складу са условима из подзаконског акта Комисије;</p>
			<p class="Basic-Paragraph">4) да је именовање екстерног проценитеља у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">Именовани екстерни проценитељ не сме да делегира посао вредновања на трећа лица.</p>
			<p class="Basic-Paragraph">ДЗУАИФ је дужан да без одлагања обавести Комисију о именовању екстерног проценитеља. Комисија може да захтева да уместо њега буде именован други екстерни проценитељ, ако процени да нису испуњени услови из става 6. овог члана.</p>
			<p class="Basic-Paragraph">Ако посао вредновања не обавља независан екстерни проценитељ, Комисија може да захтева од ДЗУАИФ-а да екстерни проценитељ или, по потреби, овлашћени ревизор, потврде поступке вредновања и/или обрачуна вредности, а на трошак ДЗУАИФ-а.</p>
			<p class="Basic-Paragraph">ДЗУАИФ је одговоран за правилан обрачун вредности имовине АИФ-а, обрачун и објављивање нето вредности имовине АИФ-а. На одговорност ДЗУАИФ-а према АИФ-у и његовим члановима, односно акционарима не утиче чињеница да је ДЗУАИФ именовао екстерног проценитеља.</p>
			<p class="Basic-Paragraph">Екстерни проценитељ одговоран је према ДЗУАИФ-у за све губитке које сноси ДЗУАИФ, због своје непажње или намерног пропуштања у извршавању својих обавеза.</p>
			<p class="Basic-Paragraph">Овлашћени ревизор АИФ-а је дужан да у току ревизије годишњих извештаја ревидира примену начела утврђивања вредности садржаних у подзаконским актима донетим на основу овог закона, како би се утврдило да су на основу примене тих начела утврђене вредности нето имовине АИФ-а и цене удела у АИФ-у тачне, као и да накнада за управљање и друге накнаде и трошкови предвиђени овим законом, подзаконским актима донетим на основу овог закона, правилима пословања АИФ-а и проспектом када постоји обавеза његовог објављивања, не прелазе дозвољене износе.</p>
			<p class="Basic-Paragraph">Комисија прописује:</p>
			<p class="Basic-Paragraph">1) критеријуме за примерено вредновање имовине и обрачун нето вредности имовине по уделу у АИФ-у и обавезе извештавања о обрачуну нето вредности имовине и цени удела у АИФ-у; </p>
			<p class="Basic-Paragraph">2) професионалне гаранције које екстерни проценитељ мора бити у могућности да достави како би ефикасно обављао обрачун вредности.</p>
			<p class="clan">Члан 124.</p>
			<p class="Basic-Paragraph">Правилима пословања АИФ-а и проспектом АИФ-а када постоји обавеза његовог објављивања, прописују се вредновање и обрачун нето вредности имовине по уделу у АИФ-у, у складу са критеријумима које прописује Комисија.</p>
			<p class="Basic-Paragraph">ДЗУАИФ је дужан да за сваки АИФ којим управља, успостави примерене и доследне процедуре, тако да се може спровести тачан и независтан обрачун вредности имовине АИФ-а у складу са овим законом, подзаконским актима донетим на основу овог закона, другим важећим прописима, као и усвојеним политикама, односно методологијама вредновања имовине.</p>
			<p class="Basic-Paragraph">Поступци вредновања нето вредности имовине у АИФ-у морају да обезбеде да се нето вредност имовине АИФ-а по уделу може утврдити бар на дан израде финансијских извештаја о имовини АИФ-а. </p>
			<p class="Basic-Paragraph">У извршавању својих обавеза у односу на утврђивање нето вредности имовине АИФ-а и цене удела у АИФ-у, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор. </p>
			<p class="Basic-Paragraph">С обзиром на имовину у коју АИФ улаже, политику издавања и откупа удела у АИФ-у, Комисија прописује критеријуме за рокове и поступак спровођења вредновања имовине АИФ-а и обрачуна нето вредности имовине по уделу у АИФ-у.</p>
			<p class="bold">2. Утврђивање цене удела</p>
			<p class="clan">Члан 125.</p>
			<p class="Basic-Paragraph">Цену инвестиционе јединице приликом почетне понуде инвестиционе јединице АИФ-а који нема својство правног лица, одређује ДЗУАИФ и наводи је у правилима пословања АИФ-а. Инвестиционе јединице се распоређују члановима АИФ-а у складу са правилима пословања АИФ-а.</p>
			<p class="Basic-Paragraph">Након истека периода почетне понуде инвестиционих јединица, утврђивање цене инвестиционе јединице се спроводи по последњој утврђеној важећој нето вредности имовине по инвестиционој јединици, осим ако правилима пословања АИФ-а није другачије одређено.</p>
			<p class="Basic-Paragraph">На почетну понуду удела у АИФ-у затвореног АИФ-а који има својство правног лица примењују се одредбе закона којим се уређује тржиште капитала и закона којим се уређују привредна друштава.</p>
			<p class="Basic-Paragraph">Комисија прописује начин утврђивања и обрачунавања цене удела у АИФ-у.</p>
			<p class="italik">Објављивање цене инвестиционих јединица отвореног АИФ-а са јавном понудом</p>
			<p class="clan">Члан 126.</p>
			<p class="Basic-Paragraph">ДЗУАИФ је дужан да на својој интернет страници на дан понуде, издавања или откупа инвестиционих јединица АИФ-а са јавном понудом објави утврђену вредност инвестиционих јединица за претходни дан.</p>
			<p class="Basic-Paragraph">Поред обавезе из става 1. овог члана, ДЗУАИФ је дужан да најмање два пута годишње објави процењену вредност инвестиционе јединице.</p>
			<p class="Basic-Paragraph">Цена инвестиционе јединице отвореног АИФ-а са јавном понудом мора бити саопштена члану АИФ-а који то лично затражи путем поште или електронским путем на адресу за пријем електронске поште ДЗУАИФ-а, односно мора бити доступна у огранку ДЗУАИФ-а или у просторијама овлашћеног посредника.</p>
			<p class="italik">Откуп инвестиционих јединица отвореног АИФ-а</p>
			<p class="clan">Члан 127.</p>
			<p class="Basic-Paragraph">Члан отвореног АИФ-а може у сваком тренутку захтевати од ДЗУАИФ-а да откупи његове инвестиционе јединице, а ДЗУАИФ је дужан да такве инвестиционе јединице откупи и исплати из имовине АИФ-а, под условима прописаним правилима пословања АИФ-а. Сматраће се да је откупом инвестиционих јединица отвореног АИФ-а члан коначно и безусловно отуђио инвестиционе јединице.</p>
			<p class="Basic-Paragraph">Дозвољено је вршити откуп инвестиционих јединица преносом свих врста имовине АИФ-а, у оној вредности која је једнака вредности инвестиционих јединица које се на тај начин откупљују, ако је такав откуп предвиђен правилима пословања АИФ-а. Уколико би испуњење захтева за откуп преносом имовине велике вредности АИФ-а ставило у неповољан положај остале чланове, откуп ће бити извршен у оној мери у којој је то могуће и спроводиво.</p>
			<p class="Basic-Paragraph">Уколико би се откупом инвестиционе јединице отвореног АИФ-а у неповољан положај довели остали чланови АИФ-а, могуће је, уколико је то предвиђено правилима пословања АИФ-а и проспектом, када постоји обавеза његовог објављивања, извршити комбинацију откупа из става 1. овог члана и откупа уз пренос из става 2. овог члана.</p>
			<p class="Basic-Paragraph">Комисија прописује услове, рокове и поступак откупа инвестиционих јединица отвореног АИФ-а.</p>
			<p class="italik">Замена инвестиционих јединица АИФ-ова који немају својство правног лица</p>
			<p class="clan">Члан 128.</p>
			<p class="Basic-Paragraph">Замена инвестиционих јединица је истовремени откуп инвестиционих јединица једног АИФ-а и издавање инвестиционих јединица другог АИФ-а, којим управља исти ДЗУАИФ, од стране истог члана, и то за новчана средства која се члану исплаћују на име откупа инвестиционих јединица.</p>
			<p class="Basic-Paragraph">Комисија прописује услове под којима се може вршити замена инвестиционих јединица једног АИФ-а који нема својство правног лица за инвестиционе јединице другог АИФ-а који нема својство правног лица, којим управља исто ДЗУАИФ.</p>
			<p class="italik">Обустављање издавања и откупа инвестиционих јединица АИФ-а који нема својство правног лица</p>
			<p class="clan">Члан 129.</p>
			<p class="Basic-Paragraph">Издавање и откуп инвестиционих јединица АИФ-а који нема својство правног лица може се обуставити ако ДЗУАИФ и депозитар сматрају да је то у најбољем интересу чланова или потенцијалних чланова АИФ-а. </p>
			<p class="Basic-Paragraph">ДЗУАИФ је дужан да обуставу издавања и откупа инвестиционих јединица АИФ-а који нема својство правног лица без одлагања пријави Комисији и истовремено обавести депозитара, као и да на својој интернет страници објави такву обуставу.</p>
			<p class="Basic-Paragraph">Осим Комисији, ДЗУАИФ је дужан да обуставу без одлагања пријави и надлежним органима матичне државе чланице АИФ-а и надлежним органима свих држава у којима се инвестиционе јединице АИФ-а који нема својство правног лица стављају на тржиште.</p>
			<p class="Basic-Paragraph">Ако депозитар није сагласан са одлуком ДЗУАИФ-а о обустави издавања и откупа инвестиционих јединица АИФ-а који нема својство правног лица, дужан је да о томе без одлагања обавести Комисију, а у таквим условима обуставу није допуштено спроводити.</p>
			<p class="Basic-Paragraph">Ако ДЗУАИФ не пријави Комисији обуставу издавања и откупа, депозитар је дужан да то учини без одлагања.</p>
			<p class="Basic-Paragraph">Комисија може наложити издавање и откуп инвестиционих јединица АИФ-а који нема својство правног лица ако је то у јавном интересу или интересу чланова АИФ-а.</p>
			<p class="Basic-Paragraph">Комисија може наложити ДЗУАИФ-у и депозитару да привремено обуставе издавање и откуп инвестиционих јединица АИФ-а који нема својство правног лица, ако постоје основани разлози за обустављање издавања и откупа у интересу имаоца или потенцијалних имаоца инвестиционих јединица АИФ-а који нема својство правног лица.</p>
			<p class="Basic-Paragraph">Комисија може захтевати од ДЗУАИФ-а документацију и информације неопходне за процену оправданости одлуке о обустављању откупа и издавања инвестиционих јединица АИФ-а који нема својство правног лица. Уколико Комисија процени да обустављање издавања и откупа инвестиционих јединица АИФ-а који нема својство правног лица угрожава интересе чланова АИФ-а, Комисија ће наложити депозитару престанак привремене обуставе откупа и куповине и о томе обавестити ДЗУАИФ. </p>
			<p class="Basic-Paragraph">Комисија прописује услове за обуставу и наставак издавања и откупа инвестиционих јединица АИФ-а који нема својство правног лица.</p>
			<p class="clan">Члан 130.</p>
			<p class="Basic-Paragraph">Обустава издавања и откупа инвестиционих јединица АИФ-а који нема својство правног лица из члана 129. став 1. овог закона мора престати чим престану да постоје разлози због којих је одлука о обустави донета, и таква обустава не може трајати дуже од 28 дана од дана почетка обуставе.</p>
			<p class="Basic-Paragraph">Комисија изузетно може, на основу захтева ДЗУАИФ-а, продужити рок за обустављање издавања и откупа инвестиционих јединица АИФ-а, уколико је такав захтев поднет најкасније десет дана пре истека рока из става 1. овог члана.</p>
			<p class="Basic-Paragraph">ДЗУАИФ је дужан да без одлагања обавести Комисију о наставку пословања АИФ-а, као и да то објави на својој интернет страници.</p>
			<p class="Basic-Paragraph">ДЗУАИФ је дужан да без одлагања обавести и надлежне органе свих држава у којима се стављају на тржиште инвестиционе јединице АИФ-а који нема својство правног лица о наставку пословања АИФ-а. </p>
			<p class="clan">X. СТАВЉАЊЕ НА ТРЖИШТЕ УДЕЛА У АИФ-У И МАРКЕТИНГ АИФ-ОВА</p>
			<p class="bold">Услови за стављање на тржиште</p>
			<p class="clan">Члан 131.</p>
			<p class="Basic-Paragraph">ДЗУАИФ из друге државе чланице или из треће државе који у Републици намерава да стави на тржиште уделе у АИФ-у АИФ-а основаног у другој држави чланици, односно трећој држави, мора у Републици обезбедити све услове потребне за неометано:</p>
			<p class="Basic-Paragraph">1) плаћање члановима АИФ-а;</p>
			<p class="Basic-Paragraph">2) понуду, издавање и откуп удела у АИФ-у;</p>
			<p class="Basic-Paragraph">3) објављивање документације везане уз АИФ, као и доставу докумената члановима, односно акционарима који су уделе у АИФ-у купили у Републици;</p>
			<p class="Basic-Paragraph">4) решавање приговора инвеститора.</p>
			<p class="Basic-Paragraph">Комисија прописује услове из става 1. овог члана.</p>
			<p class="bold">Маркетинг АИФ-ова</p>
			<p class="clan">Члан 132.</p>
			<p class="Basic-Paragraph">Маркетинг АИФ-ова обухвата сав рекламни материјал који је намењен члановима, односно акционарима или потенцијалним члановима, односно акционарима АИФ-ова ради позивања на приступање АИФ-у, помоћу објављивања огласа, јавних позива, рекламних материјала или на други начин. </p>
			<p class="Basic-Paragraph">У Републици је дозвољен маркетинг АИФ-ова чији се удели у АИФ-у могу стављати на тржиште на територији Републике.</p>
			<p class="Basic-Paragraph">Садржина маркетиншког материјала мора да буде јасна, недвосмислена, тачна, као и у складу са садржином правила пословања и проспектом АИФ-а кад постоји обавеза његовог објављивања и не сме доводити у заблуду, односно стварати погрешну представу о условима улагања и пословању АИФ-а.</p>
			<p class="Basic-Paragraph">Садржина маркетиншког материјала мора садржати информацију о томе где, како и на ком језику су члановима, односно акционарима доступна правила пословања АИФ-а и када је то примењиво проспект АИФ-а.</p>
			<p class="bold">Комисија прописује начин обављања маркетинга АИФ-ова.</p>
			<p class="clan">Члан 133.</p>
			<p class="Basic-Paragraph">У случају АИФ-а са јавном понудом сходно се примењују одредбе о маркетингу прописане законом којим се уређује оснивање и рад отворених инвестиционих фондова са јавном понудом.</p>
			<p class="Basic-Paragraph">Није дозвољено јавно оглашавање АИФ-а са приватном понудом у сврху привлачења потенцијалних инвеститора, односно чланова, односно акционара.</p>
			<p class="Basic-Paragraph">Недозвољеним јавним оглашавањем АИФ-ова са приватном понудом не сматра се истицање у јавности презентационих материјала у којима се уз пословно име и делатност ДЗУАИФ-а потенцијални инвеститори упућују на ДЗУАИФ.</p>
			<p class="Basic-Paragraph">Сви презентациони материјали о АИФ-у са приватном понудом и ДЗУАИФ-у који њим управља морају бити целовити, јасни, истинити, тачни и не смеју доводити у заблуду, посебно у погледу ризика и накнада, и морају бити одобрени од стране управе ДЗУАИФ-а.</p>
			<p class="bold">Дистрибуција удела у АИФ-овима</p>
			<p class="clan">Члан 134.</p>
			<p class="Basic-Paragraph">Продају удела у АИФ-овима, поред ДЗУАИФ-а, могу обављати и друга правна лица у Републици, на основу уговора о дистрибуцији (у даљем тексту: дистрибутери), када им је то допуштено одредбама овог закона, закона којим се уређује тржиште капитала и подзаконских аката донесених на основу тих закона.</p>
			<p class="Basic-Paragraph">Одредбе о продаји удела у АИФ-овима сходно се примењују и на ДЗУАИФ-ове из друге државе чланице и на ДЗУАИФ-ове из треће државе када ставља на тржиште уделе у АИФ-у АИФ-ова у Републици.</p>
			<p class="Basic-Paragraph">ДЗУАИФ је дужан да обавести Комисију о сваком закљученом уговору из става 1. овог члана.</p>
			<p class="Basic-Paragraph">Комисија прописује услове које морају испунити дистрибутери и физичка лица која су запослена или на други начин ангажована од стране дистрибутера, а која обављају послове продаје удела у АИФ-овима.</p>
			<p class="bold">Понуда удела у АИФ-овима малим инвеститорима</p>
			<p class="clan">Члан 135.</p>
			<p class="Basic-Paragraph">ДЗУАИФ који намерава да малим инвеститорима у Републици нуди уделе у АИФ-у којим управља мора добити претходну дозволу Комисије.</p>
			<p class="Basic-Paragraph">Комисија ће за сваки појединачни АИФ утврдити да ли се може сматрати врстом АИФ-а чије је уделе у АИФ-у допуштено нудити малим инвеститорима у Републици, у складу са одредбама овог закона.</p>
			<p class="Basic-Paragraph">Комисија прописује начин утврђивања испуњености услова за издавање дозволе из става 1. овог члана и потребну документацију.</p>
			<p class="clan">XI. ИЗВЕШТАВАЊЕ ЧЛАНОВА, ОДНОСНО АКЦИОНАРА, ПРАВИЛА ПОСЛОВАЊА АИФ-А, ГОДИШЊИ ИЗВЕШТАЈИ И ОБАВЕШТЕЊА</p>
			<p class="bold">1. Документи, обавештења и друга објављивања</p>
			<p class="clan">Члан 136.</p>
			<p class="Basic-Paragraph">ДЗУАИФ је дужан да:</p>
			<p class="Basic-Paragraph">1) за сваки АИФ са приватном понудом којим управља усвоји правила пословања АИФ-а;</p>
			<p class="Basic-Paragraph">2) за АИФ који нема својство правног лица са јавном понудом, донесе и објави проспект, кључне информације и правила пословања АИФ-а за инвеститоре у складу са одредбама закона којим се уређује оснивање и рад отворених инвестиционих фондова са јавном понудом;</p>
			<p class="Basic-Paragraph">3) за затворени АИФ који има својство правног лица, а који је основан у форми акционарског друштва и чије се акције нуде јавном понудом, донесе и објави проспект и скраћени проспект у складу са одредбама закона којим се уређује оснивање и рад отворених инвестиционих фондова са јавном понудом и проспект, када постоји обавеза његовог објављивања, у складу са одредбама закона којим се уређује тржиште капитала;</p>
			<p class="Basic-Paragraph">4) за сваки АИФ усвоји и објави полугодишње и ревидиране годишње финансијске извештаје; </p>
			<p class="Basic-Paragraph">5) у вези са пословањем АИФ-а редовно обавештава чланове, односно акционаре АИФ-а о другим битним објавама.</p>
			<p class="Basic-Paragraph">Ако овим законом није другачије прописано, документи и обавештења из става 1. овог члана морају бити сачињени и када је то прописано, објављени, на српском језику.</p>
			<p class="Basic-Paragraph">Најновије верзије докумената и обавештења из става 1. овог члана морају бити објављене на интернет страници ДЗУАИФ-а.</p>
			<p class="italik">Одговорност ДЗУАИФ-а за истинитост и потпуност информација</p>
			<p class="clan">Члан 137.</p>
			<p class="Basic-Paragraph">ДЗУАИФ одговара по основу кривице за штету причињену члановима, односно акционарима АИФ-а, због:</p>
			<p class="Basic-Paragraph">1) издавања или откупа удела у АИФ-у АИФ-а;</p>
			<p class="Basic-Paragraph">2) пропуштања да откупи уделе у АИФ-у АИФ-а,</p>
			<p class="Basic-Paragraph">ако је те радње или пропусте члан, односно акционар АИФ-а учинио на основу докумената или обавештења из члана 136. овог закона, који садрже неистините или непотпуне информације или информације које доводе у заблуду или на основу информација и изјава које му доставе лица која у име и за рачун ДЗУАИФ-а продају уделе у АИФ-у.</p>
			<p class="bold">2. Правила пословања АИФ-а</p>
			<p class="clan">Члан 138.</p>
			<p class="Basic-Paragraph">Правила пословања АИФ-а представљају основни документ АИФ-а којим се уређују све битне карактеристике, права и обавезе АИФ-а.</p>
			<p class="Basic-Paragraph">ДЗУАИФ је дужан да за сваки АИФ којим управља, пре закључења уговора о улагању сваком инвеститору достави:</p>
			<p class="Basic-Paragraph">1) правила пословања АИФ-а и проспект када постоји обавеза његовог објављивања;</p>
			<p class="Basic-Paragraph">2) последњи годишњи финансијски извештај АИФ-а; </p>
			<p class="Basic-Paragraph">3) информације о последњој утврђеној нето вредности имовине АИФ-а, цени удела у АИФ-у или тржишној цени удела у АИФ-у.</p>
			<p class="Basic-Paragraph">Информације наведене у правилима пословања морају бити истините, тачне, потпуне и доследне.</p>
			<p class="Basic-Paragraph">Са правилима пословања АИФ-а морају се код АИФ-а који нема својство правног лица усагласити надзорни одбор ДЗУАИФ-а и депозитар, а код затвореног АИФ-а који има својство правног лица морају се сагласити надзорни одбор АИФ-а и депозитар.</p>
			<p class="Basic-Paragraph">Комисија у оквиру издавања дозволе за оснивање АИФ-а одобрава правила пословања АИФ-а. </p>
			<p class="italik">Садржина правила пословања АИФ-а</p>
			<p class="clan">Члан 139.</p>
			<p class="Basic-Paragraph">Правила пословања АИФ-а морају да садрже следеће информације:</p>
			<p class="Basic-Paragraph">1) пословно име АИФ-а и идентификацију врсте АИФ-а;</p>
			<p class="Basic-Paragraph">2) датум оснивања АИФ-а и време трајања АИФ-а у случају да је основан на одређено време;</p>
			<p class="Basic-Paragraph">3) место где је могуће добити примерак правила пословања АИФ-а и примерак проспекта, када постоји обавеза његовог објављивања или статута, односно оснивачког акта АИФ-а и додатне информације о АИФ-у;</p>
			<p class="Basic-Paragraph">4) најнижи износ новчаних средстава који ће се прикупљати и радње које ће се предузети ако се не прикупи најнижи предвиђени износ;</p>
			<p class="Basic-Paragraph">5) кратке информације о пореским прописима који се примењују на АИФ и који су битни за члана и појединости о томе обрачунавају ли се одбици из прихода или капиталне добити које АИФ плаћа члану;</p>
			<p class="Basic-Paragraph">6) главне карактеристике удела у АИФ-у, а посебно:</p>
			<p class="Basic-Paragraph">(1) природу права из удела у АИФ-у,</p>
			<p class="Basic-Paragraph">(2) назнаке могућих класа удела у АИФ-у, </p>
			<p class="Basic-Paragraph">(3) права која произлазе из удела у АИФ-у;</p>
			<p class="Basic-Paragraph">7) услове под којима је допуштено донети одлуку о ликвидацији, односно распуштању АИФ-а и поступак ликвидације, односно распуштања АИФ-а;</p>
			<p class="Basic-Paragraph">8) поступци и услови издавања удела у АИФ-у, најнижи износ појединог улагања у АИФ, начин уписа, односно издавања удела у АИФ-у, почетна цена удела у АИФ-у, поступци и услови понуде удела у АИФ-у, начин и услови откупа и исплате удела у АИФ-у и услови у којима може доћи до обуставе издавања или откупа;</p>
			<p class="Basic-Paragraph">9) информације о начину и учесталости исплате прихода или добити АИФ-а; </p>
			<p class="Basic-Paragraph">10) опис инвестиционе стратегије и циљева АИФ-а;</p>
			<p class="Basic-Paragraph">11) информације где је основан главни АИФ и где су основани основни фондови, ако је АИФ фонд фондова;</p>
			<p class="Basic-Paragraph">12) опис врста имовине у коју АИФ може да улаже, техника које може користити, као и свих повезаних ризика и ограничења улагања;</p>
			<p class="Basic-Paragraph">13) услови у којима АИФ може користити финансијски левериџ, врсту и извор дозвољеног финансијског левериџа и повезаних ризика, сва ограничења у вези са коришћењем финансијског левериџа, као и све поступке у вези поновне употребе колатерала и имовине, као и максималан ниво финансијског левериџа коју ДЗУАИФ има право користити за АИФ;</p>
			<p class="Basic-Paragraph">14) услове задуживања АИФ-а;</p>
			<p class="Basic-Paragraph">15) опис поступака којима АИФ може променити стратегију улагања, инвестициону политику или оба, као и обавезу обавештавања и других права инвеститора код намере увођења наведених промена;</p>
			<p class="Basic-Paragraph">16) опис услова под којима ће се мењати правила пословања АИФ-а, као и опис поступака који ће се предузети ради заштите постојећих инвеститора, првенствено у смислу обавештавања и других права инвеститора код намере увођења тих промена;</p>
			<p class="Basic-Paragraph">17) опис главних правних последица уговорног односа у сврху улагања;</p>
			<p class="Basic-Paragraph">18) информације о судској надлежности, меродавном праву и о томе да ли постоје правни инструменти који обезбеђују признавање и извршење пресуда на територији на којој је основан АИФ;</p>
			<p class="Basic-Paragraph">19) идентитет ДЗУАИФ-а, депозитара АИФ-а, овлашћеног ревизора и других лица и опис њихових дужности и права чланова, односно акционара у односу на њих;</p>
			<p class="Basic-Paragraph">20) опис послова управљања портфолиом и управљања ризицима које је делегирао ДЗУАИФ и опис послова чувања које је делегирао депозитар, идентификацију трећих лица на које су делегирани послови и свих конфликта интереса који могу настати из таквих делегирања;</p>
			<p class="Basic-Paragraph">21) опис начина на који ДЗУАИФ испуњава захтеве везане за додатни износ капитала, у случају да нето вредност имовине АИФ-а прелази износ од 250.000 евра;</p>
			<p class="Basic-Paragraph">22) опис поступка вредновања АИФ-а и методологије одређивања цена за обрачун вредности имовине, укључујући методе које се користе за обрачун вредности имовине коју је тешко проценити и учесталост обрачуна вредности имовине АИФ-а у складу са овим законом;</p>
			<p class="Basic-Paragraph">23) време, методу и учесталост обрачуна цене за издавање нових удела у АИФ-у или откуп постојећих и начин објављивања цена, опис износа и учесталости плаћања допуштених накнада и трошкова издавања или откупа удела у АИФ-у;</p>
			<p class="Basic-Paragraph">24) процедуре и услове за издавање и продају удела у АИФ-у;</p>
			<p class="Basic-Paragraph">25) опис управљања ризиком ликвидности АИФ-а, укључујући права откупа у редовним, као и у ванредним околностима и постојеће облике откупа уговорене с члановима, односно, акционарима;</p>
			<p class="Basic-Paragraph">26) опис свих врста накнада и трошкова и издатака и њихових максималних износа, које чланови, односно акционари могу непосредно или посредно имати и јасан опис обрачуна накнада;</p>
			<p class="Basic-Paragraph">27) опис начина на који ДЗУАИФ обезбеђује члановима, односно акционарима правично поступање и кад год инвеститор добије повлашћени третман или има право да добије повлашћени третман, опис тог повлашћеног третмана, врсте инвеститора који добијају такав повлашћени третман и, где је то битно, њихове правне или економске везе са АИФ-ом или ДЗУАИФ-ом;</p>
			<p class="Basic-Paragraph">28) начин доступности последњих полугодишњих и годишњих извештаја;</p>
			<p class="Basic-Paragraph">29) историјски принос АИФ-а, када постоји;</p>
			<p class="Basic-Paragraph">30) идентитет главних брокера и опис свих значајних договора АИФ-а са његовим главним брокерима и начин управљања конфликтом интереса са тим у вези, и одредбе у уговору са депозитаром о могућем преносу и поновном коришћењу имовине АИФ-а и информације о могућем преносу одговорности на главног брокера;</p>
			<p class="Basic-Paragraph">31) опис како и када ће бити објављене информације које се захтевају у складу са чланом 144. овог закона;</p>
			<p class="Basic-Paragraph">32) трајање пословне године;</p>
			<p class="Basic-Paragraph">33) остале информације предвиђене овим законом и прописима донесеним на основу овог закона.</p>
			<p class="Basic-Paragraph">Правилима пословања АИФ-а ДЗУАИФ је дужан да пропише и начин на који ће, пре закључења уговора о улагању, обавестити инвеститоре о мерама које је депозитар предузео да би се ослободио одговорности у складу са чланом 166. став 6. овог закона, као и начин на који ће чланове, односно акционаре АИФ-а обавештавати о одговорностима и променама у одговорности депозитара.</p>
			<p class="Basic-Paragraph">Осим информација из ст. 1. и 2. овог члана, правила пословања АИФ-а морају садржати и следеће:</p>
			<p class="Basic-Paragraph">1) основна права, обавезе и одговорности ДЗУАИФ-а према члановима, односно акционарима АИФ-а;</p>
			<p class="Basic-Paragraph">2) основна права, обавезе и одговорности члана, односно акционара АИФ-а према ДЗУАИФ-у и АИФ-у и начин и услове њиховог остварења и заштите;</p>
			<p class="Basic-Paragraph">3) основна права, обавезе и одговорности ДЗУАИФ-а према депозитару, депозитара према ДЗУАИФ-у и члановима, односно акционарима АИФ-а и члана, односно акционара АИФ-а према депозитару;</p>
			<p class="Basic-Paragraph">4) основне информације о условима пословања ДЗУАИФ-а и надзору над његовим пословањем;</p>
			<p class="Basic-Paragraph">5) пословне циљеве и стратегију ДЗУАИФ-а;</p>
			<p class="Basic-Paragraph">6) организациону структуру ДЗУАИФ-а са јасним линијама одговорности;</p>
			<p class="Basic-Paragraph">7) поступке накнаде штете члановима, односно акционарима АИФ-а за случај погрешног обрачуна вредности удела у АИФ-у и повреде ограничења улагања;</p>
			<p class="Basic-Paragraph">8) информације о сукобу интереса и начину његовог решавања, нарочито у односу на могући сукоб интереса између АИФ-а, односно члана, односно акционара АИФ-а и члана, односно акционара са квалификованим учешћем у ДЗУАИФ-у и/или лица блиско повезана са ДЗУАИФ-ом, сукоб интереса између АИФ-ова и сукоб интереса који произлазе из других делатности и послова из члана 9. овог закона, ако их ДЗУАИФ обавља; </p>
			<p class="Basic-Paragraph">9) опис поступка решавања спорова између ДЗУАИФ-а и инвеститора.</p>
			<p class="Basic-Paragraph">Уколико АИФ нема својство правног лица, правила пословања предвиђају да ли су инвестиционе јединице слободно преносиве, као и начин њиховог располагања, преноса и оптерећивања.</p>
			<p class="Basic-Paragraph">У случају затвореног АИФ-а који има својство правног лица, који је основан у форми акционарског друштва, када је ДЗУАИФ дужан да изради и објави проспект у складу са одредбама закона којим се уређује тржиште капитала, ако су правила пословања АИФ-а саставни део проспекта иста садрже само оне информације из ст. 1. до 3. овог члана, које допуњују оне садржане у том проспекту.</p>
			<p class="Basic-Paragraph">На садржину правила пословања и проспекта АИФ-а са јавном понудом, дозволу Комисије на правила пословања и проспект таквог АИФ-а, битне промене наведених докумената, као и битне промене уговора са депозитаром и обавештавање и у тим случајевима, сходно се примењују одредбе закона којим се уређује оснивање и рад отворених инвестиционих фондова са јавном понудом, ако овим законом није другачије прописано.</p>
			<p class="Basic-Paragraph">ДЗУАИФ је дужан да обавести Комисију о свакој измени правила пословања АИФ-а са приватном понудом.</p>
			<p class="Basic-Paragraph">Када се нуде акције затвореног АИФ-а који има својство правног лица, а који је основан у форми акционарског друштва, ДЗУАИФ је дужан поступати у складу с одредбама закона који уређује тржиште капитала.</p>
			<p class="italik">Објављивање, односно достављање правила пословања АИФ-а</p>
			<p class="clan">Члан 140.</p>
			<p class="Basic-Paragraph">На објављивање правила пословања АИФ-а са јавном понудом, сходно се примењују одредбе закона којим се уређује оснивање и рад отворених инвестиционих фондова са јавном понудом.</p>
			<p class="Basic-Paragraph">У случају АИФ-а са приватном понудом, након издавања дозволе од стране Комисије, правила пословања АИФ-а се не објављују јавно, већ се достављају члановима, односно акционарима на начин како је предвиђено правилима пословања АИФ-а. </p>
			<p class="Basic-Paragraph">Начин обавештавања и права чланова, односно акционара АИФ-а са приватном понудом у случају промене обавезне садржине правила пословања АИФ-а, биће прописана правилима пословања АИФ-а.</p>
			<p class="bold">3. Извештавање АИФ-а и обавештавање чланова, односно акционара</p>
			<p class="italik">Пословна година АИФ-а</p>
			<p class="clan">Члан 141.</p>
			<p class="Basic-Paragraph">Пословну годину АИФ-а одређује ДЗУАИФ правилима пословања АИФ-а, односно проспектом, када постоји обавеза његовог објављивања.</p>
			<p class="Basic-Paragraph">На финансијско извештавање и ревизију финансијских извештаја АИФ-а примењују се прописи којима се уређује рачуноводство и ревизија, као и подзаконски акти Комисије.</p>
			<p class="Basic-Paragraph">Комисија прописује контни оквир и садржину рачуна у контном оквиру за АИФ.</p>
			<p class="italik">Извештаји АИФ-а</p>
			<p class="clan">Члан 142.</p>
			<p class="Basic-Paragraph">ДЗУАИФ је дужан да за сваки АИФ којим управља, као и за сваки АИФ чији се удели у АИФ-у стављају на тржиште, изради редован годишњи финансијски извештај.</p>
			<p class="Basic-Paragraph">У извршавању својих обавеза из става 1. овог члана, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор. </p>
			<p class="Basic-Paragraph">Комисија прописује структуру и садржину, начин и рокове објављивања редовног годишњег финансијског извештаја АИФ-а, као и структуру, садржину, начин и рокове доставе других извештаја АИФ-а која је ДЗУАИФ обавезан састављати за потребе Комисије.</p>
			<p class="Basic-Paragraph">На редовне годишње финансијске извештаје АИФ-а, сходно се примењују одредбе закона који уређује рачуноводство.</p>
			<p class="italik">Доступност правила пословања АИФ-а, проспекта и редовног годишњег финансијског извештаја</p>
			<p class="clan">Члан 143.</p>
			<p class="Basic-Paragraph">На свим местима на којима се стављају на тржиште удели у АИФ-у, мора бити омогућен увид у правила пословања АИФ-а, проспект АИФ-а, ако постоји обавеза његовог објављивања, кључне информације и последње редовне годишње финансијске извештаје.</p>
			<p class="Basic-Paragraph">Уколико су предмет продаје инвестиционе јединице отвореног АИФ-а са јавном понудом, тада се примењују одредбе закона којим се уређује оснивање и рад отворених инвестиционих фондова са јавном понудом.</p>
			<p class="italik">Друге објаве и обавештења члановима, односно акционарима</p>
			<p class="clan">Члан 144.</p>
			<p class="Basic-Paragraph">ДЗУАИФ је дужан да, за сваки АИФ којим управља, као и за сваки од АИФ-ова чије уделе у АИФ-у ставља на тржиште, периодично објављује члановима, односно акционарима АИФ-а:</p>
			<p class="Basic-Paragraph">1) проценат имовине АИФ-а који подлеже посебним мерама које произлазе из њене неликвидне природе;</p>
			<p class="Basic-Paragraph">2) све нове мере за управљање ликвидношћу АИФ-а;</p>
			<p class="Basic-Paragraph">3) тренутни профил ризичности АИФ-а и системе управљања ризицима.</p>
			<p class="Basic-Paragraph">ДЗУАИФ који управља АИФ-ом или ставља на тржиште уделе у АИФ-у који користи финансијски левериџ, редовно објављује за сваки такав АИФ:</p>
			<p class="Basic-Paragraph">1) све промене максималног нивоа финансијског левериџа које ДЗУАИФ може користити за АИФ, као и било које право поновног коришћења колатерала или било које гаранције одобрене у оквиру споразума о финансијском левериџу; </p>
			<p class="Basic-Paragraph">2) укупан износ финансијског левериџа који користи АИФ.</p>
			<p class="Basic-Paragraph">На захтев инвеститора ДЗУАИФ је дужан да без одлагања достави информације о лимитима који се примењују код управљања ризицима АИФ-а којим ДЗУАИФ управља, поступцима који се користе у ту сврху, као и о променама у ризичности и приносима основних врста финансијских инструмената у које је уложена имовина АИФ-а.</p>
			<p class="Basic-Paragraph">У извршавању својих обавеза предвиђених овим чланом, ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="italik">Обавезе редовног извештавања Kомисије</p>
			<p class="clan">Члан 145.</p>
			<p class="Basic-Paragraph">ДЗУАИФ из Републике дужан је да редовно извештава Комисију о главним тржиштима на којима ставља на тржиште уделе у АИФ-у и инструментима којима се тргује за рачун АИФ-ова којима управља.</p>
			<p class="Basic-Paragraph">Извештаји из става 1. овог члана морају садржати информације о инструментима којима ДЗУАИФ тргује, о тржиштима на којима је члан или где активно тргује, као и о главним изложеностима и најважнијим концентрацијама за сваки од АИФ-ова којима ДЗУАИФ управља. </p>
			<p class="Basic-Paragraph">У извршавању својих обавеза из ст. 1. и 2. овог члана ДЗУАИФ је дужан да поступа у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">ДЗУАИФ из Републике је дужан да за сваки АИФ из Републике и из друге државе чланице којим управља, и за сваки од АИФ-ова чије уделе у АИФ-у ставља на тржиште у ЕУ, Комисији доставља извештај о:</p>
			<p class="Basic-Paragraph">1) проценту имовине АИФ-а која подлеже посебним мерама које произлазе из њене неликвидне природе;</p>
			<p class="Basic-Paragraph">2) свим новим мерама за управљање ликвидношћу АИФ-а;</p>
			<p class="Basic-Paragraph">3) тренутном профилу ризичности АИФ-а и системима за управљање ризицима које користи ДЗУАИФ за управљање тржишним ризиком, ризиком ликвидности, ризиком друге уговорне стране и осталим ризицима, укључујући и оперативни ризик;</p>
			<p class="Basic-Paragraph">4) информацијама о главним категоријама имовине у које је уложена имовина АИФ-а; </p>
			<p class="Basic-Paragraph">5) резултатима стрес-тестова који су спроведени у складу са одредбама овог закона о управљању ризицима и ликвидношћу.</p>
			<p class="Basic-Paragraph">Комисија прописује садржину извештаја из става 4. овог члана.</p>
			<p class="clan">Члан 146.</p>
			<p class="Basic-Paragraph">ДЗУАИФ је дужан да Комисији осим докумената из члана 145. овог закона, достави и следеће:</p>
			<p class="Basic-Paragraph">1) годишњи извештај за сваки АИФ из ЕУ којим управља и за сваки од АИФ-ова чије уделе ставља на тржиште у ЕУ, за сваку финансијску годину; </p>
			<p class="Basic-Paragraph">2) детаљан списак свих АИФ-ова којима управља, на крају сваког тромесечја.</p>
			<p class="Basic-Paragraph">ДЗУАИФ који управља АИФ-овима који користе финансијски левериџ у значајној мери, дужан је да на захтев Комисије достави информације о укупном нивоу финансијског левериџа који користи сваки АИФ којим управља, разложене на финансијски левериџ који произлази од позајмљивања новчаних средстава или хартија од вредности и на финансијски левериџ уграђен у финансијске деривате и меру до које је имовина АИФ-а поновно коришћена у оквиру споразума о финансијском левериџу. </p>
			<p class="Basic-Paragraph">Информације из става 2. овог члана укључују идентитет пет највећих извора позајмљених новчаних средстава или хартија од вредности за сваки АИФ којим управља ДЗУАИФ и износе финансијског левериџа примљене од сваког од ових извора за сваки АИФ којим управља.</p>
			<p class="Basic-Paragraph">За ДЗУАИФ-ове из треће државе обавезе извештавања наведене у ст. 2. и 3. овог члана ограничене су на АИФ-ове из Републике којима управљају и на АИФ-ове из трећих држава чије уделе стављају на тржиште у Републици.</p>
			<p class="Basic-Paragraph">Комисија може, кад је то потребно за праћење системског ризика, да захтева додатне информације поред оних описаних у овом члану, на периодичној и на ad hoc основи. </p>
			<p class="Basic-Paragraph">Комисија ће обавештавати ЕСМА-у о додатним захтевима за информацијама из става 5. овог члана.</p>
			<p class="Basic-Paragraph">У изузетним условима и када је то потребно за очување стабилности и интегритета финансијског система или за подстицање дугорочног одрживог развоја, Комисија може на захтев ЕСМА-е увести и додатне захтеве за извештавањем ДЗУАИФ-а у односу на оне утврђене овим чланом.</p>
			<p class="bold">4. Финансијски левериџ или стицање контроле над нелистираним друштвима или издаваоцима</p>
			<p class="italik">Коришћење информација од стране Комисије и других надлежних органа, сарадња у надзору и ограничења финансијског левериџа</p>
			<p class="clan">Члан 147.</p>
			<p class="Basic-Paragraph">Комисија информације прикупљене на основу члана 146. овог закона користи у сврху утврђивања до које мере финансијски левериџ доприноси повећању системског ризика у финансијском систему, ризицима поремећаја на тржишту или ризицима за дугорочни економски раст у Републици.</p>
			<p class="Basic-Paragraph">Информације из става 1. овог члана Комисија доставља Влади и Народној банци Србије на њихов захтев. </p>
			<p class="Basic-Paragraph">Комисија све информације прикупљене на основу члана 146. овог закона у вези свих ДЗУАИФ-ова које она надзире и информације прикупљене на основу издавања дозволе за рад ДЗУАИФ-овима и АИФ-овима, ставља на располагање надлежним органима других држава чланица, ЕСМА-и и Европском одбору за системски ризик (European Systemic Risk Board – у даљем тексту: ESRB) у складу са одредбама овог закона које уређују сарадњу између надлежних органа. Комисија доставља информације и надлежним органима директно заинтересованих других држава чланица ако ДЗУАИФ који је субјект надзора Комисије или АИФ којим управља тај ДЗУАИФ, може потенцијално представљати значајан извор ризика друге уговорне стране за кредитну институцију или за друге институције значајне за систем у другим државама чланицама.</p>
			<p class="Basic-Paragraph">ДЗУАИФ је дужан да докаже да су ограничења у вези финансијског левериџа која су утврђена за сваки АИФ којим управља разумна и да он у сваком тренутку поштује та ограничења.</p>
			<p class="Basic-Paragraph">Комисија процењује ризике који би могли настати због коришћења финансијског левериџа од стране ДЗУАИФ-а у вези са АИФ-овима којима управља и, кад је то потребно ради очувања стабилности и финансијског система, након што је обавестила ЕСМА-у, ЕSRB и надлежне органе релевантног АИФ-а, може ограничити ниво финансијског левериџа који ДЗУАИФ има право користити или увести друга ограничења везана за управљање АИФ-ом, у односу на АИФ-ове којима управља како би се ограничила мера до које коришћење финансијског левериџа доприноси повећању системског ризика у финансијском систему или ризицима поремећаја тржишта.</p>
			<p class="Basic-Paragraph">Комисија о предузетим мерама из става 5. овог члана обавештава ЕСМА-у, ЕSRB и надлежне органе АИФ-а у складу са одредбама овог закона које уређују сарадњу између надлежних органа.</p>
			<p class="Basic-Paragraph">Комисија је дужна да пошаље обавештење ЕСМА-и из става 6. овог члана у року од десет радних дана пре него ступи на снагу предложена мера или мера буде обновљена. Обавештење мора садржати појединости о предложеним мерама, разлоге за меру и датум када ће исте ступити на снагу. </p>
			<p class="Basic-Paragraph">У изузетним условима, Комисија може одлучити да предложене мере ступају на снагу у периоду из става 7. овог члана.</p>
			<p class="Basic-Paragraph">Након што прими обавештење Комисије из става 7. овог члана, ЕСМА даje мишљење о мерама које је Комисија предложила или предузела.</p>
			<p class="Basic-Paragraph">На основу информација примљених у складу са ставом 3. овог члана, и узимајући у обзир евентуално мишљење ЕSRB-а, ЕСМА може одлучити да финансијски левериџ који користи ДЗУАИФ или група ДЗУАИФ-ова представља значајан ризик за стабилност и интегритет финансијског система и може Комисији издати мишљење у којем ће навести које корективне мере је потребно предузети, укључујући и ограничење нивоа финансијског левериџа који ДЗУАИФ или група ДЗУАИФ-ова има право да користи. ЕСМА ће о свакој таквој одлуци без одлагања обавестити Комисију, ЕSRB и Европску комисију.</p>
			<p class="Basic-Paragraph">У случају када Комисија сматра како је неопходно предузети радње које нису у складу са мишљењем добијеним од ЕСМА-е о мерама које је потребно предузети за ограничавање нивоа финансијског левериџа који ДЗУАИФ или група ДЗУАИФ-ова има право да користи, дужна је да о томе обавести ЕСМА-у уз навођење разлога.</p>
			<p class="Basic-Paragraph">ЕСМА може објавити чињеницу да Комисија није усклађена или да се не намерава ускладити са мишљењем које јој је издала. ЕСМА може одлучити да објави разлоге због којих се Комисија није ускладила или неће да се усклади са издатим мишљењем, о чему ће унапред обавестити Комисију.</p>
			<p class="italik">Обавезе ДЗУАИФ-ова који за рачун АИФ-ова којима управљају стичу контролу над нелистираним друштвима или издаваоцима</p>
			<p class="clan">Члан 148.</p>
			<p class="Basic-Paragraph">Одредбе чл. 148. до 152. овог закона се примењују на:</p>
			<p class="Basic-Paragraph">1) ДЗУАИФ-ове који, за рачун једног или више АИФ-ова којима управљају, појединачно или заједнички на основу споразума чији је циљ стицање контроле, стичу контролу над нелистираним друштвом;</p>
			<p class="Basic-Paragraph">2) ДЗУАИФ-ове који сарађују са једним или више других ДЗУАИФ-ова на основу споразума у складу са којим АИФ-ови којима ти ДЗУАИФ-ови управљају, стичу контролу над нелистираним друштвом.</p>
			<p class="Basic-Paragraph">Одредбе члана 148. ст. 3. до 11. и чл. 149. до 152. овог закона се не примењују кад су нелистирана друштва:</p>
			<p class="Basic-Paragraph">1) мала и средња правна лица у смислу закона који уређује рачуноводство;</p>
			<p class="Basic-Paragraph">2) субјекти посебне намене, основани ради куповине, поседовања или управљања некретнинама.</p>
			<p class="Basic-Paragraph">На ДЗУАИФ-ове који управљају АИФ-овима који стичу удео у нелистираном друштву који није контролни удео примењује се члан 149. став 1. овог закона.</p>
			<p class="Basic-Paragraph">Члан 150. ст. 1. до 3. и члан 151. овог закона примењују се на ДЗУАИФ-ове, који управљају АИФ-овима који стичу контролу над издаваоцима. У смислу наведених чланова, ст. 1. и 2. овог члана се сходно примењују. </p>
			<p class="Basic-Paragraph">У смислу одредаба чл. 148. до 152. овог закона, за нелистирана друштва контрола значи више од 50% права гласа у друштву.</p>
			<p class="Basic-Paragraph">Приликом обрачуна процента права гласа које АИФ има у нелистираном друштву, у складу са ст. 1. и 7. овог члана, поред права гласа које има АИФ, у обзир се узимају и следећа права гласа:</p>
			<p class="Basic-Paragraph">1) друштва које контролише АИФ;</p>
			<p class="Basic-Paragraph">2) физичких или правних лица која делују у сопствено име за рачун АИФ-а или друштва које контролише АИФ.</p>
			<p class="Basic-Paragraph">Проценат права гласа обрачунава се на основу свих акција са правом гласа, чак и ако је остваривање тог права ограничено.</p>
			<p class="Basic-Paragraph">Контрола у односу на издаваоца, а у вези са чланом 150. ст. 1. до 3. и чланом 152. овог закона утврђује се у складу са одредбама закона којим се уређује преузимање акционарских друштава.</p>
			<p class="Basic-Paragraph">Да би информације које представљају пословну тајну у складу са законом који уређује правну заштиту пословне тајне, а које се у складу са овим одељком саопштавају представницима запослених или, ако они не постоје, самим запосленим, биле заштићене као пословна тајна, неопходно је да ти представници запослених или, ако они не постоје, сами запослени, буду експлицитно обавештени о томе да предметне информације представљају пословну тајну.</p>
			<p class="Basic-Paragraph">Комисија може да пропише случајеве у којима ДЗУАИФ није дужан да обавести, нити је дужан да захтева од нелистираног друштва да обавести представнике запослених или, ако они не постоје, саме запослене о стицању контроле од стране АИФ-а и/или о свим или појединим информацијама из члана 149. став 3. овог закона. </p>
			<p class="Basic-Paragraph">Комисија може да пропише случајеве у којима нелистирано друштво не сме да обавести представнике запослених или, ако они не постоје, саме запослене о стицању контроле од стране АИФ-а и/или о свим или појединим информацијама из члана 149. став 3. овог закона.</p>
			<p class="Basic-Paragraph">Одредбе чл. 148. до 152. овог закона се примењују у складу са условима и ограничењима прописаним одредбама закона којима се уређује рад и радни односи у делу који уређује чување пословне тајне, односно у складу са прописом друге државе чланице којим се уређује ова материја.</p>
			<p class="italik">Обавештење о стицању већинског учешћа у капиталу и контроле у нелистираним друштвима</p>
			<p class="clan">Члан 149.</p>
			<p class="Basic-Paragraph">ДЗУАИФ који, за рачун АИФ-а којим управља, стиче, отуђује или држи акције нелистираног друштва, дужан је да обавести Комисију о проценту који АИФ има у праву гласа у нелистираном друштву сваки пут када такав проценат достигне, пређе или падне испод прагова од 10%, 20%, 30%, 50% и 75%.</p>
			<p class="Basic-Paragraph">Кад ДЗУАИФ, за рачун АИФ-а којим управља, у складу са одредбама члана 148. ст. 1. и 5. овог закона, појединачно или заједнички, стиче контролу у нелистираном друштву, дужан је да о стицању контроле обавести:</p>
			<p class="Basic-Paragraph">1) нелистирано друштво;</p>
			<p class="Basic-Paragraph">2) акционаре, односно чланове чији су идентитети и адресе доступни ДЗУАИФ-у или их нелистирано друштво може учинити доступним или су доступни помоћу регистра којем ДЗУАИФ има или може добити приступ;</p>
			<p class="Basic-Paragraph">3) Комисију.</p>
			<p class="Basic-Paragraph">Обавештење из става 2. овог члана садржи следеће информације:</p>
			<p class="Basic-Paragraph">1) настало стање у смислу права гласа;</p>
			<p class="Basic-Paragraph">2) услове под којима је контрола стечена, укључујући информације о идентитету различитих укључених акционара, физичких или правних лица овлашћених да остварују права гласа у њихово име, и према потреби, ланац субјеката путем којих стварно имају права гласа; </p>
			<p class="Basic-Paragraph">3) датум кад је контрола стечена.</p>
			<p class="Basic-Paragraph">У свом обавештењу нелистираном друштву ДЗУАИФ захтева од управе нелистираног друштва да, без одлагања, обавести представнике запослених или, ако они не постоје, саме запослене о стицању контроле од стране АИФ-а и о информацијама из става 3. овог члана. ДЗУАИФ улаже све напоре да управа нелистираног друштва, у складу са овим чланом, обавести представнике запослених или, кад они не постоје, саме запослене о томе, на одговарајући начин.</p>
			<p class="Basic-Paragraph">Обавештење из ст. 1. до 3. овог члана доставља се без одлагања, а најкасније у року од десет радних дана од датума кад АИФ досегне, премаши или падне испод прага из става 1. овог члана или стекне контролу над нелистираним друштвом.</p>
			<p class="italik">Објављивање у случају стицања контроле над нелистираним друштвом</p>
			<p class="clan">Члан 150.</p>
			<p class="Basic-Paragraph">Кад ДЗУАИФ за рачун АИФ-а којим управља, појединачно или заједнички, стиче контролу у нелистираном друштву или у издаваоцу, дужан је учинити доступнима информације наведене у ставу 2. овог члана:</p>
			<p class="Basic-Paragraph">1) том друштву;</p>
			<p class="Basic-Paragraph">2) акционарима, односно члановима тог друштва чији су идентитети и адресе доступне ДЗУАИФ-у или их то друштво може ставити на располагање или помоћу регистра до кога ДЗУАИФ има или може добити приступ;</p>
			<p class="Basic-Paragraph">3) Комисији.</p>
			<p class="Basic-Paragraph">ДЗУАИФ ће учинити доступнима информације о:</p>
			<p class="Basic-Paragraph">1) идентитету ДЗУАИФ-ова који су појединачно или заједнички са другим ДЗУАИФ-овима, за рачун АИФ-ова којима управљају стекли контролу;</p>
			<p class="Basic-Paragraph">2) политици за управљање и спречавање сукоба интереса, посебно између ДЗУАИФ-а, АИФ-а и тог друштва, укључујући информације о посебним мерама заштите које обезбеђују да је сваки уговор између ДЗУАИФ-а и/или АИФ-а и тог друштва закључен по ценама и условима које би се оствариле на тржишту таквих или сличних трансакција (принцип „ван дохвата руке”);</p>
			<p class="Basic-Paragraph">3) политици екстерне и унутрашње комуникације у вези са друштвом, посебно у погледу запослених.</p>
			<p class="Basic-Paragraph">У обавештењу у складу са одредбом става 1. тачка 1) овог члана, ДЗУАИФ захтева од управе да, без одлагања, обавести представнике запослених или, кад они не постоје, саме запослене о информацијама из става 2. овог члана. ДЗУАИФ ће настојати да обезбеди да управа нелистираног друштва, односно издаваоца, у складу са овим чланом, правовремено обавести представнике запослених или, кад они не постоје, саме запослене.</p>
			<p class="Basic-Paragraph">Кад ДЗУАИФ, за рачун АИФ-а којим управља, самостално или заједнички, стиче контролу у нелистираном друштву, дужан је да објави сопствене намере у вези са будућим пословањем нелистираног друштва и могуће последице на запошљавање у нелистираном друштву, укључујући све значајне промене у условима запошљавања у нелистираном друштву:</p>
			<p class="Basic-Paragraph">1) нелистираном друштву;</p>
			<p class="Basic-Paragraph">2) акционарима, односно члановима чији су идентитети и адресе доступни ДЗУАИФ-у или их може прибавити нелистирано друштво или су доступни преко регистра којем ДЗУАИФ има или над којим може добити приступ.</p>
			<p class="Basic-Paragraph">Осим објављивања из става 4. овог члана, ДЗУАИФ ће захтевати и настојати да обезбеди да управа нелистираног друштва учини доступним информације из става 4. овог члана представницима запослених или, кад они не постоје, самим запосленима нелистираног друштва.</p>
			<p class="Basic-Paragraph">Кад ДЗУАИФ, за рачун АИФ-а којим управља, стиче контролу у нелистираном друштву, дужан је да Комисији и члановима АИФ-а достави информације о финансирању таквог стицања.</p>
			<p class="italik">Посебне одредбе у вези са редовним годишњим финансијским извештајима АИФ-а за чији рачун је ДЗУАИФ стекао контролу над нелистираним друштвима</p>
			<p class="clan">Члан 151.</p>
			<p class="Basic-Paragraph">Кад ДЗУАИФ за рачун АИФ-а којим управља, појединачно или заједнички стиче контролу у нелистираном друштву, дужан је да:</p>
			<p class="Basic-Paragraph">1) захтева и уложи сав напор како би обезбедио да редовне годишње финансијске извештаје нелистираног друштва, састављене у складу са ставом 2. овог члана, управа нелистираног друштва учини доступним представницима запослених или, кад они не постоје, запосленима унутар периода у којем такви редовни годишњи финансијски извештаји морају бити састављени у складу са прописима који уређују рачуноводство;</p>
			<p class="Basic-Paragraph">2) за сваки такав АИФ, у редовним годишњим финансијским извештајима укључи информације из става 2. овог члана, које се односе на нелистирано друштво.</p>
			<p class="Basic-Paragraph">Додатне информације садржане у редовним годишњим финансијским извештајима нелистираног друштва и АИФ-а у складу са ставом 1. овог члана, укључују барем веран преглед развоја пословања нелистираног друштва које представља положај друштва на крају периода обухваћеног редовним годишњим финансијским извештајима. Редовни годишњи финансијски извештаји морају да садрже информације о:</p>
			<p class="Basic-Paragraph">1) свим важним догађајима који су наступили од завршетка пословне године;</p>
			<p class="Basic-Paragraph">2) вероватном будућем развоју друштва; </p>
			<p class="Basic-Paragraph">3) стицању сопствених акција, односно удела.</p>
			<p class="Basic-Paragraph">ДЗУАИФ који је стекао контролу над нелистираним друштвом, за рачун АИФ-а којим управља дужан је да:</p>
			<p class="Basic-Paragraph">1) захтева и предузме све како би обезбедио да управа нелистираног друштва учини доступнима информације наведене у ставу 1. тачка 2) овог члана које се односе на наведено друштво, представницима запослених или, кад они не постоје, самим запосленима, унутар периода за објаву годишњег извештаја; </p>
			<p class="Basic-Paragraph">2) учини доступним информације из става 1. тачка 1) овог члана члановима, односно акционарима АИФ-а, у мери у којој су оне већ доступне, не касније од дана на који је годишњи извештај нелистираног друштва састављен у складу са примењивим националним прописима.</p>
			<p class="italik">Расподела имовине</p>
			<p class="clan">Члан 152.</p>
			<p class="Basic-Paragraph">ДЗУАИФ који за рачун АИФ-а којим управља, појединачно или заједнички, стекне контролу над нелистираним друштвом или издаваоцем, у периоду од 24 месеца од дана стицања контроле над тим друштвом:</p>
			<p class="Basic-Paragraph">1) не сме да омогући, подржи нити да наложи било какву расподелу, смањење основног капитала друштва, откуп акција и/или стицање сопствених акција, односно удела, нити да гласа на скупштини тог друштва за такве одлуке;</p>
			<p class="Basic-Paragraph">2) не сме на седницама скупштине да гласа за расподелу из става 2. овог члана, смањење основног капитала, откуп акција и/или стицање сопствених акција, односно удела друштва онда када је овлашћен да остварује право гласа за рачун АИФ-а; </p>
			<p class="Basic-Paragraph">3) мора да уложи сав напор како би спречио расподелу, смањење основног капитала, као и откуп акција и/или стицање сопствених акција друштва у којем је стекао контролу.</p>
			<p class="Basic-Paragraph">Забрањене расподеле из става 1. овог члана односе се:</p>
			<p class="Basic-Paragraph">1) на сваку расподелу акционарима, односно члановима друштва, ако је на датум закључења последње пословне године нето имовина, наведена у редовним годишњим финансијским извештајима друштва, била мања или би након такве расподеле постала мања од износа основног капитала увећаног за резерве које не могу бити расподељене на основу закона или статута, односно оснивачког акта, при чему се подразумева да се, ако неуплаћени део основног капитала није укључен у имовину исказану у билансу, исти одбија од износа основног капитала;</p>
			<p class="Basic-Paragraph">2) на сваку расподелу добити акционарима, односно члановима друштва, чији би износ прелазио износ остварене добити на крају последње пословне године увећан за нераспоређену добит и износе резерви који се могу користити у ту сврху, умањен за све пренесене губитке и износе унете у резерве у складу са законом или статутом, односно оснивачким актом;</p>
			<p class="Basic-Paragraph">3) у случају допуштеног стицања сопствених акција, на свако такво стицање од стране друштва у којем је стекао контролу, при чему се у тако стечене акције убрајају акције, односно удели које је то друштво претходно стекло, односно које већ држи, као и акције, односно удели које су стекла лица која делују у сопствено име а за рачун друштва, које би узроковало смањење нето имовине испод износа који је наведен у тачки 1) овог става, уколико је дозвољено стицање сопствених акција.</p>
			<p class="Basic-Paragraph">У смислу става 2. овог члана:</p>
			<p class="Basic-Paragraph">1) израз „расподела” из става 2. тач. 1) и 2) овог члана укључује, посебно, исплате дивиденде и других права у вези са акцијама, односно уделима; </p>
			<p class="Basic-Paragraph">2) одредбе о смањењу основног капитала не примењују се на смањење основног капитала, чија је сврха покривање насталих губитака или уношење средстава у резерве које се не могу расподелити, под условом да, након те радње, износ таквих резерви није виши од 10% смањеног уписаног капитала.</p>
			<p class="Basic-Paragraph">Изузетно од става 2. овог члана, сопствене акције, односно удели се могу стицати у следећим случајевима:</p>
			<p class="Basic-Paragraph">1) када се акције, односно удели стичу као последица универзалне сукцесије;</p>
			<p class="Basic-Paragraph">2) када се акције, односно удели стичу бестеретно;</p>
			<p class="Basic-Paragraph">3) када акције комисионо стиче финансијска институција;</p>
			<p class="Basic-Paragraph">4) када се акције, односно удели стичу на основу судске одлуке;</p>
			<p class="Basic-Paragraph">5) када се акције, односно удели стичу ради обештећења акционара, односно чланова, или ради обештећења мањинских акционара или мањинских акционара повезаних лица;</p>
			<p class="Basic-Paragraph">6) када је стицање акција, односно удела повезано са неуплаћивањем акција, односно удела; </p>
			<p class="Basic-Paragraph">7) када је у питању стицање потпуно уплаћених акција, односно удела у извршном поступку у случају да је власник акција у исто време и извршни дужник.</p>
			<p class="Basic-Paragraph">5. Обавештавање чланова, односно акционара у Републици од стране ДЗУАИФ-а из државе чланице и ДЗУАИФ-а из треће државе</p>
			<p class="italik">Достава информација члановима, односно акционарима у Републици</p>
			<p class="clan">Члан 153.</p>
			<p class="Basic-Paragraph">ДЗУАИФ из државе чланице, или његов правни заступник, дужан је да члановима, односно акционарима АИФ-а у Републици, и члановима, односно акционарима у држави седишта АИФ-а достави сву документацију и информације које чува у вези са пословањем АИФ-а из државе чланице чији се удели у АИФ-у стављају на тржиште у Републици.</p>
			<p class="Basic-Paragraph">ДЗУАИФ из треће државе, или његов правни заступник, дужан је да члановима, односно акционарима АИФ-а у Републици и члановима, односно акционарима у трећој држави у којој је седиште АИФ-а достави сву документацију и информације које чува у вези са пословањем АИФ-а из треће државе чији се удели у АИФ-у стављају на тржиште у Републици.</p>
			<p class="Basic-Paragraph">Документација и информације о АИФ-у из државе чланице и из треће државе морају бити достављене, односно доступне члановима, односно акционарима који су уделе у тим АИФ-овима купили у Републици, и након престанка стављања на тржиште удела у тим АИФ-овима у Републици, док год постоје чланови АИФ-а који су сопствене инвестиционе јединице купили у Републици.</p>
			<p class="Basic-Paragraph">ДЗУАИФ из државе чланице, односно ДЗУАИФ из треће државе, сву документацију и информације из ст. 1. и 2. овог члана мора доставити члановима, односно акционарима на начин предвиђен овим законом за достављање поједине документације и информација АИФ-а.</p>
			<p class="Basic-Paragraph">Независно од става 4. овог члана, на учесталост објаве цене удела у АИФ-у државе чланице, односно АИФ-у из треће државе примењује се закон државе чланице седишта АИФ-а, односно треће државе у којој је седиште АИФ-а.</p>
			<p class="Basic-Paragraph">Документација и информације о АИФ-у из државе чланице, односно АИФ-у из треће државе из ст. 1. и 2. овог члана, морају члановима, односно акционарима у Републици бити доступне или достављене најкасније на дан када су та документација и информације били на располагању или достављени члановима, односно акционарима у матичној држави чланици АИФ-а, односно трећој држави у којој је седиште АИФ-а.</p>
			<p class="italik">Језик докумената</p>
			<p class="clan">Члан 154.</p>
			<p class="Basic-Paragraph">Правила пословања АИФ-а из државе чланице и треће државе и проспект АИФ-а из државе чланице и треће државе када постоји обавеза њиховог објављивања, морају бити доступни или достављени члановима, односно акционарима у Републици на српском језику.</p>
			<p class="Basic-Paragraph">Преостала документација и информације о АИФ-у из државе чланице, односно из треће државе морају бити доступни или достављени члановима, односно акционарима у Републици на српском или језику који се уобичајено користи у подручју међународних финансија.</p>
			<p class="Basic-Paragraph">За веродостојност и тачност превода документације и информација из ст. 1. и 2. овог члана одговара ДЗУАИФ из државе чланице, односно ДЗУАИФ из треће државе.</p>
			<p class="clan">XII. ДЕПОЗИТАР</p>
			<p class="bold">1. Лица која могу обављати послове депозитара</p>
			<p class="clan">Члан 155.</p>
			<p class="Basic-Paragraph">ДЗУАИФ је дужан да за сваки АИФ којим управља изабере депозитара у складу са одредбама овог закона и са истим у писаној форми закључи уговор о пружању услуга депозитара, у складу са овим законом. </p>
			<p class="Basic-Paragraph">Уговор из става 1. овог члана мора бити у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">АИФ има само једног депозитара.</p>
			<p class="Basic-Paragraph">У Републици депозитар може бити кредитна институција са седиштем у Републици, која има сагласност Комисије за обављања послова депозитара за конкретан АИФ.</p>
			<p class="Basic-Paragraph">Депозитар може да буде и само инвестиционо друштво које има дозволу Комисије за обављање додатних услуга чувања и администрирања финансијских инструмената за рачун клијента, у складу са законом који уређује тржиште капитала. </p>
			<p class="Basic-Paragraph">Депозитар мора трајно да испуњава све организационе захтеве и услове потребне за обављање послова депозитара према одредбама овог закона.</p>
			<p class="Basic-Paragraph">Руководилац дeпoзитaрa је лице oдгoвoрно зa пoслoвaњe oргaнизaциoнe jeдиницe кoja oбaвљa пoслoвe дeпoзитaрa унутaр крeдитнe институциje. 	</p>
			<p class="Basic-Paragraph">Комисија даје претходну сагласност на именовање рукoвoдиоца дeпoзитaрa АИФ-а, који мoрa имaти oдгoвaрajућe искуствo и добар углед.  </p>
			<p class="Basic-Paragraph">У циљу избегавања сукоба интереса између депозитара, ДЗУАИФ-а и/или АИФ-а и/или члана, односно акционара АИФ-а:</p>
			<p class="Basic-Paragraph">1) ниједан субјект не сме да делује и као ДЗУАИФ и као депозитар;</p>
			<p class="Basic-Paragraph">2) главни брокер који делује као друга уговорна страна АИФ-а не сме да делује као депозитар тог АИФ-а, уколико није функционално и хијерархијски одвојио обављање послова депозитара од послова главног брокера и ако потенцијалне сукобе интереса примерено препознаје, истима управља, прати их и објављује члановима, односно акционарима АИФ-а.</p>
			<p class="Basic-Paragraph">Делегирање послова чувања и администирања финансијских инструмената главном брокеру из става 9. тачка 2) овог члана дозвољено је ако су испуњени услови за делегирање у складу са одредбама овог закона.</p>
			<p class="Basic-Paragraph">На уговор из става 1. овог члана, закључен између депозитара и ДЗУАИФ-а примењује се право матичне државе чланице АИФ-а.</p>
			<p class="Basic-Paragraph">У извршавању својих обавеза предвиђених овим законом, ДЗУАИФ и депозитар дужни су да поступају у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор.</p>
			<p class="Basic-Paragraph">Комисија прописује:</p>
			<p class="Basic-Paragraph">1) садржај уговора из става 1. овог члана;</p>
			<p class="Basic-Paragraph">2) детаљније услове за обављање послова депозитара; </p>
			<p class="Basic-Paragraph">3) кадровске и организационе оспособљености и техничке опремљености за обављање послова депозитара.</p>
			<p class="clan">Члан 156.</p>
			<p class="Basic-Paragraph">Депозитар АИФ-а који је основан у Републици може бити искључиво депозитар из члана 155. став 4. овог закона.</p>
			<p class="Basic-Paragraph">Када ДЗУАИФ из Републике управља АИФ-ом из друге државе чланице или из треће државе, депозитар се оснива на некој од следећих локација:</p>
			<p class="Basic-Paragraph">1) за АИФ-ове из друге државе чланице, у матичној држави чланици АИФ-а; </p>
			<p class="Basic-Paragraph">2) за АИФ-ове из треће државе, у држави у којој је АИФ основан или у Републици.</p>
			<p class="Basic-Paragraph">Када је Република референтна држава чланица ДЗУАИФ-у из треће државе, депозитар за АИФ-ове из треће државе којима управља тај ДЗУАИФ, је из државе у којој је основан АИФ или из Републике. </p>
			<p class="Basic-Paragraph">Именовање депозитара из треће државе од стране ДЗУАИФ-а из Републике спроводи се под следећим условима:</p>
			<p class="Basic-Paragraph">1) постоје примерени поступци сарадње и размене информација између Комисије и надлежног органа друге државе чланице у којој ДЗУАИФ намерава да стави на тржиште уделе у АИФ-у и надлежних органа депозитара;</p>
			<p class="Basic-Paragraph">2) депозитар подлеже ефикасним пруденцијалним захтевима, укључујући минималне капиталне захтеве усклађене са прописима ЕУ;</p>
			<p class="Basic-Paragraph">3) трећа држава у којој је основан депозитар није уврштена на списак ФАТФ-a као ризична држава или територија;</p>
			<p class="Basic-Paragraph">4) трећа држава, у којој је основан депозитар је потписала споразум са Републиком и сваком другом државом чланицом у којој ДЗУАИФ намерава да стави на тржиште уделе у АИФ-у из треће државе, који у потпуности испуњава стандарде из члана 26. ОЕЦД-овог модела пореске конвенције о приходима и капиталу и обезбеђује ефикасну размену информација у погледу пореске материје укључујући све мултилатералне пореске споразуме;</p>
			<p class="Basic-Paragraph">5) уговор између ДЗУАИФ-а и депозитара мора садржати одредбе о одговорности депозитара према АИФ-у или члановима, односно акционарима у АИФ-у.</p>
			<p class="italik">Избор и промена депозитара</p>
			<p class="clan">Члан 157.</p>
			<p class="Basic-Paragraph">Комисија даје сагласност на одабир депозитара за АИФ у оквиру поступка издавања дозволе за оснивање АИФ-а, као и претходну сагласност на сваку следећу промену депозитара.</p>
			<p class="Basic-Paragraph">Комисија прописује услове за давање сагласности из става 1. овог члана.</p>
			<p class="bold">2. Послови депозитара</p>
			<p class="clan">Члан 158.</p>
			<p class="Basic-Paragraph">Депозитар за АИФ обавља следеће послове:</p>
			<p class="Basic-Paragraph">1) контролне послове;</p>
			<p class="Basic-Paragraph">2) праћење тока новца АИФ-а; </p>
			<p class="Basic-Paragraph">3) послове чувања имовине АИФ-а.</p>
			<p class="italik">Контролни послови</p>
			<p class="clan">Члан 159.</p>
			<p class="Basic-Paragraph">У зависности од врсте имовине у коју АИФ улаже, депозитар за АИФ обавља следеће контролне послове:</p>
			<p class="Basic-Paragraph">1) обезбеђује да се издавање, откуп и исплата удела у АИФ-у обављају у складу са овим законом, правилима пословања АИФ-а и проспекта АИФ-а када постоји обавеза његовог објављивања;</p>
			<p class="Basic-Paragraph">2) обезбеђује да је нето вредност имовине АИФ-а и цена удела у АИФ-у обрачуната у складу са сопственим рачуноводственим политикама, односно методологијама вредновања, овим законом, правилима пословања АИФ-а и проспектом АИФ-а када постоји обавеза његовог објављивања;</p>
			<p class="Basic-Paragraph">3) извршава налоге ДЗУАИФ-а у вези са трансакцијама финансијским инструментима и другом имовином која чини портфолио АИФ-а, под условом да нису у супротности са овим законом, правилима пословања АИФ-а и проспектом АИФ-а када постоји обавеза његовог објављивања;</p>
			<p class="Basic-Paragraph">4) обезбеђује да сви приходи и друга права која произлазе из трансакција имовином АИФ-а буду уплаћени на рачун АИФ-а у уобичајеним временским роковима;</p>
			<p class="Basic-Paragraph">5) обезбеђује да се приходи АИФ-а користе у складу са овим законом, правилима пословања АИФ-а и проспектом АИФ-а када постоји обавеза његовог објављивања;</p>
			<p class="Basic-Paragraph">6) контролише да се имовина АИФ-а улаже у складу са унапред утврђеним циљевима и одредбама правила пословања АИФ-а, проспекта АИФ-а када постоји обавеза његовог објављивања и овим законом;</p>
			<p class="Basic-Paragraph">7) извештава Комисију и ДЗУАИФ о спроведеном поступку контроле и обрачуна нето вредности имовине АИФ-а; </p>
			<p class="Basic-Paragraph">8) пријављује Комисији свако озбиљније или теже кршење овог закона и уговора о обављању послова депозитара од стране ДЗУАИФ-а.</p>
			<p class="italik">Праћење тока новца АИФ-а</p>
			<p class="clan">Члан 160.</p>
			<p class="Basic-Paragraph">Депозитар је дужан да обезбеди ефикасно и примерено праћење тока новца АИФ-а, а пре свега да све уплате чланова, извршене у сврху издавања удела у АИФ-у, као и сва остала новчана средства АИФ-а, буду евидентирана на новчаним рачунима, који:</p>
			<p class="Basic-Paragraph">1) су отворени у име АИФ-а или у име ДЗУАИФ-а за рачун АИФ-а или у име депозитара за рачун АИФ-а;</p>
			<p class="Basic-Paragraph">2) су отворени код банке са седиштем у Републици или држави чланици или банке са седиштем у трећој држави са дозволом за рад издатом од стране надлежног органа, на тржиштима где су такви новчани рачуни потребни за пословање АИФ-а и који су предмет прописа који имају исти ефекат као и прописи Републике који уређују банке и тржиште капитала и над којима се ефикасно спроводи надзор; </p>
			<p class="Basic-Paragraph">3) се воде у складу са принципима заштите имовине клијената прописане законом којим се уређује тржиште капитала.</p>
			<p class="Basic-Paragraph">Када су новчани рачуни отворени у име депозитара, а за рачун АИФ-а, на њима се не смеју држати:</p>
			<p class="Basic-Paragraph">1) сопствена новчана средства лица из става 1. тачкa 2) овог члана;</p>
			<p class="Basic-Paragraph">2) сопствена новчана средства депозитара.</p>
			<p class="Basic-Paragraph">Депозитар је дужан да води и редовно ажурира сопствену евиденцију о новчаним средствима АИФ-а евидентираним на новчаним рачунима отвореним код лица из става 1. тачкa 2) овог члана. </p>
			<p class="italik">Чување имовине АИФ-а</p>
			<p class="clan">Члан 161.</p>
			<p class="Basic-Paragraph">Депозитар чува имовину АИФ-а на следећи начин:</p>
			<p class="Basic-Paragraph">1) за финансијске инструменте који могу да се чувају, депозитар ће:</p>
			<p class="Basic-Paragraph">(1) регистровати све финансијске инструменте који могу бити евидентирани на рачуну финансијских инструмената отвореном у евиденцијама депозитара и све материјализоване финансијске инструменте који су физички испоручени депозитару,</p>
			<p class="Basic-Paragraph">(2) обезбедити да се сви финансијски инструменти који могу бити евидентирани на рачуну финансијских инструмената отвореном у књигама депозитара, воде на одвојеним рачунима на начин како је то прописано законом којим се уређује тржиште капитала, отвореним у име АИФ-а или у име ДЗУАИФ-а а за рачун АИФ-а, тако да се у сваком тренутку може јасно утврдити која имовина припада АИФ-у;</p>
			<p class="Basic-Paragraph">2) за другу имовину АИФ-а депозитар ће:</p>
			<p class="Basic-Paragraph">(1) проверити и потврдити да је она власништво АИФ-а, односно ДЗУАИФ-а за рачун АИФ-а, на основу информација или докумената које је депозитару доставио АИФ или ДЗУАИФ или на основу информација из јавно доступних регистара и евиденција и других екстерних извора, уколико су информације доступне на тај начин,</p>
			<p class="Basic-Paragraph">(2) ажурно водити евиденцију о наведеној имовини.</p>
			<p class="Basic-Paragraph">Депозитар је дужан да редовно доставља потпуни списак имовине АИФ-а ДЗУАИФ-у, за сваки АИФ за који обавља послове депозитара, или да сходно омогући ДЗУАИФ-у стални увид у позиције АИФ-а отворене код депозитара.</p>
			<p class="Basic-Paragraph">Депозитар је дужан да извештава ДЗУАИФ о битним догађајима који наступају код издавалаца хартија од вредности и других финансијских инструмената везаним за имовину АИФ-а која су му поверена на чување и извршава налоге ДЗУАИФ-а који произлазе из битних догађаја.</p>
			<p class="italik">Одвојеност пословања депозитара и ДЗУАИФ-а и вођење имовине АИФ-а</p>
			<p class="clan">Члан 162.</p>
			<p class="Basic-Paragraph">У извршавању својих послова и обавеза предвиђених овим законом, депозитар и ДЗУАИФ поступају са пажњом доброг стручњака, у складу са начелом савесности и поштења, независно и искључиво у интересу АИФ-а и чланова АИФ-а.</p>
			<p class="Basic-Paragraph">Депозитар не сме у односу на АИФ-а да обавља друге послове који могу довести до сукоба интереса између АИФ-а, чланова АИФ-а или ДЗУАИФ-а и депозитара, уколико није функционално и хијерархијски спроведено одвајање послова депозитара од осталих послова који би могли довести до сукоба интереса и уколико потенцијалне сукобе интереса примерено не препознаје, истима управља, прати и објављује члановима АИФ-а.</p>
			<p class="Basic-Paragraph">Руководилац депозитара не сме бити лице запослено у ДЗУАИФ-у.</p>
			<p class="Basic-Paragraph">Чланови управе ДЗУАИФ-а не смеју бити запослени код депозитара.</p>
			<p class="Basic-Paragraph">Имовину АИФ-а депозитар чува и води тако да се у сваком тренутку може јасно направити разлика између имовине која припада АИФ-у од имовине депозитара, односно имовине осталих клијената депозитара.</p>
			<p class="Basic-Paragraph">Имовина АИФ-а коју депозитар чува у име АИФ-а или у име ДЗУАИФ-а а за рачун АИФ-а није власништво депозитара и не улази у имовину депозитара, не може се укључити у ликвидациону или стечајну масу депозитара, нити се може користити за измиривање обавеза депозитара према трећим лицима.</p>
			<p class="Basic-Paragraph">У случају одузимања дозволе за рад или дозволе за обављање делатности депозитара или покретања стечајног поступка или поступка ликвидације над депозитаром, ДЗУАИФ је дужан да одмах раскине уговор о обављању услуга депозитара и прибави претходну сагласност Комисије за закључење уговора са новим депозитаром.</p>
			<p class="Basic-Paragraph">Депозитар коме је одузета сагласност за обављање делатности депозитара, дозвола за рад или над којом је покренут стечајни поступак или поступак ликвидације је дужан да одмах пренесе средства АИФ-а на депозитара са којим је ДЗУАИФ закључио уговор.</p>
			<p class="Basic-Paragraph">Ако ДЗУАИФ, односно затворени АИФ који има својство правног лица са интерним управљањем не поступи у складу са ставом 7. овог члана, Комисија доноси решење којим одређује новог депозитара.</p>
			<p class="Basic-Paragraph">Комисија може предложити ДЗУАИФ-у, односно затвореном АИФ-у који има својство правног лица са интерним управљањем, промену депозитара ако су услед његовог пословања интереси чланова, односно акционара АИФ-а значајније угрожени.</p>
			<p class="Basic-Paragraph">У случају несолвентности депозитара или трећег лица из члана 163. овог закона, на коју је депозитар делегирао чување имовине, имовина АИФ-а која је на чувању код депозитара не улази у стечајну или ликвидациону масу депозитара или трећег лица, нити може да буде предмет принудне наплате у вези са потраживањем према депозитару или том трећем лицу.</p>
			<p class="bold">3. Делегирање послова депозитара на треће лице</p>
			<p class="clan">Члан 163.</p>
			<p class="Basic-Paragraph">Депозитар може делегирати само послове из члана 161. овог закона трећем лицу, које може бити домаћа или страна банка.</p>
			<p class="Basic-Paragraph">Делегирање је дозвољено ако су испуњени следећи услови:</p>
			<p class="Basic-Paragraph">1) послови се не делегирају како би се избегле обавезе и захтеви из овог закона;</p>
			<p class="Basic-Paragraph">2) делегирање се спроводи из објективних разлога и са циљем повећања ефикасности тих послова;</p>
			<p class="Basic-Paragraph">3) депозитар мора бити у могућности да докаже да је треће лице изабрано применом дужне пажње; </p>
			<p class="Basic-Paragraph">4) да је депозитар у свако доба у могућности да са дужном пажњом и ефикасно врши надзор над обављањем делегираних послова;</p>
			<p class="Basic-Paragraph">5) депозитар докаже да треће лице испуњава и да ће за време док је уговор о делегирању на снази континуирано испуњавати следеће услове:</p>
			<p class="Basic-Paragraph">(1) има одговарајућу унутрашњу структуру и искуство потребно и примерено природи и комплексности имовине АИФ-а која му је поверена на чување,</p>
			<p class="Basic-Paragraph">(2) у односу на делегирање послова депозитара то мора да буде лице:</p>
			<p class="Basic-Paragraph">– које подлеже пруденцијалном надзору и надзору према одредбама меродавног права (укључујући захтеве о адекватности капитала) које је усклађено са релевантним прописима ЕУ, </p>
			<p class="Basic-Paragraph">– над којим се редовно врши периодична независна екстерна ревизија како би се обезбедило и потврдило да лице у поседу и/или има надзор над финансијским инструментима који су јој поверени на чување, </p>
			<p class="Basic-Paragraph">(3) одваја имовину клијената депозитара од сопствене имовине и имовине депозитара тако да се у било којем тренутку може утврдити која имовина припада клијентима тог депозитара,</p>
			<p class="Basic-Paragraph">(4) предузима све потребне радње како би обезбедио да у случају несолвентности трећег лица, имовина АИФ-а коју треће лице држи на чувању не улази у стечајну и/или ликвидациону масу трећег лица,</p>
			<p class="Basic-Paragraph">(5) без дозволе АИФ-а или ДЗУАИФ-а за рачун АИФ-а и претходног обавештавања депозитара не сме да располаже имовином АИФ-а која му је поверена на чување,</p>
			<p class="Basic-Paragraph">(6) испуњава обавезе и забране из чл. 161. и 162. овог закона.</p>
			<p class="Basic-Paragraph">Изузетно од става 2. тачка 5) подтачка (2) овог члана, када прописи трећих држава захтевају да се одређени финансијски инструменти чувају код домаћег лица, а у тој држави нема домаћих лица који задовољавају услове за делегирање из става 2. тачка 5) подтачка (2) овог члана, депозитар може делегирати послове таквом домаћем лицу само у мери у којој то захтева пропис треће државе и само док нема домаћег лица које задовољава услове за делегирање из ст. 1. и 2. овог члана, и само ако:</p>
			<p class="Basic-Paragraph">1) су чланови АИФ-а пре делегирања уредно обавештени да је делегирање потребно ради правних ограничења у трећој држави и о условима које оправдавају то делегирање и ризицима повезанима са таквим делегирањем; </p>
			<p class="Basic-Paragraph">2) да је ДЗУАИФ упутио депозитару да делегира послове чувања таквих финансијских инструмената том домаћем лицу.</p>
			<p class="Basic-Paragraph">Треће лице може даље делегирати обављање делегираних послова само ако су испуњени услови из ст. 1. до 3. овог члана у ком случају се сходно примењује члан 166. овог закона.</p>
			<p class="Basic-Paragraph">Депозитар одговара ДЗУАИФ-у и члановима, односно акционарима АИФ-а за избор трећег лица.</p>
			<p class="Basic-Paragraph">У смислу овог члана, услуге које пружају системи за поравнање хартија од вредности у складу са одредбама закона који уређују коначност поравнања у платним системима и системима за поравнање финансијских инструмената, не сматрају се делегирањем послова чувања.</p>
			<p class="clan">Члан 164.</p>
			<p class="Basic-Paragraph">Депозитар мора добити претходну сагласност Комисије за делегирање послова на трећа лица. </p>
			<p class="Basic-Paragraph">Комисија прописује услове и поступак за давање сагласности за делегирање послова на треће лице.</p>
			<p class="Basic-Paragraph">Депозитар који је делегирао послове из члана 161. овог закона на треће лице доставља Комисији:</p>
			<p class="Basic-Paragraph">1) обавештење о закљученом уговору са трећим лицем;</p>
			<p class="Basic-Paragraph">2) списак свих трећих лица са којима је закључио уговор о делегирању, најкасније до 31. марта сваке године.</p>
			<p class="Basic-Paragraph">Депозитар списак из става 3. тачка 2) овог члана доставља ДЗУАИФ-у, који ће га без одлагања објавити на својој интернет страници.</p>
			<p class="clan">Члан 165.</p>
			<p class="Basic-Paragraph">Када је депозитар делегирао послове из члана 161. овог закона на треће лице, правила пословања АИФ-а, односно проспекта када постоји обавеза његовог објављивања, морају да садрже у делу који се односи на депозитара и следеће:</p>
			<p class="Basic-Paragraph">1) опис свих послова које је депозитар делегирао на трећа лица, списак свих трећих лица са којима депозитар има закључен уговор о делегирању, као и потенцијалних сукоба интереса који из таквог делегирања могу настати; </p>
			<p class="Basic-Paragraph">2) изјаву депозитара да ће ажуриране информације из тачке 1) овог става члановима, односно акционарима АИФ-а бити доступне на захтев.</p>
			<p class="bold">4. Одговорност депозитара</p>
			<p class="clan">Члан 166.</p>
			<p class="Basic-Paragraph">Депозитар је одговоран ДЗУАИФ-у и члановима, односно акционарима АИФ-а, уколико он или треће лице на које је делегирао своје послове изгуби финансијске инструменте из члана 161. став 1. овог закона.</p>
			<p class="Basic-Paragraph">У случају губитка финансијских инструмената који су поверени на чување, депозитар у имовину АИФ-а враћа финансијски инструмент исте врсте или примерени износ новчаних средстава, у разумном року.</p>
			<p class="Basic-Paragraph">Депозитар не одговора за губитак финансијских инструмената који су му поверени на чување, ако докаже да је губитак настао због спољних, ванредних и непредвидивих околности, чије последице није могао избећи или отклонити.</p>
			<p class="Basic-Paragraph">Депозитар одговара ДЗУАИФ-у и члановима, односно акционарима АИФ-а и за било коју другу причињену штету која је настала као последица пропуштања депозитара у обављању послова депозитара прописаних:</p>
			<p class="Basic-Paragraph">1) овим законом и подзаконским актима донетим на основу овог закона; </p>
			<p class="Basic-Paragraph">2) прописима ЕУ којима се уређује пословање депозитара АИФ-ова.</p>
			<p class="Basic-Paragraph">На одговорност депозитара из ст. 1. до 4. овог члана не утиче чињеница да је депозитар делегирао обављање послова трећим лицима у складу са чланом 163. овог закона.</p>
			<p class="Basic-Paragraph">У случају губитка финансијских инструмената које на чувању држи треће лице на које је депозитар делегирао послове у складу са одредбама овог закона, депозитар се може ослободити одговорности ако докаже да:</p>
			<p class="Basic-Paragraph">1) је делегирање извршено уз испуњење услова из члана 163. овог закона;</p>
			<p class="Basic-Paragraph">2) постоји писани споразум између депозитара и трећег лица о изричитом преносу одговорности на треће лице који омогућава да АИФ или ДЗУАИФ за рачун АИФ-а директно постави захтев трећем лицу који се односи на губитак финансијских инструмената или да исти захтев за њих постави депозитар;</p>
			<p class="Basic-Paragraph">3) постоји писани споразум између депозитара и АИФ-а, односно ДЗУАИФ-а који делује за рачун АИФ-а, који одредбом омогућава ослобођење депозитара од одговорности уз навођење објективног разлога за уговарање таквог ослобођења.</p>
			<p class="Basic-Paragraph">Када прописи трећих држава захтевају да су одређени финансијски инструменти поверени на чување код локалних субјеката, а у тој држави нема локалних субјеката који испуњавају услове за делегирање из члана 163. став 2. тачка 5) подтачка (2) овог закона, депозитар се може ослободити од одговорности према ДЗУАИФ-у и члановима, односно акционарима у АИФ ако су испуњени следећи услови:</p>
			<p class="Basic-Paragraph">1) правила пословања АИФ-а, односно проспект АИФ-а када постоји обавеза његовог објављивања, изричито омогућавају такво ослобођење од одговорности према условима из овог става;</p>
			<p class="Basic-Paragraph">2) инвеститори у АИФ-у су пре улагања уредно информисани о таквом ослобођењу од одговорности и условима које оправдавају такво ослобођење од одговорности;</p>
			<p class="Basic-Paragraph">3) АИФ или ДЗУАИФ за рачун АИФ-а је упутио депозитару да делегира послове чувања таквих финансијских инструмената том локалном субјекту;</p>
			<p class="Basic-Paragraph">4) у писаном споразуму закљученом између АИФ-а или ДЗУАИФ-а за рачун АИФ-а и депозитара изричито је допуштено такво ослобођење од одговорности; </p>
			<p class="Basic-Paragraph">5) у писаном споразуму закљученом између депозитара и трећег лица изричито је прописан пренос одговорности са депозитара на тај локални субјект и да АИФ или ДЗУАИФ за рачун АИФ-а могу поднети сопствене захтеве који се односе на губитак финансијских инструмената директно против тог локалног субјекта или да исти захтев за њих може поднети депозитар.</p>
			<p class="italik">Остваривање захтева и права депозитара и према депозитару</p>
			<p class="clan">Члан 167.</p>
			<p class="Basic-Paragraph">ДЗУАИФ је овлашћен и дужан да у сопствено име извршава захтеве и права чланова, односно акционара АИФ-а према депозитару. То не спречава чланове, односно акционаре АИФ-а да појединачно и самостално остварују имовинско-правне захтеве према депозитару, под условом да то не доводи до двоструке правне заштите или до неравноправног поступања према члановима, односно акционарима АИФ-а.</p>
			<p class="italik">Обавештавање депозитара о питањима важним за надзор</p>
			<p class="clan">Члан 168.</p>
			<p class="Basic-Paragraph">Депозитар је дужан да Комисији на њен захтев достави обавештења и информације о свим питањима битним за обављање надзора над обављањем послова депозитара за АИФ-ове.</p>
			<p class="Basic-Paragraph">Када депозитар, при извршавању својих дужности и обавеза из овог закона, утврди неправилности и/или незаконитости које су последица активности ДЗУАИФ-а, а које представљају кршење обавеза ДЗУАИФ-а одређених овим законом, правилима пословања АИФ-а, односно проспекта АИФ-а када постоји обавеза његовог објављивања, о истима без одлагања писаним путем обавештава Комисију.</p>
			<p class="Basic-Paragraph">Депозитар је дужан да Комисији, овлашћеним ревизорима и другим лицима овлашћеним за обављање контроле, омогући приступ и достави све информације о АИФ-у.</p>
			<p class="Basic-Paragraph">Комисија прописује начин обавештавања о неправилностима из става 2. овог члана.</p>
			<p class="italik">Ревизија извршавања обавеза депозитара</p>
			<p class="clan">Члан 169.</p>
			<p class="Basic-Paragraph">Депозитар мора да именује овлашћеног ревизора, који једном годишње сачињава извештај о испуњењу обавеза депозитара, о чему је дужан да без одлагања обавести Комисију. </p>
			<p class="Basic-Paragraph">Овлашћени ревизор из става 1. овог члана је ревизор који ревидира годишње финансијске извештаје кредитне институције и који мора имати адекватно искуство у односу на предмет ревизије.</p>
			<p class="Basic-Paragraph">Депозитар мора именовати овлашћеног ревизора у року утврђеном прописима који уређују ревизију.</p>
			<p class="Basic-Paragraph">Комисија може наложити депозитару да именује новог ревизора, у року од једног месеца од пријема обавештења из става 1. овог члана, ако оцени да је то потребно како би се остварила сврха ревизије.</p>
			<p class="Basic-Paragraph">Овлашћени ревизор је дужан да, по завршетку ревизорског извештаја о испуњењу обавеза депозитара, исти без одлагања достави депозитару. Депозитар је дужан да без одлагања, а најкасније у року од четири месеца након истека пословне године за коју се извештај саставља, исти достави Комисији.</p>
			<p class="Basic-Paragraph">Ако Комисија утврди да ревизија извршавања обавеза депозитара није обављена или извештај о испуњењу обавеза депозитара није састављен у складу са овим законом, прописима којима се уређује рачуноводство и ревизија и правилима ревизорске струке, или ако обављеним надзором над депозитаром или на други начин утврди да ревизија и извештај о испуњењу обавеза депозитара о извршавању обавеза депозитара није заснован на истинитим и објективним чињеницама, може одбити извештај о испуњењу обавеза депозитара и захтевати од депозитара да ревизију обави други ревизор, а на трошак депозитара. У том случају Комисија може јавно објавити информацију о одбијању извештаја о испуњењу обавеза депозитара и разлозима одбијања извештаја.</p>
			<p class="Basic-Paragraph">Комисија прописује обим и садржину извештаја о испуњењу обавеза депозитара.</p>
			<p class="italik">Пословна тајна</p>
			<p class="clan">Члан 170.</p>
			<p class="Basic-Paragraph">Депозитар је дужан да чува као пословну тајну све информације које су му доступне о члановима, односно акционарима АИФ-а, њиховим уделима у АИФ-у, као и уплатама и исплатама, а у складу са одредбама овог закона и закона којим се уређују банке, односно кредитне институције.</p>
			<p class="bold">5. Промена депозитара</p>
			<p class="clan">Члан 171.</p>
			<p class="Basic-Paragraph">Депозитар који намерава да престане са обављањем послова депозитара АИФ-а, дужан је да о томе најкасније три месеца пре престанка обављања тих послова, достави обавештење Комисији и ДЗУАИФ-у који управља АИФ-ом за који обавља послове депозитара.</p>
			<p class="Basic-Paragraph">У случају из става 1. овог члана, ДЗУАИФ је дужан да закључи уговор са другим депозитаром и Комисији поднесе захтев за давање сагласности за промену депозитара најкасније 30 дана пре него што тренутни депозитар престане са обављањем послова депозитара. </p>
			<p class="Basic-Paragraph">Ако ДЗУАИФ не закључи уговор са новим депозитаром у складу са ставом 2. овог члана, односно ако Комисија не да сагласност за промену депозитара пре него што тренутни депозитар престане да обавља послове депозитара, трeнутни дeпoзитaр може да нaстaви пружaњe услугa дeпoзитaрa у дoдaтнoм рoку од 60 дана рачунајући од предвиђеног датума престанка обављања послова депозитара.</p>
			<p class="Basic-Paragraph">У случају да ни у додатном року од 60 дана из става 3. овог члана не буде закључен уговор о обављању послова депозитара са новим депозитаром и добијена сагласност Комисије, АИФ-ови за које је депозитар обављао послове депозитара морају бити ликвидирани, односно распуштени у складу са одредбама овог закона.</p>
			<p class="clan">Члан 172.</p>
			<p class="Basic-Paragraph">ДЗУАИФ може да промени депозитара уз претходну сагласност Комисије у складу са чланом 157. овог закона. </p>
			<p class="Basic-Paragraph">Депозитар који је вршио услуге депозитара мора у року од три дана од пријема обавештења ДЗУАИФ-а о раскиду, односно отказу уговора о обављању послова депозитара, обавестити Комисију да ли према свим његовим сазнањима постоје неразрешене повреде овог закона или других прописа.</p>
			<p class="clan">Члан 173.</p>
			<p class="Basic-Paragraph">На дан када је уговором о обављању послова депозитара закљученим са новим депозитаром предвиђено да ће нови депозитар почети са обављањем послова депозитара, досадашњи депозитар је дужан да сву имовину АИФ-а пренесе на чување и администрирање новом депозитару са којом ДЗУАИФ закључи уговор о обављању послова депозитара и за коју добије дозволу Комисије.</p>
			<p class="Basic-Paragraph">Досадашњи депозитар мора да преда новом депозитару и књиге рачуна, евиденције и све друге документе и материјале битне за пословање АИФ-а за који је до тада обављао послове депозитара, и то било у писаној или електронској форми, зависно од начина вођења тих информација.</p>
			<p class="clan">Члан 174.</p>
			<p class="Basic-Paragraph">Комисија доноси решење којим повлачи сагласност на одабир депозитара:</p>
			<p class="Basic-Paragraph">1) даном покретања поступка ликвидације или стечаја депозитара;</p>
			<p class="Basic-Paragraph">2) даном одузимања дозволе за рад депозитару од стране надлежног органа који му је издао ту дозволу;</p>
			<p class="Basic-Paragraph">3) ако је дозвола издата на основу неистинитих, нетачних информација или информација које доводе у заблуду, односно на неки други непрописан начин;</p>
			<p class="Basic-Paragraph">4) ако депозитар престане да испуњава услове под којима је дозвола издата;</p>
			<p class="Basic-Paragraph">5) ако утврди да депозитар не испуњава сопствене дужности у складу са преузетим обавезама и/или одредбама овог закона, нарочито у односу на делегиране послове; </p>
			<p class="Basic-Paragraph">6) ако постоје услови који доводе у сумњу способност депозитара за уредно, благовремено и квалитетно испуњење дужности у складу са преузетим обавезама и/или одредбама овог закона, нарочито у односу на делегиране послове; </p>
			<p class="Basic-Paragraph">7) ако депозитар систематично и/или тешко крши одредбе овог закона или правила пословања АИФ-а, односно када је то предвиђено одредбама проспекта АИФ-а;</p>
			<p class="Basic-Paragraph">8) када се оправдано сумња да ДЗУАИФ и депозитар заједнички делују на штету интереса чланова, односно акционара у АИФ-у.</p>
			<p class="Basic-Paragraph">У случају из става 1. овог члана, ДЗУАИФ је дужан да у року од 30 дана од повлачења сагласности на одабир депозитара, закључи уговор са другим депозитаром и поднесе захтев за издавање одговарајуће сагласности Комисије у складу са одредбама овог закона.</p>
			<p class="Basic-Paragraph">Комисија ће о захтеву из става 2. овог члана одлучити у року од 15 радних дана од дана пријема захтева.</p>
			<p class="Basic-Paragraph">У случају да ДЗУАИФ не поступи у складу са ставом 2. овог члана или ако Комисија одбије захтев из става 2. овог члана, АИФ-ови за које је депозитар обављао послове депозитара морају бити ликвидирани, односно распуштени, у складу са одредбама овог закона које прописују ликвидацију и распуштање АИФ-а.</p>
			<p class="Basic-Paragraph">Комисија прописује начин поступања ДЗУАИФ-а и депозитара у случајевима из ст. 1. и 2. овог члана.</p>
			<p class="clan">XIII. ВРСТЕ АИФ-ОВА И ОГРАНИЧЕЊА УЛАГАЊА</p>
			<p class="bold">1. Општа ограничења улагања</p>
			<p class="clan">Члан 175.</p>
			<p class="Basic-Paragraph">Улагање имовине АИФ-а подлеже ограничењима утврђеним овим законом, подзаконским актима Комисије и правилима пословања и проспектом АИФ-а, када постоји обавеза његовог објављивања.</p>
			<p class="Basic-Paragraph">Ограничење улагања имовине АИФ може се прекорачити када АИФ остварује права првенства уписа или права уписа која произлазе из преносивих хартија од вредности или инструмената тржишта новца који чине део његове имовине и приликом продаје имовине АИФ-а ради исплате већег броја удела у АИФ-у.</p>
			<p class="Basic-Paragraph">Ако је прекорачење ограничења из става 1. овог члана последица околности на које ДЗУАИФ није могао утицати, промене стратегије улагања АИФ-а или остваривања права уписа из става 2. овог члана, ДЗУАИФ је дужан да усклади улагање АИФ-а са јавном понудом у року од шест месеци од дана настанка прекорачења улагања и предузима трансакције са имовином АИФ-а на првом месту у сврху усклађивања улагања имовине АИФ-а, при чему мора узимати у обзир интересе чланова АИФ-а, настојећи при томе да евентуални губитак сведе на најмању могућу меру.</p>
			<p class="Basic-Paragraph">Изузетно, Комисија може на захтев ДЗУАИФ-а, да продужи рок из става 3. овог члана за додатних шест месеци, ако је то у интересу чланова, односно акционара АИФ-а.</p>
			<p class="Basic-Paragraph">Ако је прекорачење ограничења из става 1. овог члана последица околности на које ДЗУАИФ није могао утицати или остваривања права уписа из става 2. овог члана, ДЗУАИФ је дужан да усклади улагање АИФ-а са приватном понудом на један од следећих начина:</p>
			<p class="Basic-Paragraph">1) како је то предвиђено правилима пословања АИФ-а, односно проспектом АИФ-а када постоји обавеза његовог објављивања;</p>
			<p class="Basic-Paragraph">2) ако то није утврђено правилима и/или проспектом АИФ-а када постоји обавеза његовог објављивања, а постоји утврђена процедура добијања сагласности и доношења одлука чланова АИФ-а у таквим случајевима, тада је дужан да прибави сагласност чланова, односно акционара на поступање које ће предложити, водећи рачуна о њиховом најбољем интересу; </p>
			<p class="Basic-Paragraph">3) ако то није могуће у складу са тач. 1) и 2) овог става, ускладити улагање у року од шест месеци од дана настанка прекорачења улагања и предузети трансакције са имовином АИФ-а на првом месту у сврху усклађивања улагања имовине АИФ-а, при чему мора узети у обзир интересе чланова АИФ-а, настојећи при томе да евентуални губитак сведе на најмању могућу меру.</p>
			<p class="Basic-Paragraph">Ако је прекорачење ограничења из става 1. овог члана последица трансакције коју је закључио ДЗУАИФ, а којом се у тренутку закључења прекорачило ограничење улагања или додатно повећало прекорачење, ДЗУАИФ је дужан да усклади улагање АИФ-а по сазнању за прекорачење ограничења. ДЗУАИФ је дужан да АИФ-у и/или члановима, односно акционарима АИФ-а надокнади тако насталу штету.</p>
			<p class="Basic-Paragraph">Ограничења улагања из става 1. овог члана могу бити прекорачена у првих шест месеци од дана оснивања АИФ-а, уз поштовање начела диверсификације ризика и заштите интереса чланова, односно акционара.</p>
			<p class="bold">2. Врсте АИФ-ова</p>
			<p class="italik">а) Опште одредбе</p>
			<p class="clan">Члан 176.</p>
			<p class="Basic-Paragraph">У Републици могу да се оснују:</p>
			<p class="Basic-Paragraph">1) АИФ-ови са јавном понудом; </p>
			<p class="Basic-Paragraph">2) АИФ-ови са приватном понудом.</p>
			<p class="Basic-Paragraph">АИФ-ови из става 1. овог члана могу да се оснују као отворени или затворени АИФ-ови.</p>
			<p class="spacija">Инвеститори у АИФ</p>
			<p class="clan">Члан 177.</p>
			<p class="Basic-Paragraph">Удели у АИФ-у могу да се нуде професионалним и полупрофесионалним инвеститорима. </p>
			<p class="Basic-Paragraph">Изузетно од става 1. овог члана, удели у АИФ-у са јавном понудом могу да се нуде и малим инвеститорима.</p>
			<p class="spacija">Процена примерености полупрофесионалног инвеститора</p>
			<p class="clan">Члан 178.</p>
			<p class="Basic-Paragraph">ДЗУАИФ је дужан да сачини процену примерености полупрофесионалног инвеститора, а која обухвата следеће критеријуме:</p>
			<p class="Basic-Paragraph">1) усклађеност циљева и инвестиционе стратегије АИФ-а и инвестиционих циљева инвеститора; </p>
			<p class="Basic-Paragraph">2) способност инвеститора за преузимање ризика који произлазе из улагања у уделе у АИФ-у; </p>
			<p class="Basic-Paragraph">3) знање и искуство инвеститора потребно за разумевање ризика улагања у уделе у АИФ-у.</p>
			<p class="Basic-Paragraph">У сврху процене из става 1. овог члана, ДЗУАИФ је дужан да прикупи податке о инвестиционим циљевима инвеститора, његовој финансијској ситуацији, као и знању и искуству на подручју улагања. </p>
			<p class="Basic-Paragraph">ДЗУАИФ је дужан да инвеститору на јасан и разумљив начин омогући увид у податке о битним карактеристикама АИФ-а, као и врстама и значењу свих ризика повезаних са улагањем у конкретан АИФ, и да прибави од инвеститора посебну потписану изјаву о разумевању и прихватању истих. </p>
			<p class="Basic-Paragraph">Користећи податке прикупљене на основу става 2. овог члана, ДЗУАИФ је дужан да процени да ли је улагање у уделе појединог АИФ-а примерено за инвеститора и састави извештај о примерености који је дужан доставити инвеститору. </p>
			<p class="Basic-Paragraph">Ако ДЗУАИФ не прикупи податке из става 2. овог члана потребне за процену примерености из става 1. овог члана и изјаву из става 3. овог члана, или на основу извршене процене примерености оцени да улагање у уделе појединог АИФ-а за инвеститора није примерено, ДЗУАИФ не сме да закључи уговор о улагању, о чему ће обавестити инвеститора. </p>
			<p class="Basic-Paragraph">Обавештење из става 5. овог члана се даје у писаној форми.</p>
			<p class="Basic-Paragraph">ДЗУАИФ је дужан да усвоји и примењује примерене поступке и процедуре који обезбеђују тачност, потпуност, ажурност и документовање прикупљених података о инвеститору. </p>
			<p class="Basic-Paragraph">Комисија прописује услове под којима ДЗУАИФ процењује да мали инвеститор има довољно искуства на тржишту капитала и стручног знања, да би разумео ризике улагања, а у циљу стицања статуса полупрофесионалног инвеститора, као и садржину података из става 2. овог члана.</p>
			<p class="italik">б) АИФ са јавном понудом</p>
			<p class="spacija">Отворени АИФ са јавном понудом</p>
			<p class="clan">Члан 179.</p>
			<p class="Basic-Paragraph">Када се инвестиционе јединице отвореног АИФ-а нуде јавном понудом, сходно се примењује закон којим се уређује оснивање и рад отворених инвестиционих фондова са јавном понудом, а у вези са израдом и објавом проспекта и правила пословања АИФ-а, достављањем проспекта и правила члановима, понудом инвестиционих јединица и оглашавање, израду, објаву и доставу свих информација, извештаја и података, који се требају учинити доступнима инвеститорима. </p>
			<p class="Basic-Paragraph">ДЗУАИФ који управља отвореним АИФ-ом са јавном понудом дужан је да обезбеди да се нето вредност имовине АИФ-а по уделу у АИФ-у обрачунава и објављује бар на дан вредновања у којем је обављено издавање или откуп инвестиционих јединица, а најмање једном месечно.</p>
			<p class="Basic-Paragraph">ДЗУАИФ који управља отвореним АИФ-ом са јавном понудом дужан је да омогући издавање и откуп инвестиционих јединица најмање једном месечно. </p>
			<p class="Basic-Paragraph">ДЗУАИФ који управља отвореним АИФ-ом са јавном понудом дужан је да члану АИФ-а исплати износ од откупа инвестиционих јединица најкасније у року од седам радних дана од дана пријема уредног захтева за откуп.</p>
			<p class="Basic-Paragraph">Када се инвестиционе јединице отвореног АИФ-а нуде јавном понудом, ДЗУАИФ је дужан да изради кључне информације за инвеститоре сходно закону којим се уређује оснивање и рад отворених инвестиционих фондова са јавном понудом.</p>
			<p class="spacija">Затворени АИФ са јавном понудом</p>
			<p class="clan">Члан 180.</p>
			<p class="Basic-Paragraph">Јавном понудом могу се нудити удели у затвореном АИФ-у који има својство правног лица под условом да је проспектом и/или правилима пословања АИФ-а предвиђена обавеза листирања акција тог АИФ-а на регулисаном тржишту у смислу закона којим се уређује тржиште капитала.</p>
			<p class="Basic-Paragraph">ДЗУАИФ је дужан да у року од 30 дана од дана оснивања затвореног АИФ-а са јавном понудом предузме све потребне мере за листирање акција АИФ-а на регулисаном тржишту, што обухвата подношење уредног захтева за листирање у складу са правилима регулисаног тржишта.</p>
			<p class="Basic-Paragraph">У проспекту и/или правилима пословања затвореног АИФ-а са јавном понудом ДЗУАИФ је дужан да утврди права и обавезе акционара, ДЗУАИФ-а и АИФ-а у случају неиспуњења обавеза из става 2. овог члана. </p>
			<p class="spacija">Дозвољена улагања АИФ-а са јавном понудом</p>
			<p class="clan">Члан 181.</p>
			<p class="Basic-Paragraph">ДЗУАИФ који управља АИФ-ом са јавном понудом мора да, узимајући у обзир инвестициону стратегију и циљеве АИФ-а наведене у проспекту, обезбеди примерени степен диверсификације ризика улагања. </p>
			<p class="Basic-Paragraph">Имовина АИФ-а са јавном понудом искључиво се може улагати у:</p>
			<p class="Basic-Paragraph">1) преносиве хартије од вредности и/или инструменте тржишта новца;</p>
			<p class="Basic-Paragraph">2) инвестиционе јединице УЦИТС фондова;</p>
			<p class="Basic-Paragraph">3) инвестиционе јединице УЦИТС фондова и уделе у другим отвореним инвестиционим фондовима који задовољавају услове из закона, а који су дозволу за рад добили у другој држави чланици или у трећој држави;</p>
			<p class="Basic-Paragraph">4) уделе у АИФ-овима са јавном понудом који су добили дозволу за рад, односно дозволу за понуду малим инвеститорима од стране Комисије;</p>
			<p class="Basic-Paragraph">5) уделе у АИФ-у АИФ-а са јавном понудом који су дозволу за рад, односно дозволу за понуду малим инвеститорима добили од стране надлежног органа државе чланице или треће државе са којима је обезбеђена сарадња са Комисијом, а који подлежу надзору за који Комисија сматра да је истоветан ономе прописаном законом, и чија су овлашћења везана за улагања и задуживање једнаке или више ограничавајуће од дозвољених улагања и ограничења улагања из овог члана и ограничења прописаних подзаконским актима Комисије;</p>
			<p class="Basic-Paragraph">6) депозите код банака који су расположиви на први захтев и који доспевају за максимално 12 месеци, под условом да банка има регистровано седиште у Републици или другој држави чланици или, ако банка има регистровано седиште у трећој држави, под условом да подлеже надзору за који Комисија сматра да је истоветан ономе прописаним правом ЕУ;</p>
			<p class="Basic-Paragraph">7) инструменте тржишта новца којима се не тргује на регулисаним тржиштима из тачке 1) овог става, а чије је издавање или издавалац регулисан у сврху заштите инвеститора и штедних улога;</p>
			<p class="Basic-Paragraph">8) робу којом се тргује на робним берзама; </p>
			<p class="Basic-Paragraph">9) непокретности.</p>
			<p class="Basic-Paragraph">Ако је имовина АИФ-а уложена у непокретности примењује се одредба члана 183. став 3. овог закона. </p>
			<p class="Basic-Paragraph">На имовину из става 2. тач. 1) и 7) овог члана сходно се примењују одредбе закона којим се уређује оснивање и пословање отворених инвестиционих фондова са јавном понудом у делу који се односи на дозвољена улагања и утврђивање вредности имовине и цене удела у АИФ-овима. </p>
			<p class="Basic-Paragraph">Улагање у уделе у АИФ-овима којима управља исти ДЗУАИФ мора бити предвиђено проспектом АИФ-а са јавном понудом. </p>
			<p class="Basic-Paragraph">Имовина АИФ-ова може се држати у новцу на банковном рачуну, под условом да банка има регистровано седиште у Републици. </p>
			<p class="Basic-Paragraph">Комисија прописује имовину у коју се имовина АИФ-ова са јавном понудом може улагати, начин, услове и ограничења за такво улагање.</p>
			<p class="clan">Члан 182.</p>
			<p class="Basic-Paragraph">ДЗУАИФ је дужан да обезбеди да укупна изложеност АИФ-а са јавном понудом према финансијским изведеним инструментима ни у којем случају не сме да пређе 110% нето вредности имовине АИФ-а. Изложеност се обрачунава узимајући у обзир тренутну вредност основне имовине, ризик друге уговорне стране, будућа кретања тржишта и расположиво време за ликвидацију позиција.</p>
			<p class="Basic-Paragraph">Када преносиве хартије од вредности или инструмент тржишта новца садржи уграђени изведени финансијски инструмент, он се узима у обзир приликом обрачуна укупне изложености имовине према финансијски изведеним инструментима.</p>
			<p class="spacija">Затворени АИФ са јавном понудом за улагање у непокретности</p>
			<p class="clan">Члан 183.</p>
			<p class="Basic-Paragraph">Затворени АИФ са јавном понудом за улагање у непокретности је АИФ чија се имовина, у складу са правилима пословања АИФ-а и проспектом, када постоји обавеза његовог објављивања претежно улаже у непокретности.</p>
			<p class="Basic-Paragraph">АИФ из става 1. овог члана мора у пословном имену имати речи „затворени АИФ са јавном понудом за улагање у непокретности”.</p>
			<p class="Basic-Paragraph">Затворени АИФ са јавном понудом за улагање у непокретности није и не може бити инвеститор, извођач нити други учесник у изградњи у смислу закона којим се уређује планирање и изградња.</p>
			<p class="spacija">Дозвољена улагања затвореног АИФ-а са јавном понудом за улагање у непокретности</p>
			<p class="clan">Члан 184.</p>
			<p class="Basic-Paragraph">Затворени АИФ са јавном понудом за улагање у непокретност сме да стиче непокретности у Републици, другој држави чланици и трећој држави на основу реципроцитета, и то:</p>
			<p class="Basic-Paragraph">1) стамбене и/или пословне зграде;</p>
			<p class="Basic-Paragraph">2) грађевинска земљишта на којима се граде грађевине из тачке 1) овог става, ако се према објективним критеријумима може рачунати са завршетком изградње у примереном року не дужем од две године;</p>
			<p class="Basic-Paragraph">3) неизграђена грађевинска земљишта на којима је према важећим прописима дозвољена градња стамбених и/или пословних зграда;</p>
			<p class="Basic-Paragraph">4) пољопривредна земљишта;</p>
			<p class="Basic-Paragraph">5) улагања у друге непокретности које су изричито предвиђене проспектом и/или правилима пословања АИФ-а. </p>
			<p class="Basic-Paragraph">Затворени АИФ са јавном понудом за улагање у непокретности може да стекне непокретности из става 1. овог члана:</p>
			<p class="Basic-Paragraph">1) које се налазе на географским подручјима назначеним у проспекту и/или правилима пословања АИФ-а;</p>
			<p class="Basic-Paragraph">2) за које је ДЗУАИФ од стране екстерног проценитеља из члана 123. овог закона примио извештај који садржи процену вредности непокретности, у року од 15 дана од дана израде тог извештаја, а који садржи евентуалну оптерећеност хипотекама и изјаву да би непокретност на захтев ДЗУАИФ-а могла у примерено кратком року бити отуђена по процењеној вредности;</p>
			<p class="Basic-Paragraph">3) које морају бити стечене или чије стицање мора бити уговорено у року од шест месеци од дана примања извештаја из тачке 2) овог става и по цени не већој од 105% процењене вредности, уколико ДЗУАИФ-у нису познати услови који упућују да извештај из тачке 2) овог става више није релевантан;</p>
			<p class="Basic-Paragraph">4) које се могу стећи директно или посредством једног или више друштава посебне намене чији је власник у целости АИФ и чија је сврха да остварује права власништва над непокретношћу за рачун АИФ-а. Такво улагање се у смислу овог закона сматра директним улагањем у непокретности. Друштво посебне намене стиче, отуђује и управља некретнином за рачун АИФ-а у сагласности са инвестиционом стратегијом и циљевима. Када је примењиво, друштво посебне намене мора имати истог ревизора и састављати финансијске извештаје за исте извештајне периоде на исти извештајни датум као и АИФ. Финансијски извештаји друштва посебне намене консолидују се са финансијским извештајима АИФ-а. </p>
			<p class="Basic-Paragraph">Ако је изричито предвиђено проспектом и/или правилима пословања АИФ-а, улагањем у непокретности сматрају се и улагања у:</p>
			<p class="Basic-Paragraph">1) уделе или акције привредних друштава чији је предмет пословања искључиво или претежно стицање, продаја, давање у закуп, и/или управљање непокретностима;</p>
			<p class="Basic-Paragraph">2) уделе другог АИФ-а за улагање у непокретности;</p>
			<p class="Basic-Paragraph">3) друге преносиве хартије од вредности или изведене финансијске инструменте чија цена зависи од некретнина. </p>
			<p class="Basic-Paragraph">Затворени АИФ са јавном понудом за улагање у непокретности, осим у имовину наведену у ст. 1. до 3. овог члана, може улагати у другу имовину из члана 181. овог закона, ако је то изричито предвиђено правилима пословања и проспектом АИФ-а када постоји обавеза његовог објављивања.</p>
			<p class="Basic-Paragraph">Комисија прописује ограничења улагања затвореног АИФ-а са јавном понудом за улагање у непокретности. </p>
			<p class="italik">в) АИФ са приватном понудом</p>
			<p class="spacija">Улагања АИФ-а са приватном понудом</p>
			<p class="clan">Члан 185.</p>
			<p class="Basic-Paragraph">Имовина АИФ-а са приватном понудом може се улагати у:</p>
			<p class="Basic-Paragraph">1) преносиве хартије од вредности или инструменте тржишта новца; </p>
			<p class="Basic-Paragraph">2) уделе у друштвима са ограниченом одговорношћу или у другим привредним друштвима; </p>
			<p class="Basic-Paragraph">3) инструменте налик власничким инструментима у које може улагати АИФ приватног капитала, у складу са овим законом и подзаконским актима донетим на основу овог закона;</p>
			<p class="Basic-Paragraph">4) јединице или акције инвестиционих фондова из члана 181. став 2. тачка 4) овог закона; </p>
			<p class="Basic-Paragraph">5) депозите код финансијских институција које имају регистровано седиште у Републици, другој држави чланици или трећој држави;</p>
			<p class="Basic-Paragraph">6) изведене финансијске инструменте којима се тргује на регулисаном тржишту у смислу закона којим се уређује тржиште капитала у Републици, држави чланици и трећој држави, или изведених финансијских инструмената којима се тргује изван регулисаног тржишта (ОТЦ изведене инструменте);</p>
			<p class="Basic-Paragraph">7) потраживања по датим зајмовима; </p>
			<p class="Basic-Paragraph">8) непокретности;</p>
			<p class="Basic-Paragraph">9) робу; </p>
			<p class="Basic-Paragraph">10) друге врсте имовине, ако је то изричито предвиђено правилима пословања АИФ-а. </p>
			<p class="Basic-Paragraph">Приликом улагања имовине АИФ-а, ДЗУАИФ се мора придржавати следећих услова:</p>
			<p class="Basic-Paragraph">1) укупна вредност улагања у преносиве хартије од вредности, инвестиционе јединице или инструменте тржишта новца чији је издавалац једно лице и вредности депозита код тог лица и изложености које произлазе из трансакција са ОТЦ изведеним инструментима закључених са тим лицем не сме да пређе 40% вредности имовине АИФ-а. Лица која су у односу блиске повезаности сматрају се једним издаваоцем;</p>
			<p class="Basic-Paragraph">2) ограничење из тачке 1) овог става не примењује се на преносиве хартије од вредности или инструменте тржишта новца чији је издавалац или за које гарантује Република или територијална аутономија или јединица локалне самоуправе Републике, држава чланица или јединица локалне управе државе чланице, трећа држава или међународна јавна организација које су једна или више држава чланица чланице;</p>
			<p class="Basic-Paragraph">3) укупна вредност улагања у инструменте налик власничким инструментима из става 1. тачка 3) овог члана не сме да пређе 20% вредности имовине АИФ-а;</p>
			<p class="Basic-Paragraph">4) ако се имовина АИФ-а улаже у инвестиционе јединице инвестиционих фондова којима управља, директно или на основу делегирања, исти ДЗУАИФ или неко друго друштво са којим је тај ДЗУАИФ повезан заједничком управом или контролом, или битним директним или индиректним међусобним власничким учешћем, такав ДЗУАИФ или друго друштво не смеју наплаћивати улазну или излазну накнаду код улагања АИФ-а у инвестиционе јединице тих других инвестиционих фондова; </p>
			<p class="Basic-Paragraph">5) ако се значајан део имовине АИФ-а улаже у инвестиционе јединице других инвестиционих фондова, у правилима пословања АИФ-а, уз максималну накнаду за управљање коју је могуће зарачунати из имовине самог АИФ-а, мора бити јасно наведена и максимална накнада за управљање коју је могуће зарачунати из имовине других инвестиционих фондова у које се намерава улагати, а у годишњим извештајима АИФ-а мора јасно бити назначен максимални проценат накнаде за управљање која је обрачуната из имовине АИФ-а и из имовине другог инвестиционог фонда у који је тај АИФ уложио.</p>
			<p class="Basic-Paragraph">Ограничење из става 2. тач. 1) и 3) овог члана не примењује се на АИФ-ове приватног капитала ни на АИФ-ове предузетничког капитала. </p>
			<p class="Basic-Paragraph">Ако је имовина АИФ-а са приватном понудом уложена у непокретности сходно се примењује одредба члана 192. ст. 2. до 4. овог закона. </p>
			<p class="spacija">Врсте АИФ-ова са приватном понудом</p>
			<p class="clan">Члан 186.</p>
			<p class="Basic-Paragraph">ДЗУАИФ у Републици може да оснује АИФ са приватном понудом било које врсте, у складу са одредбама закона и подзаконских аката Комисије, и то:</p>
			<p class="Basic-Paragraph">1) АИФ са приватном понудом опште природе; </p>
			<p class="Basic-Paragraph">2) посебне врсте АИФ-ова са приватном понудом: </p>
			<p class="Basic-Paragraph">(1) АИФ приватног капитала (private equity), </p>
			<p class="Basic-Paragraph">(2) АИФ предузетничког капитала (venture capital), </p>
			<p class="Basic-Paragraph">(3) АИФ са приватном понудом за улагање у непокретности, </p>
			<p class="Basic-Paragraph">(4) фонд фондова,</p>
			<p class="Basic-Paragraph">(5) хеџ фонд,</p>
			<p class="Basic-Paragraph">(6) специјализовани АИФ, </p>
			<p class="Basic-Paragraph">(7) европски фонд предузетничког капитала, </p>
			<p class="Basic-Paragraph">(8) европски фонд социјалног предузетништва. </p>
			<p class="Basic-Paragraph">Европски фонд предузетничког капитала и европски фонд социјалног предузетништва из става 1. тачка 2) подтач. (7) и (8) овог члана уређени су посебним прописима ЕУ.</p>
			<p class="clan">Члан 187.</p>
			<p class="Basic-Paragraph">ДЗУАИФ је дужан да у правилима пословања АИФ-а са приватном понудом пропише:</p>
			<p class="Basic-Paragraph">1) инвестициону стратегију и циљеве АИФ-а;</p>
			<p class="Basic-Paragraph">2) врсту имовине у које АИФ може да улаже, технике за ефикасно управљање имовином које може користити и ограничења улагања;</p>
			<p class="Basic-Paragraph">3) управљање ризицима за појединачни АИФ, профил ризичности АИФ-а и степен диверсификације ризика улагања; </p>
			<p class="Basic-Paragraph">4) услове у којима АИФ може користити финансијски левериџ, врсту, извор и ниво дозвољеног финансијског левериџа, повезаних ризика, свих ограничења у вези са коришћењем финансијског левериџа, свих поступака у вези поновне употребе колатерала и имовине, као и максималног нивоа финансијског левериџа који ДЗУАИФ има право да користи за АИФ.</p>
			<p class="Basic-Paragraph">ДЗУАИФ може у правилима пословања АИФ-а са приватном понудом да пропише:</p>
			<p class="Basic-Paragraph">1) најмањи или највећи допуштени број инвеститора;</p>
			<p class="Basic-Paragraph">2) постојање одбора који чине представници инвеститора, послове које исти обавља, начин рада и број чланова одбора; </p>
			<p class="Basic-Paragraph">3) рок за приступ нових инвеститора АИФ-у, уколико је АИФ основан на одређено време.</p>
			<p class="Basic-Paragraph">Најнижи износ обавезне уплате појединог инвеститора у АИФ са приватном понудом је 50.000 евра, на начин како је прописано правилима пословања АИФ-а.</p>
			<p class="spacija">АИФ са приватном понудом опште природе</p>
			<p class="clan">Члан 188.</p>
			<p class="Basic-Paragraph">Имовина АИФ-а са приватном понудом опште природе се може улагати у имовину из члана 185. став 1. тач. 1) и 4) до 10) овог закона и мора се извршити барем шест различитих улагања у имовину.</p>
			<p class="Basic-Paragraph">Уплата полупрофесионалних инвеститора у основни АИФ са приватном понудом опште природе је једнократна без обавезе даљњих уплата.</p>
			<p class="Basic-Paragraph">Комисија прописује начин и ограничења улагања АИФ-а са приватном понудом опште природе, обрачуна уплата и утврђивање релевантних трошкова.</p>
			<p class="spacija">АИФ приватног капитала (private equity)</p>
			<p class="clan">Члан 189.</p>
			<p class="Basic-Paragraph">АИФ приватног капитала је АИФ са приватном понудом чија се имовина, у складу са правилима пословања АИФ-а, претежно улаже у привредне субјекте са циљем оптимизације њихове пословне и финансијске успешности, а у очекивању реализације повратка уложених средстава. </p>
			<p class="Basic-Paragraph">Улагања имовине АИФ-а приватног капитала у привредне субјекте из става 1. овог члана морају бити у форми власничких инструмената или инструмената налик власничким инструментима. </p>
			<p class="Basic-Paragraph">АИФ приватног капитала може се основати само на одређено време. </p>
			<p class="Basic-Paragraph">Комисија прописује начин и инструменте у које улаже АИФ приватног капитала, ограничења, начин и динамику уплата чланова, односно акционара АИФ-а приватног капитала, начин и обим ограничења улагања, обрачуна уплата и утврђивања релевантних трошкова.</p>
			<p class="spacija">Улагање полупрофесионалних инвеститора у АИФ-у приватног капитала</p>
			<p class="clan">Члан 190.</p>
			<p class="Basic-Paragraph">Полупрофесионали инвеститор у АИФ-у приватног капитала је мали инвеститор:</p>
			<p class="Basic-Paragraph">1) који се за потребе улагања у уделе једног АИФ-а приватног капитала обавезује да уплати укупно минимално 250.000 евра или еквивалентну новчану вредност, на начин како је прописано правилима пословања АИФ-а; </p>
			<p class="Basic-Paragraph">2) за који ДЗУАИФ процени да инвеститор поседује довољно искуства и стручног знања да је способан да разуме укључене ризике и да је улагање у АИФ приватног капитала у складу са његовим инвестиционим циљевима. </p>
			<p class="Basic-Paragraph">Полупрофесионалним инвеститорима у АИФ-у приватног капитала сматрају се релевантна лица у односу на ДЗУАИФ, уколико су исти инвеститори у АИФ-у којима тај ДЗУАИФ управља, и на њих се не примењују одредбе става 1. овог члана.</p>
			<p class="Basic-Paragraph">На процену примерености из става 1. тачка 2) овог члана сходно се примењује члан 178. овог закона. </p>
			<p class="spacija">АИФ предузетничког капитала (venture capital)</p>
			<p class="clan">Члан 191.</p>
			<p class="Basic-Paragraph">АИФ предузетничког капитала је АИФ са приватном понудом чија се имовина, у складу са правилима пословања АИФ-а, претежно улаже у привредне субјекте који су новоосновани или су у почетним фазама пословања, а према процени ДЗУАИФ-а показују потенцијал за раст и ширење пословања.</p>
			<p class="Basic-Paragraph">Улагања АИФ-а предузетничког капитала у привредне субјекте из става 1. овог члана морају бити у форми власничких инструмената или инструмената налик власничким инструментима.</p>
			<p class="Basic-Paragraph">Комисија прописује начин и инструменте у које улаже у АИФ предузетничког капитала, ограничења, начин и динамику уплата чланова, односно акционара у АИФ предузетничког капитала, начин и обим ограничења улагања, обрачуна уплата и утврђивања релевантних трошкова.</p>
			<p class="spacija">АИФ са приватном понудом за улагање у непокретности</p>
			<p class="clan">Члан 192.</p>
			<p class="Basic-Paragraph">АИФ са приватном понудом за улагање у непокретности је АИФ чија се имовина, у складу са правилима пословања АИФ-а, претежно улаже у непокретности или имовину која се сматра улагањем у непокретности у смислу члана 184. ст. 1. до 3. овог закона. </p>
			<p class="Basic-Paragraph">Затворени АИФ са приватном понудом за улагање у непокретност сме да стиче непокретности у Републици и другој држави, и то:</p>
			<p class="Basic-Paragraph">1) стамбене и/или пословне зграде;</p>
			<p class="Basic-Paragraph">2) грађевинска земљишта на којима се граде грађевине из тачке 1) овог става, ако се према објективним критеријумима може рачунати са завршетком изградње у примереном року не дужем од две године;</p>
			<p class="Basic-Paragraph">3) неизграђена грађевинска земљишта на којима је према важећим прописима дозвољена градња стамбених и/или пословних зграда;</p>
			<p class="Basic-Paragraph">4) пољопривредна земљишта; </p>
			<p class="Basic-Paragraph">5) улагања у друге непокретности које су изричито предвиђене проспектом и/или правилима пословања АИФ-а. </p>
			<p class="Basic-Paragraph">Затворени АИФ са приватном понудом за улагање у непокретности може да стекне непокретност из става 1. овог члана:</p>
			<p class="Basic-Paragraph">1) које се налази на географским подручјима назначеним у проспекту и/или правилима пословања АИФ-а;</p>
			<p class="Basic-Paragraph">2) за које је ДЗУАИФ од стране екстерног проценитеља из члана 123. овог закона примио извештај који садржи процену вредности непокретности, у року од 15 дана од дана израде тог извештаја, а који садржи евентуалну оптерећеност хипотекама и изјаву да би непокретност на захтев ДЗУАИФ-а могла у примерено кратком року бити отуђена по процењеној вредности;</p>
			<p class="Basic-Paragraph">3) које морају бити стечене или чије стицање мора бити уговорено у року од шест месеци од дана примања извештаја из тачке 2) овог става и по цени не већој од 105% процењене вредности, уколико ДЗУАИФ-у нису познати услови које упућују да извештај из тачке 2) овог става више није релевантан; или</p>
			<p class="Basic-Paragraph">4) које се могу стећи директно или посредством једног или више друштава посебне намене чији је власник у целости АИФ и чија је сврха да остварује права власништва над непокретношћу за рачун АИФ-а. Такво улагање се у смислу овог закона сматра директним улагањем у непокретности. Друштво посебне намене стиче, отуђује и управља некретнином за рачун АИФ-а у сагласности са инвестиционом стратегијом и циљевима. Када је примењиво, друштво посебне намене мора имати истог ревизора и састављати финансијске извештаје за исте извештајне периоде на исти извештајни датум као и АИФ. Финансијски извештаји друштва посебне намене консолидују се са финансијским извештајима АИФ-а. </p>
			<p class="Basic-Paragraph">Ако је изричито предвиђено проспектом и/или правилима пословања АИФ-а, улагањем у непокретности сматрају се и улагања у:</p>
			<p class="Basic-Paragraph">1) уделе или акције привредних друштава чији је предмет пословања искључиво или претежно стицање, продаја, давање у закуп, и/или управљање непокретности;</p>
			<p class="Basic-Paragraph">2) уделе другог АИФ-а за улагање у непокретности; и</p>
			<p class="Basic-Paragraph">3) друге преносиве хартије од вредности или изведене финансијске инструменте чија цена зависи од некретнина.</p>
			<p class="Basic-Paragraph">АИФ из става 1. овог члана може се основати само као затворени АИФ. </p>
			<p class="Basic-Paragraph">АИФ из става 1. овог члана мора у свом пословном имену имати речи „за улагање у непокретности”. </p>
			<p class="Basic-Paragraph">Најмање 70% нето вредности имовине АИФ-а мора бити уложено у непокретности или имовину која се сматра улагањем у непокретности у смислу ст. 2. до 4. овог члана. </p>
			<p class="Basic-Paragraph">Ограничења улагања из става 7. овог члана могу бити прекорачена у прве две године од оснивања затвореног АИФ-а са приватном понудом за улагања у непокретности. </p>
			<p class="Basic-Paragraph">Комисија прописује начин и инструменте у које улаже АИФ са приватном понудом за улагање у непокретности, ограничења улагања, начин и динамику уплата чланова, односно акционара у АИФ са приватном понудом за улагање у непокретности, начин и обим ограничења улагања, обрачуна уплата и утврђивања релевантних трошкова.</p>
			<p class="spacija">Фонд фондова</p>
			<p class="clan">Члан 193.</p>
			<p class="Basic-Paragraph">Фонд фондова је АИФ са приватном понудом чија се имовина, у складу са правилима пословања АИФ-а, претежно улаже у уделе других АИФ-а.</p>
			<p class="Basic-Paragraph">Најмање 70% нето вредности АИФ-а из става 1. овог члана мора бити уложено у уделе других АИФ-ова.</p>
			<p class="Basic-Paragraph">АИФ из става 1. овог члана може се основати као АИФ који улаже у хеџ фондове, АИФ који улаже у АИФ-ове приватног капитала, АИФ који улаже у специјализоване АИФ-ове или који улаже у различите врсте АИФ-ова.</p>
			<p class="Basic-Paragraph">Пословно име АИФ-а из става 1. овог члана мора да јасно упућује да је у питању фонд фондова.</p>
			<p class="Basic-Paragraph">Комисија прописује начин и инструменте у које улаже фонд фондова, ограничења, начин и динамику уплата чланова, односно акционара у фонд фондова, начин и обим ограничења улагања, обрачуна уплата и утврђивања релевантних трошкова.</p>
			<p class="spacija">Хеџ фонд</p>
			<p class="clan">Члан 194.</p>
			<p class="Basic-Paragraph">Хеџ фонд је АИФ са приватном понудом чија се имовина, у складу са правилима пословања АИФ-а, може улагати у високо ризичну имовину, различитих врста, ради остваривања високог приноса у кратком року.</p>
			<p class="Basic-Paragraph">У хеџ фонд могу улагати само професионални инвеститори.</p>
			<p class="Basic-Paragraph">Комисија прописује начин, ограничења и инструменте у које улаже хеџ фонд.</p>
			<p class="spacija">Специјализовани АИФ</p>
			<p class="clan">Члан 195.</p>
			<p class="Basic-Paragraph">Специјализовани АИФ је АИФ са приватном понудом који се специјализује за улагање у поједину индустрију или подручје, као што су одрживи развој, екологија, енергија, технологија, промет и друго, или у поједине робе, као што су на пример племенити метали, уметничка дела, накит, драго камење и друго.</p>
			<p class="Basic-Paragraph">Најмање 70% нето вредности АИФ-а из става 1. овог члана мора бити уложено у специфично подручје које је предмет улагања АИФ-а.</p>
			<p class="Basic-Paragraph">Име АИФ-а из става 1. овог члана мора у свом имену укључивати специфично подручје које је предмет улагања АИФ-а.</p>
			<p class="Basic-Paragraph">Комисија прописује начин, ограничења и инструменте у које улаже специјализовани АИФ, ограничења, начин и динамику уплата чланова, односно акционара у специјализовани АИФ, начин и обим ограничења улагања, обрачуна уплата и утврђивања релевантних трошкова.</p>
			<p class="clan">XIV. ПОСЕБНЕ ФОРМЕ ОРГАНИЗОВАЊА АИФ-ОВА</p>
			<p class="bold">1. Кровни АИФ и подфондови</p>
			<p class="clan">Члан 196.</p>
			<p class="Basic-Paragraph">ДЗУАИФ може основати кровни АИФ, који се састоји од два или више подфондова.</p>
			<p class="Basic-Paragraph">Кровни АИФ није правно лице.</p>
			<p class="Basic-Paragraph">ДЗУАИФ може за поједине подфондове одредити различите износе улазних и излазних накнада, накнада за управљање и других трошкова, а приликом промене појединачних подфондова инвеститори не плаћају улазне и излазне накнаде.</p>
			<p class="Basic-Paragraph">Када се АИФ састоји од подфондова, сваки од подфондова сматраће се посебним АИФ-ом у смислу обавеза из овог закона.</p>
			<p class="Basic-Paragraph">Подфонд може бити пратећи фонд у смислу члана 203. овог закона.</p>
			<p class="italik">Оснивање кровног АИФ-а</p>
			<p class="clan">Члан 197.</p>
			<p class="Basic-Paragraph">ДЗУАИФ је дужан да добије дозволу Комисије за оснивање, односно организовање и управљање кровним АИФ-ом, као и дозволу за оснивање, односно организовање и управљање сваким подфондом кровног АИФ-а.</p>
			<p class="Basic-Paragraph">Након оснивања, односно организовања кровног АИФ-а, ДЗУАИФ може, уз дозволу Комисије, накнадно основати нове подфондове које ће укључити у наведени главни АИФ, при чему је дужан придржавати се одредбе члана 199. став 2. овог закона. </p>
			<p class="Basic-Paragraph">ДЗУАИФ који управља са најмање два АИФ-а може основати кровни АИФ из постојећих АИФ-ова претварањем тих фондова у подфондове и укључивањем истих у кровни АИФ. </p>
			<p class="Basic-Paragraph">На захтев за оснивање кровног АИФ-а и подфондова сходно се примењују одредбе овог закона које се односе на оснивање АИФ-ова. </p>
			<p class="italik">Пословно име кровног АИФ-а и подфондова</p>
			<p class="clan">Члан 198.</p>
			<p class="Basic-Paragraph">Пословно име кровног АИФ-а мора садржати назнаку „кровни АИФ”.</p>
			<p class="Basic-Paragraph">Пословно име подфонда мора садржати пословно име кровног АИФ-а без назнаке „кровни АИФ” и пословно име према којем се подфонд јасно разликује од осталих подфондова кровног АИФ-а.</p>
			<p class="italik">Документи кровног АИФ-а</p>
			<p class="clan">Члан 199.</p>
			<p class="Basic-Paragraph">ДЗУАИФ је дужан да усвоји правила пословања кровног АИФ-а и изради проспект кровног АИФ-а када постоји обавеза његовог објављивања. За подфондове кровног АИФ-а не усвајају се посебна правила пословања, нити се израђују посебни проспекти када постоји обавеза њиховог објављивања, него су специфичности свакога подфонда одређени правилима пословања и проспектом кровног АИФ-а, када постоји обавеза његовог објављивања.</p>
			<p class="Basic-Paragraph">У правилима пословања, односно проспекту када постоји обавеза његовог објављивања, мора бити јасно назначено које одредбе се односе на све подфондове кровног АИФ-а, а које се односе само на појединачни подфонд.</p>
			<p class="Basic-Paragraph">Правила пословања кровног АИФ-а морају, уз податке прописане чланом 139. овог закона, да садрже идентификацију да је реч о кровном АИФ-у.</p>
			<p class="Basic-Paragraph">Кад ДЗУАИФ након оснивања кровног АИФ-а оснива додатне подфондове, сходно ће променити и допунити правила пословања АИФ-а и проспект кровног АИФ-а, када постоји обавеза његовог објављивања.</p>
			<p class="italik">Имовина и улагања подфонда</p>
			<p class="clan">Члан 200.</p>
			<p class="Basic-Paragraph">Имовина једног подфонда одвојена је од имовине другог подфонда.</p>
			<p class="Basic-Paragraph">Обавезе, односно потраживања произашла из трансакција за рачун једног подфонда, подмирују се искључиво из имовине, односно у корист имовине тог подфонда.</p>
			<p class="Basic-Paragraph">На сваки подфонд кровног АИФ-а на примерени начин примењују се одредбе овог закона и подзаконских аката о дозвољеним улагањима и ограничењима улагања поједине врсте фонда.</p>
			<p class="Basic-Paragraph">ДЗУАИФ може успостављене процесе управљања ризицима појединачних подфондова објединити у заједнички процес управљања ризицима кровног АИФ-а, при чему се за појединачни подфонд наводе само специфичности управљања ризицима које се односе на наведени подфонд.</p>
			<p class="italik">Послови депозитара и одвајање имовине</p>
			<p class="clan">Члан 201.</p>
			<p class="Basic-Paragraph">ДЗУАИФ је дужан да за рачун кровног АИФ-а са депозитаром закључи уговор о обављању послова депозитара за кровни АИФ и све његове подфондове.</p>
			<p class="Basic-Paragraph">Депозитар је дужан да на основу уговора о обављању послова депозитара за кровни АИФ обавља наведене послове за рачун сваког појединог подфонда.</p>
			<p class="Basic-Paragraph">ДЗУАИФ и депозитар дужни су да обезбеде одвајање имовине сваког појединачног подфонда.</p>
			<p class="Basic-Paragraph">Имовина подфондова држи се и води одвојено од имовине других подфондова кровног АИФ-а, као и од имовине ДЗУАИФ-а и имовине депозитара.</p>
			<p class="italik">Престанак</p>
			<p class="clan">Члан 202.</p>
			<p class="Basic-Paragraph">Кровни АИФ престаје да постоји када:</p>
			<p class="Basic-Paragraph">1) у кровни АИФ више нису укључена најмање два подфонда; </p>
			<p class="Basic-Paragraph">2) сви подфондови кровног АИФ-а буду укључени у други кровни АИФ.</p>
			<p class="Basic-Paragraph">Распуштање кровног АИФ-а или подфонда се, поред разлога за распуштање прописаних чланом 216. овог закона, спроводи и када:</p>
			<p class="Basic-Paragraph">1) ДЗУАИФ донесе одлуку о распуштању;</p>
			<p class="Basic-Paragraph">2) наступи случај који је правилима, односно проспектом када постоји обавеза његовог објављивања, предвиђен као разлог за распуштање подфонда или кровног АИФ-а; </p>
			<p class="Basic-Paragraph">3) није могуће спровести принудни пренос послова управљања кровним АИФ-ом у складу са одредбама овог закона.</p>
			<p class="bold">2. Главни и пратећи АИФ</p>
			<p class="italik">Захтев за издавање дозволе за оснивање, односно организовање пратећег АИФ-а</p>
			<p class="clan">Члан 203.</p>
			<p class="Basic-Paragraph">ДЗУАИФ мора добити дозволу Комисије за оснивање, односно организовање пратећег АИФ-а. </p>
			<p class="Basic-Paragraph">Пратећи АИФ може да настане оснивањем новог или променом форме постојећег АИФ-а у пратећи АИФ.</p>
			<p class="Basic-Paragraph">Сматра се да европски пасош има ДЗУАИФ из Републике пратећег АИФ-а из друге државе чланице само ако је главни АИФ из Републике или из друге државе чланице и њиме управља ДЗУАИФ из Републике или друге државе чланице.</p>
			<p class="Basic-Paragraph">Ако неки од услова из става 3. овог члана нису испуњени, онда се такав пратећи АИФ сматра АИФ-ом из треће државе.</p>
			<p class="Basic-Paragraph">Уколико је пратећи АИФ основан као АИФ са јавном понудом, тада и главни АИФ може бити само АИФ са јавном понудом.</p>
			<p class="clan">Члан 204.</p>
			<p class="Basic-Paragraph">ДЗУАИФ подноси Комисији захтев за издавање дозволе за оснивање, односно организовање пратећег АИФ-а.</p>
			<p class="Basic-Paragraph">Уз захтев из става 1. овог члана истовремено се подноси и захтев за промену правила пословања АИФ-а и проспекта АИФ-а, када постоји обавеза његовог објављивања, уколико се пратећи АИФ оснива, односно организује променом форме постојећег АИФ-а.</p>
			<p class="Basic-Paragraph">Уз захтев за издавање дозволе за оснивање, односно организовање пратећег АИФ-а прилажу се:</p>
			<p class="Basic-Paragraph">1) правила пословања и проспект пратећег АИФ-а и главног АИФ-а, када постоји обавеза његовог објављивања;</p>
			<p class="Basic-Paragraph">2) споразум о размени информација између ДЗУАИФ-ова главног АИФ-а и пратећег АИФ-а, односно интерна правила, која се доносе на основу овог закона и подзаконских аката Комисије који се доносе на основу овог закона;</p>
			<p class="Basic-Paragraph">3) споразум о размени података између депозитара пратећег АИФ-а и главног АИФ-а, када се он закључује, у складу са одредбама овог закона и подзаконских аката Комисије донетих на основу овог закона;</p>
			<p class="Basic-Paragraph">4) споразум о размени информација између овлашћеног ревизора пратећег и главног АИФ-а из члана 206. овог закона, када је то примењиво;</p>
			<p class="Basic-Paragraph">5) потврда надлежног органа главног АИФ-а, када главни АИФ има седиште или је основан у другој држави чланици; </p>
			<p class="Basic-Paragraph">6) текст обавештења члановима, односно акционарима из члана 205. овог закона, када је то примењиво.</p>
			<p class="Basic-Paragraph">Комисија издаје дозволу за оснивање, односно организовање пратећег АИФ-а ако утврди да ДЗУАИФ који је поднео захтев, пратећи АИФ, његов депозитар, ревизор, и главни АИФ испуњавају све услове прописане овим законом.</p>
			<p class="clan">Члан 205.</p>
			<p class="Basic-Paragraph">Након пријема дозволе Комисије за оснивање, односно организовање пратећег АИФ-а променом форме постојећег АИФ-а и промене правила пословања АИФ-а и проспекта када постоји обавеза његовог објављивања, која има за последицу промену главног АИФ-а, ДЗУАИФ је дужан да члановима, односно акционарима пратећег АИФ-а, достави обавештење које садржи:</p>
			<p class="Basic-Paragraph">1) информацију о дозволи Комисије и промени правила пословања АИФ-а и проспекта, када постоји обавеза његовог објављивања;</p>
			<p class="Basic-Paragraph">2) информацију о планираном датуму почетка улагања средстава пратећег АИФ-а у главни АИФ, или ако је пратећи већ улагао у главни АИФ о датуму када ће улагање пратећег АИФ-а у главни АИФ прекорачити ограничење улагања у инвестиционе јединице једног инвестиционог фонда, како је одређено овим законом, правилима пословања и проспектом пратећег АИФ-а када постоји обавеза његовог објављивања; </p>
			<p class="Basic-Paragraph">3) изјаву да чланови пратећег АИФ-а у року од 30 дана од пријема тог обавештења, могу тражити откуп или исплату својих удела у АИФ-у без плаћања излазне накнаде.</p>
			<p class="Basic-Paragraph">ДЗУАИФ је дужан да обавештење из става 1. овог члана проследи члановима, односно акционарима пратећег АИФ-а најмање 30 дана пре почетка улагања средстава пратећег АИФ-а у главни АИФ.</p>
			<p class="Basic-Paragraph">Када се уделима у АИФ-у пратећег АИФ-а из друге државе чланице тргује у Републици, обавештење из става 1. овог члана, члановима, односно акционарима, који су уделе у пратећем АИФ-у стицали у Републици, мора да буде достављено на српском језику. </p>
			<p class="italik">Почетак улагања средстава пратећег АИФ-а у главни АИФ</p>
			<p class="clan">Члан 206.</p>
			<p class="Basic-Paragraph">Пратећи АИФ може да почне да улаже у главни АИФ тек када протекне рок из члана 205. став 2. овог закона и када ступе на снагу споразум о размени информација ДЗУАИФ-а главног и пратећег АИФ-а, као и депозитара главног и пратећег АИФ-а и интерна акта када главним и пратећим АИФ-овима управља исти ДЗУАИФ, споразум о размени информација између депозитара пратећег и главног АИФ-а из члана 204. овог закона и, када је примењиво, споразум између ревизора главног и пратећег АИФ-а из члана 204. овог закона.</p>
			<p class="Basic-Paragraph">Комисија прописује садржину споразума о размени информација из става 1. овог члана и услове под којима се он може закључити, као и ограничења улагања пратећег АИФ-а.</p>
			<p class="italik">Правила пословања и проспект пратећег АИФ-а</p>
			<p class="clan">Члан 207.</p>
			<p class="Basic-Paragraph">Правила пословања пратећег АИФ-а, поред обавезне садржине из члана 139. овог закона, садрже и:</p>
			<p class="Basic-Paragraph">1) изјаву да је реч о пратећем АИФ-у у складу са чланом 2. став 1. тачка 17) овог закона, као и пословно име главног АИФ-а;</p>
			<p class="Basic-Paragraph">2) циљеве улагања и стратегију улагања пратећег АИФ-а, са описом ризика повезаних са улагањем у уделе главног АИФ-а и профил ризичности и склоност ризику пратећег АИФ-а;</p>
			<p class="Basic-Paragraph">3) изјаву да су приноси пратећег и главног АИФ-а једнаки, или у којој се мери и из којег разлога разликују;</p>
			<p class="Basic-Paragraph">4) опис улагања преосталих средстава пратећег АИФ-а;</p>
			<p class="Basic-Paragraph">5) кратак и јасан опис својстава главног АИФ-а, његовог инвестиционог циља и стратегије улагања, профил ризичности и склоност ризику;</p>
			<p class="Basic-Paragraph">6) идентификацију места на којем је и начина на који је могуће добити правила и када је то примењиво проспект главног АИФ-а;</p>
			<p class="Basic-Paragraph">7) сажетак споразума између ДЗУАИФ-а главног АИФ-а и ДЗУАИФ-а пратећег АИФ-а, односно интерних правила пословања АИФ-а и место на којем је могуће добити додатне информације о том споразуму;</p>
			<p class="Basic-Paragraph">8) опис свих накнада или трошкова који пратећи АИФ плаћа главном АИФ-у на основу његовог улагања у уделе главног АИФ-а, као и укупних трошкова пратећег и главног АИФ-а; </p>
			<p class="Basic-Paragraph">9) опис пореских ефеката на пратећи АИФ везаних уз улагање у уделе главног АИФ-а.</p>
			<p class="Basic-Paragraph">Код пратећег АИФ-а са јавном понудом, подаци из става 1. овог члана садржани су у проспекту АИФ-а.</p>
			<p class="italik">Полугодишњи и годишњи извештаји пратећег АИФ-а</p>
			<p class="clan">Члан 208.</p>
			<p class="Basic-Paragraph">Поред података које морају садржати полугодишњи и годишњи извештаји АИФ-а, годишњи извештаји пратећег АИФ-а садрже и приказ укупних трошкова пратећег и главног АИФ-а.</p>
			<p class="Basic-Paragraph">У полугодишњим и годишњим извештајима пратећег АИФ-а наводи се и место на којем је и начин на који је могуће добити полугодишње и ревидиране годишње извештаје главног АИФ-а.</p>
			<p class="italik">Обрачун изложености пратећег АИФ-а</p>
			<p class="clan">Члан 209.</p>
			<p class="Basic-Paragraph">Укупна изложеност пратећег АИФ-а у односу на изведене финансијске инструменте рачуна се тако да се директна изложеност пратећег АИФ-а у односу на изведене инструменте рачуна заједно са:</p>
			<p class="Basic-Paragraph">1) стварном изложеношћу главног АИФ-а према изведеним инструментима, пропорционално са улагањем пратећег АИФ-а у главни АИФ; </p>
			<p class="Basic-Paragraph">2) највећом могућом укупном изложеношћу главног АИФ-а према изведеним инструментима, како је одређено правилима и проспектом главног АИФ-а када постоји обавеза његовог објављивања, пропорционално са улагањем пратећег АИФ-а у главни АИФ.</p>
			<p class="italik">Обрачун и објављивање нето вредности имовине</p>
			<p class="clan">Члан 210.</p>
			<p class="Basic-Paragraph">ДЗУАИФ-и који управљају главним и пратећим АИФ-овима су дужни да предузму одговарајуће мере за усклађивање времена за обрачун и објаву, односно обавештавање инвеститора на начин прописан правилима пословања АИФ-а о нето вредности имовине главног и пратећег АИФ-а, како би се спречиле могуће злоупотребе које би могле настати због временске неусклађености.</p>
			<p class="italik">Остале обавезе ДЗУАИФ-а</p>
			<p class="clan">Члан 211.</p>
			<p class="Basic-Paragraph">ДЗУАИФ главног АИФ-а је дужан да обавести Комисију о сваком пратећем АИФ-у тог главног АИФ-а.</p>
			<p class="Basic-Paragraph">ДЗУАИФ главног АИФ-а дужан је да обавести Комисију и о пријему прве уплате од сваког пратећег АИФ-а у главни АИФ.</p>
			<p class="Basic-Paragraph">ДЗУАИФ главног АИФ-а не наплаћује улазне и излазне накнаде пратећем АИФ-у.</p>
			<p class="Basic-Paragraph">ДЗУАИФ пратећег АИФ-а је дужан да члану пратећег АИФ-а, на његов захтев, без плаћања накнаде достави:</p>
			<p class="Basic-Paragraph">1) правила пословања и проспект главног АИФ-а, када постоји обавеза његовог објављивања;</p>
			<p class="Basic-Paragraph">2) годишње извештаје главног АИФ-а;</p>
			<p class="Basic-Paragraph">3) полугодишње извештаје главног АИФ-а; </p>
			<p class="Basic-Paragraph">4) споразум између ДЗУАИФ-а главног и пратећег АИФ-а, односно интерна правила пословања ДЗУАИФ-а који управља главним и пратећим АИФ-ом.</p>
			<p class="Basic-Paragraph">ДЗУАИФ пратећег АИФ-а са јавном понудом је дужан у свим маркетиншким материјалима тог АИФ-а навести да је реч о пратећем АИФ-у и пословно име главног АИФ-а.</p>
			<p class="italik">Праћење пословања главног АИФ-а</p>
			<p class="clan">Члан 212.</p>
			<p class="Basic-Paragraph">ДЗУАИФ пратећег АИФ-а је дужан да ефикасно прати адекватност управљања и пословања главног АИФ-а.</p>
			<p class="Basic-Paragraph">Мишљење о адекватности управљања и пословања из става 1. овог члана ДЗУАИФ пратећег АИФ-а формира на основу информација и документације коју добија од ДЗУАИФ-а главног АИФ-а, његовог депозитара и овлашћеног ревизора.</p>
			<p class="Basic-Paragraph">Накнаде које прими ДЗУАИФ пратећег АИФ-а или било које друго лице које делује у име пратећег АИФ-а или његовог ДЗУАИФ-а, а везано за улагање у уделе главног АИФ-а, припадају пратећем АИФ-у и чине његову имовину.</p>
			<p class="Basic-Paragraph">Комисија је дужна да обавести ДЗУАИФ који управља пратећим АИФ-ом, односно, када је то примењиво, и депозитара пратећег АИФ-а, о свим надзорним мерама које је изрекла у вези са пословањем главног АИФ-а.</p>
			<p class="italik">Престанак постојања главног АИФ-а</p>
			<p class="clan">Члан 213.</p>
			<p class="Basic-Paragraph">ДЗУАИФ пратећег АИФ-а мора, након доношења одлуке о ликвидацији главног АИФ-а, односно одлуке о распуштању главног АИФ-а, без одлагања започети ликвидацију, односно распуштање пратећег АИФ-а.</p>
			<p class="Basic-Paragraph">Став 1. овог члана не примењује се ако Комисија ДЗУАИФ-у пратећег АИФ-а изда одобрење за:</p>
			<p class="Basic-Paragraph">1) промену правила пословања и проспекта пратећег АИФ-а, када постоји обавеза његовог објављивања на основу које ће пратећи АИФ улагати најмање 85% сопствене имовине у уделе другог главног АИФ-а; </p>
			<p class="Basic-Paragraph">2) промену правила пословања и проспекта пратећег АИФ-а, када постоји обавеза његовог објављивања, на основу које пратећи АИФ промени форму у АИФ који није пратећи АИФ.</p>
			<p class="Basic-Paragraph">ДЗУАИФ пратећег АИФ-а је дужан да захтев за издавање одобрења за промене из става 2. овог члана, односно одлуку о ликвидацији или распуштању пратећег АИФ-а достави Комисији у року од два месеца од дана када је примио обавештење о намераваној ликвидацији, односно распуштању главног АИФ-а. Ако је ДЗУАИФ пратећег АИФ-а примио обавештење о намераваној ликвидацији, односно распуштању главног АИФ-а пет или више месеци пре почетка ликвидације, односно распуштања, дужан је да тај захтев или обавештење достави Комисији најкасније три месеца пре тог дана.</p>
			<p class="Basic-Paragraph">ДЗУАИФ пратећег АИФ-а дужан је да по доношењу одлуке о ликвидацији, односно распуштању пратећег АИФ-а из става 1. овог члана о томе обавести све чланове, односно акционаре пратећег АИФ-а без одлагања.</p>
			<p class="Basic-Paragraph">Ликвидација главног АИФ-а спровешће се у року од три месеца од дана када је ДЗУАИФ главног АИФ-а о намераваној ликвидацији обавестио:</p>
			<p class="Basic-Paragraph">1) све чланове главног АИФ-а; </p>
			<p class="Basic-Paragraph">2) Комисију; </p>
			<p class="Basic-Paragraph">3) надлежни орган матичне државе чланице пратећег АИФ-а.</p>
			<p class="italik">Статусне промене и промене форме организовања главног АИФ-а у који је укључен други АИФ</p>
			<p class="clan">Члан 214.</p>
			<p class="Basic-Paragraph">Приликом спровођења статусне промене или промене форме организовања главног АИФ-а са другим АИФ-ом, ДЗУАИФ пратећег АИФ-а је дужан да без одлагања започне поступак ликвидације, односно распуштања пратећег АИФ-а.</p>
			<p class="Basic-Paragraph">Изузетно од става 1. овог члана, ДЗУАИФ пратећег АИФ-а неће спровести поступак ликвидације, односно распуштања пратећег АИФ-а, ако му Комисија изда одобрење:</p>
			<p class="Basic-Paragraph">1) за промену правила пословања и проспекта пратећег АИФ-а када постоји обавеза његовог објављивања, на основу које ће пратећи АИФ остати пратећи АИФ тог главног АИФ-а;</p>
			<p class="Basic-Paragraph">2) за промену главног АИФ-а и правила пословања и проспекта пратећег АИФ-а када постоји обавеза његовог објављивања, на основу које ће пратећи АИФ постати пратећи АИФ новог главног АИФ-а, а који настаје статусном променом, односно променом форме организовања главног АИФ-а са другим фондом;</p>
			<p class="Basic-Paragraph">3) за промену главног АИФ-а, као и правила пословања и проспекта пратећег АИФ-а када постоји обавеза његовог објављивања, на основу које ће пратећи АИФ постати пратећи АИФ другог главног АИФ-а;</p>
			<p class="Basic-Paragraph">4) за промену правила пословања и проспекта пратећег АИФ-а када постоји обавеза његовог објављивања, на основу које ће пратећи АИФ постати АИФ који није пратећи АИФ.</p>
			<p class="Basic-Paragraph">Главни АИФ може да спроведе статусну промену, односно промену форме организовања након протека рока од 60 дана од дана када је главни АИФ обавестио чланове, односно акционаре главног АИФ-а и Комисију о намери спровођења статусне промене.</p>
			<p class="Basic-Paragraph">Главни АИФ мора у року из става 3. овог члана, на захтев пратећег АИФ-а, да откупи сопствене уделе у АИФ-у, при чему не сме пратећем АИФ-у да наплати било какве излазне накнаде.</p>
			<p class="Basic-Paragraph">ДЗУАИФ пратећег АИФ-а је дужан да захтев за издавање одобрења из става 2. овог члана, односно одлуку о ликвидацији, односно распуштању пратећег АИФ-а достави Комисији у року од месец дана од дана када је примио обавештење о намери спровођења статусне промене, односно промене форме организовања главног АИФ-а. Ако је ДЗУАИФ пратећег АИФ-а примио обавештење о намераваној статусној промени, односно промени форме организовања главног АИФ-а у року већем од четири месеца пре дана спровођења статусне промене, односно промене форме организовања, дужан је да Комисији достави тај захтев или обавештење најкасније три месеца пре тог датума.</p>
			<p class="Basic-Paragraph">ДЗУАИФ пратећег АИФ-а дужан је да након доношења одлуке о ликвидацији, односно распуштању пратећег АИФ-а из става 1. овог члана о томе обавести све чланове пратећег АИФ-а без одлагања.</p>
			<p class="clan">Члан 215.</p>
			<p class="Basic-Paragraph">Ако главни АИФ привремено обустави издавање и/или откуп својих удела у АИФ-у, било на сопствену иницијативу или на захтев надлежних органа, сваки од његових пратећих АИФ-ова има право да привремено обустави издавање и/или откуп својих удела у АИФ-у на онај временски период на који је то учинио и главни АИФ.</p>
			<p class="clan">XV. ЛИКВИДАЦИЈА, СТЕЧАЈ, РАСПУШТАЊЕ И ПРЕСТАНАК АИФ-А</p>
			<p class="bold">Основи распуштања АИФ-а</p>
			<p class="clan">Члан 216.</p>
			<p class="Basic-Paragraph">Распуштање АИФ-а који нема својство правног лица спроводи се у случају:</p>
			<p class="Basic-Paragraph">1) добровољног престанка обављања делатности ДЗУАИФ-а, ако управљање АИФ-ом није пренето другом ДЗУАИФ-у;</p>
			<p class="Basic-Paragraph">2) ако депозитар престане да послује као депозитар или ако Комисија одузме дозволу за избор депозитара, а ДЗУАИФ не поступи у складу са чланом 174. став 2. овог закона или ако Комисија одбије захтев из члана 174. став 2. овог закона;</p>
			<p class="Basic-Paragraph">3) ако је ДЗУАИФ-у одузета дозвола за рад или је покренут стечај или ликвидација, а управљање АИФ-ом није пренето на други ДЗУАИФ у складу са одредбама овог закона, односно када ДЗУАИФ више није у могућности да управља АИФ-ом;</p>
			<p class="Basic-Paragraph">4) када Комисија наложи управи ДЗУАИФ-а распуштање АИФ-а; </p>
			<p class="Basic-Paragraph">5) у другим случајевима који су предвиђени овим законом, правилима пословања АИФ-а и проспектом АИФ-а када постоји обавеза његовог објављивања.</p>
			<p class="Basic-Paragraph">Лице из члана 217. став 1. овог закона без одлагања доноси одлуку о распуштању АИФ-а након што наступе разлози за почетак распуштања. </p>
			<p class="bold">Спровођење поступка распуштања АИФ-а</p>
			<p class="clan">Члан 217.</p>
			<p class="Basic-Paragraph">Распуштање АИФ-а који нема својство правног лица спроводи:</p>
			<p class="Basic-Paragraph">1) ДЗУАИФ, осим уколико је над ДЗУАИФ-ом покренут стечајни поступак или ликвидација или му је Комисија одузела дозволу за рад или више није у могућности да управља АИФ-ом;</p>
			<p class="Basic-Paragraph">2) ДЗУАИФ, осим уколико му је надлежни орган матичне државе чланице ДЗУАИФ-а, одузео дозволу за рад;</p>
			<p class="Basic-Paragraph">3) депозитар АИФ-а, у случају немогућности спровођења распуштања АИФ-а од стране ДЗУАИФ-а; </p>
			<p class="Basic-Paragraph">4) лице именовано од стране Комисије, у случају када је ДЗУАИФ или депозитар АИФ-а у стечају или им је одузета дозвола за рад.</p>
			<p class="Basic-Paragraph">Комисија је дужна да именује лице из става 1. тачка 4) овог члана без одлагања, поступајући при том са повећаном пажњом и бринући се о правима и интересима чланова АИФ-а.</p>
			<p class="Basic-Paragraph">Комисија прописује:</p>
			<p class="Basic-Paragraph">1) услове, трошкове и рокове распуштања АИФ-ова;</p>
			<p class="Basic-Paragraph">2) извештавање у току распуштања; </p>
			<p class="Basic-Paragraph">3) начин и услове именовања лица које спроводи поступак распуштања из става 1. тачка 4) овог члана.</p>
			<p class="bold">Обавештавање чланова АИФ-а и Комисије о распуштању АИФ-а који нема својство правног лица</p>
			<p class="clan">Члан 218.</p>
			<p class="Basic-Paragraph">Лице које спроводи поступак распуштања АИФ-а који нема својство правног лица, дужно је да након доношења одлуке о распуштању АИФ-а, односно од дана именовања о томе обавести Комисију и да уз то обавештење приложи текст за објаву и обавештење из става 2. овог члана.</p>
			<p class="Basic-Paragraph">Лице које спроводи поступак распуштања АИФ-а који нема својство правног лица, дужно је да у року од три радна дана од дана доношења одлуке о распуштању АИФ-а сваком члану АИФ-а достави обавештење о покретању поступка распуштања, а ако се ради о отвореном АИФ-у са јавном понудом и јавно објави информацију о распуштању АИФ-а.</p>
			<p class="Basic-Paragraph">Ако ДЗУАИФ као лице које спроводи поступак распуштања АИФ-а који нема својство правног лица, не испуни своју обавезу из ст. 1. и 2. овог члана, депозитар АИФ-а је дужан да исту испуни у роковима из ст. 1. и 2. овог члана, а који почињу да теку оног дана када је депозитар сазнао или је морао да сазна за пропуст ДЗУАИФ-а као лица које спроводи поступак распуштања АИФ-а.</p>
			<p class="Basic-Paragraph">Депозитар има право да као лице које спроводи поступак распуштања АИФ-а од ДЗУАИФ-а захтева накнаду трошкова који су за њега настали услед испуњења обавезе из става 3. овог члана.</p>
			<p class="Basic-Paragraph">Комисија прописује садржину и начин објављивања информације, као и садржину и начин достављања обавештења из става 2. овог члана.</p>
			<p class="bold">Правне последице распуштања АИФ-а</p>
			<p class="clan">Члан 219.</p>
			<p class="Basic-Paragraph">Забрањено је свако даље издавање или откуп удела у АИФ-у након доношења одлуке о распуштању.</p>
			<p class="Basic-Paragraph">АИФ неће имати обавезу плаћања накнаде ни плаћања трошкова у вези са поступком распуштања од дана доношења одлуке о распуштању, изузев накнаде депозитару из члана 218. став 4. овог закона.</p>
			<p class="Basic-Paragraph">Лице које спроводи поступак распуштања АИФ-а је дужно да Комисији достави коначни извештај и извештај о спроведеном распуштању АИФ-а и одговоран је за израду тих извештаја.</p>
			<p class="Basic-Paragraph">Лице које спроводи поступак распуштања АИФ-а је дужно да у поступку спровођења распуштања АИФ-а поступа у најбољем интересу чланова и да води рачуна да се распуштање спроведе у разумном року, при чему се прво измирују обавезе АИФ-а доспеле до дана доношења одлуке о распуштању, укључујући захтеве за откуп удела у АИФ-у који су поднети до дана доношења одлуке о распуштању, након чега се подмирују све друге обавезе АИФ-а које нису доспеле до дана доношења одлуке о распуштању, а произлазе из трансакција повезаних уз управљање имовином.</p>
			<p class="Basic-Paragraph">Преостала нето вредност имовине АИФ-а, након измирења обавеза АИФ-а из става 4. овог члана расподељује се члановима, сразмерно њиховим инвестиционим јединицама у АИФ-у.</p>
			<p class="bold">Ликвидација и стечај затвореног АИФ-а који има својство правног лица</p>
			<p class="clan">Члан 220.</p>
			<p class="Basic-Paragraph">Ликвидација затвореног АИФ-а који има својство правног лица спроводи се у складу са одредбама закона којим се уређују привредна друштва, осим уколико овим законом или актом Комисије није прописано другачије.</p>
			<p class="Basic-Paragraph">Стечај затвореног АИФ-а који има својство правног лица спроводи се у складу са одредбама закона којим се уређује стечај привредних друштава.</p>
			<p class="Basic-Paragraph">Ликвидациони, односно стечајни управник затвореног АИФ-а који има својство правног лица је дужан да следећег радног дана од доношења одлуке о ликвидацији, односно стечају, односно од дана именовања, о томе обавести Комисију.</p>
			<p class="bold">Престанак АИФ-а основаног на одређено време</p>
			<p class="clan">Члан 221.</p>
			<p class="Basic-Paragraph">Датум престанка АИФ-а основаног на одређено време одређује се правилима пословања АИФ-а и проспектом када постоји обавеза његовог објављивања.</p>
			<p class="Basic-Paragraph">Када је АИФ основан на одређено време, ДЗУАИФ ће један дан пре престанка постојања АИФ-а обрачунати цену удела у АИФ-у тог АИФ-а и по тој цени извршити откуп свих удела у АИФ-у и у потпуности исплатити чланове, односно акционаре АИФ-а.</p>
			<p class="Basic-Paragraph">Исплата средстава на рачуне чланова, односно акционара АИФ-а спровешће се најкасније у року од седам дана након престанка АИФ-а осим уколико правилима пословања АИФ-а, односно проспектом када постоји обавеза његовог објављивања, није утврђено другачије.</p>
			<p class="Basic-Paragraph">ДЗУАИФ, односно скупштина затвореног АИФ-а који има својство правног лица може донети одлуку о престанку АИФ-а основаног на одређено време и пре датума престанка одређеног његовим правилима пословања и проспектом када постоји обавеза његовог објављивања ако је остварена сврха тог АИФ-а или је таква одлука у интересу чланова, односно акционара АИФ-а, а таква је могућност предвиђена правилима пословања АИФ-а и проспектом када постоји обавеза његовог објављивања.</p>
			<p class="Basic-Paragraph">У случају престанка АИФ-а основаног на одређено време пре датума престанка одређеног његовим правилима пословања и проспектом када постоји обавеза његовог објављивања, ДЗУАИФ је дужан да о својој одлуци без одлагања обавести Комисију и чланове, односно акционаре АИФ-а и не сме члановима, односно акционарима АИФ-а да наплаћује излазну накнаду.</p>
			<p class="Basic-Paragraph">Ако је АИФ основан на одређено време, ДЗУАИФ, односно скупштина затвореног АИФ-а који има својство правног лица може донети одлуку о продужењу његовог трајања ако је таква могућност предвиђена правилима пословања АИФ-а и проспектом када постоји обавеза његовог објављивања. О тој одлуци ДЗУАИФ без одлагања обавештава Комисију и чланове, односно акционаре АИФ-а.</p>
			<p class="Basic-Paragraph">Члановима, односно акционарима који желе да иступе из АИФ-а због продужења рока његовог трајања, ДЗУАИФ је дужан да откупи уделе у АИФ-у на дан предвиђеног престанка АИФ-а у случају:</p>
			<p class="Basic-Paragraph">1) АИФ-а са јавном понудом; </p>
			<p class="Basic-Paragraph">2) АИФ-а са приватном понудом, осим уколико је у правилима пословања АИФ-а предвиђено другачије.</p>
			<p class="Basic-Paragraph">Комисија прописује услове и начин престанка АИФ-а, као и услове и начин продужења трајања АИФ-а основаног на одређено време.</p>
			<p class="clan">XVI. СТАТУСНА ПРОМЕНА И ПРОМЕНА ВРСТЕ АИФ-А</p>
			<p class="bold">Промена врсте АИФ-а</p>
			<p class="clan">Члан 222.</p>
			<p class="Basic-Paragraph">АИФ са приватном понудом који нема својство правног лица може да постане АИФ са јавном понудом који нема својство правног лица искључиво уз сагласност Комисије која се даје у року од 30 дана од подношења захтева и уредне документације, ако су испуњени следећи услови:</p>
			<p class="Basic-Paragraph">1) таква промена није изричито забрањена правилима пословања АИФ-а; </p>
			<p class="Basic-Paragraph">2) са том променом сагласно је најмање ¾ чланова предметног АИФ-а.</p>
			<p class="Basic-Paragraph">У случају из става 1. овог члана, ДЗУАИФ је дужан да у року од седам дана од истека рока из става 1. овог члана обавести чланове о таквој промени, у којој ће навести да инвеститори који нису били сагласни са том променом могу захтевати откуп инвестиционих јединица без плаћања излазне накнаде до истека рока од најмање 30 дана од дана обавештења ако је Комисија дала сагласност из става 1. овог члана.</p>
			<p class="Basic-Paragraph">АИФ са јавном понудом који нема својство правног лица може постати АИФ са приватном понудом који нема својство правног лица искључиво ако су испуњени следећи услови:</p>
			<p class="Basic-Paragraph">1) таква промена није изричито забрањена проспектом и правилима пословања АИФ-а;</p>
			<p class="Basic-Paragraph">2) с том је променом сагласно најмање ¾ инвеститора предметног АИФ-а; </p>
			<p class="Basic-Paragraph">3) инвеститори задовољавају критеријуме да постану инвеститори у АИФ са приватном понудом.</p>
			<p class="Basic-Paragraph">У случају из става 3. овог члана, ДЗУАИФ је дужан да обавести чланове, односно акционаре и омогући им откуп удела у АИФ-у без плаћања излазне накнаде на начин и у роковима прописаним ставом 2. овог члана оним члановима, односно акционарима и који нису били сагласни са том променом или који више не задовољавају услове да буду инвеститори у АИФ.</p>
			<p class="Basic-Paragraph">У случајевима из ст. 1. и 3. овог члана, ако се ради о АИФ-у који има својство правног лица, сходно се примењују одредбе закона којим се уређује оснивање и пословање привредних друштава и када је то примењиво, закона којим се уређује тржиште капитала.</p>
			<p class="Basic-Paragraph">Отворени АИФ са приватном понудом који нема својство правног лица може променити врсту и постати УЦИТС фонд искључиво уз сагласност Комисије, ако су испуњени следећи услови:</p>
			<p class="Basic-Paragraph">1) таква промена није изричито забрањена правилима пословања АИФ-а;</p>
			<p class="Basic-Paragraph">2) са том променом је сагласно најмање ¾ чланова, односно акционара предметног АИФ-а.</p>
			<p class="Basic-Paragraph">Отворени АИФ са јавном понудом који нема својство правног лица може променити врсту и постати УЦИТС фонд искључиво уз претходну сагласност Комисије, ако су испуњени следећи услови:</p>
			<p class="Basic-Paragraph">1) таква промена није изричито забрањена проспектом и правилима пословања АИФ-а;</p>
			<p class="Basic-Paragraph">2) са том променом је сагласно најмање ¾ инвеститора предметног АИФ-а.</p>
			<p class="Basic-Paragraph">У случајевима из ст. 6. и 7. овог члана, ДЗУАИФ је дужан да обавести чланове, односно акционаре о промени форме АИФ-а и упозори их на право откупа удела у АИФ-у без плаћања излазне накнаде за оне чланове, односно акционаре који нису сагласни са таквом променом, на начин и у року прописаним ставом 2. овог члана.</p>
			<p class="bold">Статусна промена АИФ-а који нема својство правног лица</p>
			<p class="clan">Члан 223.</p>
			<p class="Basic-Paragraph">Два или више АИФ-ова који немају својство правног лица могу се припојити или спојити, уз претходну дозволу Комисије.</p>
			<p class="Basic-Paragraph">Припајање АИФ-ова спроводи се преносом целокупне имовине, права и обавеза једног или више АИФ-ова (у даљем тексту: АИФ преносилац) на други постојећи АИФ (у даљем тексту: АИФ преузималац).</p>
			<p class="Basic-Paragraph">Спајање АИФ-ова се спроводи оснивањем новог АИФ-а преузимаоца, на који се преноси целокупна имовина, права и обавезе два или више АИФ-а преносиоца који се спајају.</p>
			<p class="Basic-Paragraph">Приликом статусне промене АИФ-ова који немају својство правног лица у поступку може учествовати више АИФ-ова преносилаца и само један АИФ преузималац.</p>
			<p class="Basic-Paragraph">Комисија прописује услове за спровођење статусне промене АИФ-ова који немају својство правног лица.</p>
			<p class="bold">Статусне промене затворених АИФ-ова који имају својство правног лица</p>
			<p class="clan">Члан 224.</p>
			<p class="Basic-Paragraph">На статусне промене затворених АИФ-ова који имају својство правног лица примењују се одредбе закона којим се уређују привредна друштва осим ако овим законом или прописом Комисије није прописано другачије.</p>
			<p class="clan">XVII. НАДЗОР НАД ПОСЛОВАЊЕМ ДЗУАИФ-А, АИФ-А, ДЕПОЗИТАРА И ОСТАЛИХ СУБЈЕКАТА</p>
			<p class="bold">Надзор</p>
			<p class="clan">Члан 225.</p>
			<p class="Basic-Paragraph">Комисија врши надзор пословања ДЗУАИФ-а и АИФ-а, као и надзор над обављањем услуга депозитара (у даљем тексту: субјекти надзора) у складу са овим законом.</p>
			<p class="Basic-Paragraph">Кoмисиja у рeшaвaњу у упрaвним ствaримa примeњуje oдрeдбe зaкoнa кojим сe урeђуje oпшти упрaвни пoступaк.</p>
			<p class="Basic-Paragraph">Решења која Комисија доноси у поступку надзора су коначна. </p>
			<p class="bold">Субјекти надзора</p>
			<p class="clan">Члан 226.</p>
			<p class="Basic-Paragraph">Комисија врши надзор над субјектима надзора у складу са овим законом и законом који регулише тржиште капитала.</p>
			<p class="Basic-Paragraph">Комисија има право увида у документацију и друге податке којима располажу субјекти надзора или друга лица, а који су од значаја за поступак надзора.</p>
			<p class="Basic-Paragraph">Субјекти надзора према одредбама овог закона су:</p>
			<p class="Basic-Paragraph">1) ДЗУАИФ из Републике и њихови огранци изван Републике;</p>
			<p class="Basic-Paragraph">2) АИФ основан у Републици;</p>
			<p class="Basic-Paragraph">3) АИФ основан у другој држави чланици, а чији се удели у АИФ-у стављају на тржиште у Републици;</p>
			<p class="Basic-Paragraph">4) АИФ основан у трећој држави, а чији се удели у АИФ-у стављају на тржиште у Републици;</p>
			<p class="Basic-Paragraph">5) ДЗУАИФ из друге државе чланице који обавља делатност непосредно у Републици, у мери прописаној овим законом;</p>
			<p class="Basic-Paragraph">6) огранак ДЗУАИФ-а из друге државе чланице која послује у Републици, у мери прописаној овим законом;</p>
			<p class="Basic-Paragraph">7) ДЗУАИФ из треће државе који обавља делатност непосредно у Републици, у мери прописаној овим законом;</p>
			<p class="Basic-Paragraph">8) огранак ДЗУАИФ-а из треће државе која послује у Републици; </p>
			<p class="Basic-Paragraph">9) депозитар АИФ-а из Републике, у делу пружања услуга депозитара.</p>
			<p class="clan">Члан 227.</p>
			<p class="Basic-Paragraph">Комисија може, након спроведеног надзора пословања да наложи субјекту надзора мере надзора прописане овим законом у циљу успостављања законитог и уредног пословања субјекта надзора, заштите интереса чланова, односно акционара АИФ-а и заштите јавног интереса.</p>
			<p class="Basic-Paragraph">Комисија може, након спроведеног надзора пословања да наложи субјекту надзора и оне мере надзора прописане европским прописима који уређују поједине врсте фондова, као што су фондови предузетничког капитала и фондови социјалног предузетништва, а у циљу успостављања законитог и уредног пословања субјекта надзора, заштите интереса чланова, односно акционара АИФ-а и заштите јавног интереса. </p>
			<p class="bold">Надзор ДЗУАИФ-ова и АИФ-ова из Републике</p>
			<p class="clan">Члан 228.</p>
			<p class="Basic-Paragraph">Комисија је овлашћена да, када је то потребно за спровођење надзора у складу са овим законом и подзаконским актима, захтева извештаје и информације, као и да спроводи надзор пословања, контролу пословних књига и пословне документације: </p>
			<p class="Basic-Paragraph">1) лица које је са ДЗУАИФ-ом и АИФ-ом у односу блиске повезаности;</p>
			<p class="Basic-Paragraph">2) имаоца квалификованог учешћа ДЗУАИФ-а; </p>
			<p class="Basic-Paragraph">3) другог лица или субјекта који може имати корисне и/или потребне информације за спровођење поступка надзора.</p>
			<p class="Basic-Paragraph">Комисија је овлашћена да, у случају када ДЗУАИФ делегира обављање одређених делатности на трећа лица, од тих лица захтева извештаје и информације, спроводи надзор пословања, контролу пословних књига, пословне документације и осталих докумената у оном делу који се односи на обављање делатности које су делегиране, као и да привремено забрани обављање тих делатности трећем лицу.</p>
			<p class="Basic-Paragraph">У случају да је за надзор лица из става 2. овог члана надлежан други орган, Комисија заједно с тим органом спроводи контролу пословних књига и пословне документације лица из става 2. овог члана, у складу са одредбама овог закона које се односе на сарадњу између надлежних органа. </p>
			<p class="bold">Надзор ДЗУАИФ-а и АИФ-ова изван Републике</p>
			<p class="clan">Члан 229.</p>
			<p class="Basic-Paragraph">Комисија врши надзор пословања ДЗУАИФ-ова и АИФ-ова који се налазе изван Републике, осим уколико није другачије прописано овим законом.</p>
			<p class="bold">Надзорне мере</p>
			<p class="clan">Члан 230.</p>
			<p class="Basic-Paragraph">Ако Комисија у поступку надзора утврди незаконитости и неправилности у поступању по одредбама овог закона, доноси решење којим се налаже отклањање незаконитости и неправилности у одређеном року, и може предузети и једну или више следећих мера:</p>
			<p class="Basic-Paragraph">1) изрећи јавну опомену;</p>
			<p class="Basic-Paragraph">2) повући сагласности на именовање чланова управе;</p>
			<p class="Basic-Paragraph">3) издати налог за забрану издавања удела у АИФ-у у трајању до три месеца; </p>
			<p class="Basic-Paragraph">4) предузети друге мере у складу са законом којим се уређује тржиште капитала.</p>
			<p class="Basic-Paragraph">Комисија независно од других предузетих мера из овог члана, може изрећи новчану казну субјекту надзора, као и члану управе, која не може бити мања од 1% ни већа од 5% прописаног минималног капитала, односно капитала субјекта надзора по последњем финансијском извештају, односно не може бити мања од једне зараде ни већа од збира дванаест зарада које је члан управе примио у периоду од дванаест месеци пре дана доношења решења.</p>
			<p class="Basic-Paragraph">Када Комисија смaтрa дa пoстoje чињeницe кoje укaзуjу нa пoстojaњe кривичнoг дeлa, приврeднoг прeступa или прeкршaja, Кoмисиja упућуje прeдлoг зa приjaву, oднoснo зaхтeв oргaну нaдлeжнoм зa спрoвoђeњe истрaгe, кривичнo гoњeњe и прeкршajни пoступaк.</p>
			<p class="clan">Члан 231.</p>
			<p class="Basic-Paragraph">Комисија је овлашћена да према ДЗУАИФ-у предузме мере надзора из члана 232. овог закона ако:</p>
			<p class="Basic-Paragraph">1) ДЗУАИФ није поступио у складу са решењем којим Комисија налаже мере за отклањање незаконитости и неправилности из члана 230. став 1. овог закона;</p>
			<p class="Basic-Paragraph">2) није успоставио, не спроводи или редовно не одржава организационе, техничке, кадровске или друге услове за пословање прописане чл. 39. до 52. овог закона;</p>
			<p class="Basic-Paragraph">3) ако утврди да је прописани капитал ДЗУАИФ-а испод прописаног минимума утврђеног овим законом;</p>
			<p class="Basic-Paragraph">4) ако не поштује одредбе о ограничењима улагања АИФ-а којима управља или о другим ограничењима прописаним правилима пословања АИФ-а, односно проспектом када постоји обавеза његовог објављивања, као и одредбама овог закона или подзаконским актима донетим на основу овог закона; </p>
			<p class="Basic-Paragraph">5) у другим случајевима када Комисија то сматра потребним.</p>
			<p class="clan">Члан 232.</p>
			<p class="Basic-Paragraph">Ако наступе услови из члана 231. овог закона Комисија може решењем да:</p>
			<p class="Basic-Paragraph">1) наложи ДЗУАИФ-у да повећа капитал на одговарајући ниво који је предвиђен овим законом;</p>
			<p class="Basic-Paragraph">2) наложи ДЗУАИФ-у опозив члана или чланова надзорног или управног одбора и именовање новог члана или нових чланова надзорног или управног одбора;</p>
			<p class="Basic-Paragraph">3) привремено забрани ДЗУАИФ-у:</p>
			<p class="Basic-Paragraph">(1) исплату из резерве и добити ДЗУАИФ-а члановима ДЗУАИФ-а, члановима управе и запосленима у ДЗУАИФ-у,</p>
			<p class="Basic-Paragraph">(2) закључење послова са лицима која су са ДЗУАИФ-ом у односу блиске повезаности,</p>
			<p class="Basic-Paragraph">(3) издавање и откуп удела у АИФ-у и продају удела у АИФ-у,</p>
			<p class="Basic-Paragraph">(4) располагање имовином АИФ-а, </p>
			<p class="Basic-Paragraph">(5) обављање појединих или свих послова одређене врсте или забранити ширење мреже лица овлашћених за продају удела АИФ-а или увођење нових производа или их ограничити;</p>
			<p class="Basic-Paragraph">4) наложи ДЗУАИФ-у да успостави, спроводи или побољша организационе, техничке, кадровске или друге услове за пословање прописане чл. 39. до 52. овог закона;</p>
			<p class="Basic-Paragraph">5) наложи ДЗУАИФ-у да успостави, спроводи или побољша организационе, техничке, кадровске или друге услове за пословање у складу са прописима ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор;</p>
			<p class="Basic-Paragraph">6) наложи ДЗУАИФ-у ликвидацију АИФ-а или припајање другом АИФ-у;</p>
			<p class="Basic-Paragraph">7) наложи ДЗУАИФ-у да у року који одреди Комисија пренесе управљање АИФ-ом на други ДЗУАИФ, у складу са одредбама члана 60. овог закона и поступком за добровољни пренос послова управљања АИФ-ом;</p>
			<p class="Basic-Paragraph">8) наложи ДЗУАИФ-у побољшање стратегија, политика и процеса управљања ризицима;</p>
			<p class="Basic-Paragraph">9) наложи ДЗУАИФ-у да у даљем пословању смањује ризике који су повезани са пословањем ДЗУАИФ-а или АИФ-а којим управља;</p>
			<p class="Basic-Paragraph">10) наложи ДЗУАИФ-у смањење трошкова пословања, укључујући ограничење зарада запослених и других примања чланова управе, надзорног одбора или управног одбора и других запослених ДЗУАИФ-а; </p>
			<p class="Basic-Paragraph">11) наложи ДЗУАИФ-у друге сразмерне мере које су потребне да би ДЗУАИФ пословао у складу са одредбама овог закона и прописима донетим на основу овог закона или на основу других закона којима се уређује пословање ДЗУАИФ-а и прописа донетих на основу тих закона.</p>
			<p class="Basic-Paragraph">Комисија решењем из става 1. овог члана одређује рок за предузимање мера из става 1. овог члана, када је то примењиво, као и рок за достављање извештаја Комисији о поступању по налозима из решења.</p>
			<p class="bold">Надзор ДЗУАИФ-а из Републике који обавља делатности у другој држави чланици</p>
			<p class="clan">Члан 233.</p>
			<p class="Basic-Paragraph">Комисија је надлежна за надзор ДЗУАИФ-а из Републике уколико ДЗУАИФ управља и/или ставља на тржиште уделе у АИФ-у у другој држави чланици без обзира на овлашћења које надлежни орган државе чланице домаћина ДЗУАИФ-а има за спровођење надзора.</p>
			<p class="Basic-Paragraph">Када ДЗУАИФ из Републике обавља делатности на подручју државе чланице домаћина ДЗУАИФ-а, за надзор над применом одредаба члана 37, члана 39. став 1. тачка 7) и члана 40. овог закона надлежан је надлежни орган државе чланице домаћина ДЗУАИФ-а.</p>
			<p class="Basic-Paragraph">Комисија може да спроведе непосредни надзор пословања након што претходно обавести надлежни орган државе чланице домаћина када ДЗУАИФ из Републике обавља делатности на подручју државе чланице домаћина ДЗУАИФ-а, директно или преко огранка.</p>
			<p class="Basic-Paragraph">Комисија може да захтева од надлежног органа државе чланице домаћина ДЗУАИФ-а да обави непосредни надзор над пословањем огранка тог ДЗУАИФ-а.</p>
			<p class="bold">Мере надзора над огранком ДЗУАИФ-а у држави чланици домаћину</p>
			<p class="clan">Члан 234.</p>
			<p class="Basic-Paragraph">Ако ДЗУАИФ из Републике који директно или преко огранка обавља делатности у другој држави чланици, супротно упозорењу надлежног органа државе чланице домаћина, истом не достави документацију или информације које одговарају онима из члана 247. став 1. овог закона или не поступи по упозорењу надлежног органа државе чланице домаћина или не престане са кршењем прописа те државе чланице, Комисија ће наложити мере надзора у складу са одредбама овог закона и о предузетим мерама обавестити надлежни орган државе чланице домаћина ДЗУАИФ-а, односно, по потреби, захтевати потребне информације од релевантних надзорних органа трећих држава.</p>
			<p class="Basic-Paragraph">Ако супротно мерама које Комисија предузме у складу са ставом 1. овог члана или ако се те мере покажу непримеренима или ако одредбе овог закона и прописа који су на основу наведеног донети или других прописа не предвиђају одговарајуће мере, ДЗУАИФ и даље одбија да надлежном органу државе чланице домаћина достави документацију и информације или настави са кршењем одредаба прописа те државе чланице, надлежни орган државе чланице домаћина може, након што обавести Комисију, наложити мере надзора у оквиру својих овлашћења, како би спречило или санкционисало даље незаконитости и/или неправилности и, у мери у којој је то потребно, спречило ДЗУАИФ да иницира било какве даље трансакције на његовом подручју. Ако ДЗУАИФ из Републике обавља делатност управљања АИФ-има на подручју државе чланице домаћина, надлежни орган државе чланице домаћина може захтевати да такав ДЗУАИФ престане да обавља делатност управљања тим АИФ-има.</p>
			<p class="bold">Обавештавање надлежних органа државе чланице домаћина ДЗУАИФ-а</p>
			<p class="clan">Члан 235.</p>
			<p class="Basic-Paragraph">Ако Комисија ДЗУАИФ-у из Републике одузме дозволу за рад, односно изрекне надзорну меру забране обављања одређених делатности, дужна је да о томе без одлагања обавести надлежни орган државе чланице у којој тај ДЗУАИФ директно или преко огранка пружа услуге.</p>
			<p class="bold">Надлежност Комисије за надзор над депозитаром</p>
			<p class="clan">Члан 236.</p>
			<p class="Basic-Paragraph">Комисија је надлежна за спровођење надзора над депозитаром када депозитар обавља послове прописане овим законом.</p>
			<p class="Basic-Paragraph">Комисија у оквиру надзора проверава и процењује ризике којима је депозитар изложен или би могао бити изложен у делу послова које обавља у складу са овим законом, узимајући у обзир мишљења Народне банке Србије, односно других надзорних и регулаторних органа који су надлежни за надзор пословања страних депозитара.</p>
			<p class="Basic-Paragraph">Комисија је овлашћена да, у случају да је депозитар делегирао обављање одређених делатности на трећа лица, од трећег лица, односно депозитара захтева да Комисији достави извештаје и информације у вези са обављањем делегираних послова од стране трећег лица, као и да Комисији омогући да спроведе преглед пословања, контролу пословних књига, пословне документације и осталих докумената у оном делу који се односи на обављање делатности које су делегиране, као и да привремено или трајно повуче претходну сагласност Комисије за делегирање послова на треће лице.</p>
			<p class="Basic-Paragraph">Комисија увек, у случају да је депозитар делегирао обављање одређених делатности на трећа лица, спроводи поступак надзора на захтев Народне банке Србије.</p>
			<p class="Basic-Paragraph">Народна банка Србије и Комисија закључују споразум у вези са пословима дефинисаним у ставу 2. овог члана, којим се ближе уређује размена информација и предузимање активности неопходних за спровођење надзора и других овлашћења и обавеза прописаних овим законом, у року од шест месеци од дана ступања на снагу овог закона.</p>
			<p class="bold">Мере надзора које Комисија може наложити депозитару</p>
			<p class="clan">Члан 237.</p>
			<p class="Basic-Paragraph">Ако Комисија у поступку надзора утврди незаконитости и неправилности у поступању депозитара по одредбама овог закона, Комисија доноси решење којим се налаже отклањање неправилности и незаконитости у одређеном року и може предузети и једну или више следећих мера:</p>
			<p class="Basic-Paragraph">1) дати препоруку управи депозитара;</p>
			<p class="Basic-Paragraph">2) изрећи опомену;</p>
			<p class="Basic-Paragraph">3) повући сагласност на избор депозитара; </p>
			<p class="Basic-Paragraph">4) наложити промену трећег лица на које су делегирани послови депозитара, посебно у случају пропуста или ако постоје околности које доводе у сумњу способност трећег лица за уредно, правовремено и квалитетно испуњавање дужности у складу са преузетим обавезама или одредбама овог закона.</p>
			<p class="Basic-Paragraph">На мере надзора из става 1. тач. 1) и 2) овог члана сходно се примењују одредбе члана 31, члана 228. и чл. 230. до 232. овог закона. </p>
			<p class="Basic-Paragraph">Комисија без одлагања обавештава надлежни орган за контролу пословања банака о мерама предузетим према депозитару из става 1. овог члана. </p>
			<p class="bold">Надлежност Комисије за надзор над пословањем ДЗУАИФ-а из друге државе чланице преко огранка у Републици</p>
			<p class="clan">Члан 238.</p>
			<p class="Basic-Paragraph">Комисија је надлежна за надзор ДЗУАИФ-а из друге државе чланице који у Републици управља и/или тргује АИФ-ом преко огранка, у делу који се односи на испуњење услова из члана 52, члана 53. став 1. и члана 54. овог закона.</p>
			<p class="bold">Овлашћења надлежног органа матичне државе чланице ДЗУАИФ-а у обављању надзора над радом огранка ДЗУАИФ-а из друге државе чланице</p>
			<p class="clan">Члан 239.</p>
			<p class="Basic-Paragraph">Ако ДЗУАИФ из друге државе чланице послује преко огранка у Републици, надлежни орган матичне државе чланице ДЗУАИФ-а може од Комисије да захтева сарадњу у обављању надзорних активности у Републици, тако што ће:</p>
			<p class="Basic-Paragraph">1) спровести директни надзор пословања самостално или помоћу лица које је она овластила, по претходном обавештењу Комисије;</p>
			<p class="Basic-Paragraph">2) захтевати од Комисије обављање директног надзора над пословањем огранка ДЗУАИФ-а из друге државе чланице на подручју Републике.</p>
			<p class="Basic-Paragraph">Изузетно од става 1. овог члана, Комисија је овлашћена да спроведе непосредни надзор над огранком ДЗУАИФ-а из друге државе чланице ради заштите интереса инвеститора и других лица које користе услуге ДЗУАИФ-а или ради заштите јавног интереса.</p>
			<p class="Basic-Paragraph">Надлежни орган матичне државе чланице овлашћен је да учествује у непосредном надзору из ст. 1. и 2. овог члана, независно од тога ко обавља непосредни надзор над пословањем огранка ДЗУАИФ-а.</p>
			<p class="bold">Овлашћења Комисије у обављању надзора над ДЗУАИФ-ом из друге државе чланице</p>
			<p class="clan">Члан 240.</p>
			<p class="Basic-Paragraph">Комисија неће захтевати од ДЗАУИФ-а више података од оних које захтева од ДЗУАИФ-а из Републике, уколико ДЗУАИФ из друге државе чланице који на подручју Републике послује директно или преко огранка, на захтев Комисије достави сву документацију или информације које су Комисији потребне за надзор усклађености ДЗУАИФ-а са одредбама овог закона, а за чији је надзор Комисија надлежна.</p>
			<p class="Basic-Paragraph">Ако Комисија утврди да ДЗУАИФ из друге државе чланице, који на подручју Републике управља и/или ставља на тржиште уделе у АИФ-у директно или помоћу огранка, крши одредбе овог закона за чији је надзор надлежна Комисија, решењем ће да наложи престанак вршења активности које представљају повреду одредби овог закона о чему ће без одлагања обавестити надлежни орган матичне државе чланице ДЗУАИФ-а.</p>
			<p class="Basic-Paragraph">Ако ДЗУАИФ из друге државе чланице, који на подручју Републике послује директно или преко огранка, супротно ставу 1. овог члана одбије да Комисији достави тражену документацију и информације или ако ДЗУАИФ из друге државе чланице који на подручју Републике послује директно или преко огранка, не поступи у складу са решењем из става 2. овог члана, Комисија ће о томе без одлагања обавестити надлежни орган матичне државе чланице ДЗУАИФ-а.</p>
			<p class="Basic-Paragraph">Надлежни орган матичне државе чланице ДЗУАИФ-а ће након пријема обавештења из става 3. овог члана у најкраћем могућем року:</p>
			<p class="Basic-Paragraph">1) предузети све одговарајуће мере како би се обезбедило да ДЗУАИФ из друге државе чланице који на подручју Републике послује директно или преко огранка достави информације које захтева Комисија у складу са ставом 1. овог члана или да поступи у складу са решењем Комисије из става 2. овог члана; </p>
			<p class="Basic-Paragraph">2) захтевати потребне информације од надлежних органа трећих држава.</p>
			<p class="Basic-Paragraph">Надлежни орган матичне државе чланице ДЗУАИФ-а ће обавестити Комисију о мерама из става 4. тачка 2) овог члана.</p>
			<p class="Basic-Paragraph">Ако супротно мерама које предузме надлежни орган матичне државе чланице ДЗУАИФ-а у складу са ставом 4. овог члана или ако се те мере покажу као непримерене или ако прописи матичне државе чланице ДЗУАИФ-а не предвиђају такве мере, а ДЗУАИФ и даље одбија да Комисији достави документацију и информације или настави да крши одредбе овог закона, Комисија може, након што обавести надлежни орган матичне државе чланице ДЗУАИФ-а, да наложи мере надзора у оквиру својих овлашћења, како би спречила или санкционисала даље незаконитости и/или неправилности и, у мери у којој је то потребно, спречила ДЗУАИФ да иницира било какве даље трансакције на подручју Републике. Ако такав ДЗУАИФ обавља делатност управљања АИФ-има на подручју Републике, Комисија може захтевати да ДЗУАИФ престане обављати делатност управљања тим АИФ-овима.</p>
			<p class="Basic-Paragraph">Ако Комисија има основане сумње да ДЗУАИФ крши прописе за чији надзор Комисија није надлежна, дужна је да о томе обавести надлежни орган матичне државе чланице ДЗУАИФ-а које ће предузети одговарајуће мере и ако је потребно захтевати додатне информације од надлежних органа трећих држава.</p>
			<p class="Basic-Paragraph">Ако упркос мерама које је предузео надлежни орган матичне државе чланице ДЗУАИФ-а или због тога што се те мере покажу непримеренима или из разлога што матична држава чланица ДЗУАИФ-а није предузела потребне мере у разумном року, ДЗУАИФ настави са поступањем које очигледно угрожава интересе инвеститора тог АИФ-а, финансијску стабилност или интегритет тржишта у Републици, Комисија може након што обавести надлежни орган матичне државе чланице ДЗУАИФ-а, а ради заштите интереса чланова, односно акционара у АИФ-у, заштите финансијске стабилности или интегритета тржишта да наложи мере надзора у оквиру својих овлашћења, укључујући и могућност спречавања тог ДЗУАИФ-а у даљем стављању на тржиште удела у АИФ-у тог АИФ-а у Републици.</p>
			<p class="Basic-Paragraph">Комисија ће поступити у складу са одредбама ст. 7. и 8. овог члана и онда када има јасне и оправдане разлоге за неслагање са издавањем дозволе за рад коју је референтна држава чланица издала ДЗУАИФ-у из треће државе који на подручју Републике послује директно или преко огранка.</p>
			<p class="Basic-Paragraph">Комисија може да се обрати ЕСМА-и уколико се не слаже са неком од мера које је предузео надлежни орган матичне државе чланице ДЗУАИФ-а у складу са ст. 4, 5. и 7. овог члана.</p>
			<p class="Basic-Paragraph">Комисија ће надлежном органу матичне државе чланице АИФ-а за који јој је познато да се њиме управља из друге државе чланице доставити обавештење у случају одузимања дозволе за рад ДЗУАИФ-а у односу на све или поједине делатности. </p>
			<p class="Basic-Paragraph">Када Комисија прими обавештење надлежног органа матичне државе чланице ДЗУАИФ-а које управља АИФ-ом из Републике, о одузимању дозволе за рад том ДЗУАИФ-у, у односу на све или на поједине делатности, предузеће одговарајуће мере за заштиту интереса инвеститора, укључујући, између осталог, и забрану обављања трансакција или забрану издавања или откупа удела у АИФ-у, на подручју Републике.</p>
			<p class="bold">Надлежност Комисије за надзор над пословањем ДЗУАИФ-а са седиштем у трећој држави</p>
			<p class="clan">Члан 241.</p>
			<p class="Basic-Paragraph">Уколико је Комисија одређена као надлежни орган референтне државе чланице ДЗУАИФ-а, вршиће надзор над пословањем ДЗУАИФ-а на онај начин и у оном обиму у којем обавља надзор над ДЗУАИФ-ом са седиштем у Републици.</p>
			<p class="Basic-Paragraph">У случају када Комисија као надлежни орган референтне државе чланице ДЗУАИФ-а утврди да ДЗУАИФ из треће државе крши одредбе овог закона и подзаконских аката донетих на основу овог закона, о томе ће одмах обавестити ЕСМА-у, наводећи разлоге.</p>
			<p class="Basic-Paragraph">У случају да Комисија није одређена као надлежни орган референтне државе чланице ДЗУАИФ-а, дужна је да надзор над пословањем ДЗУАИФ-а из треће државе обавља на онај начин и у оном обиму у којем обавља надзор над ДЗУАИФ-ом из друге државе чланице.</p>
			<p class="bold">Објављивање изречених мера и санкција</p>
			<p class="clan">Члан 242.</p>
			<p class="Basic-Paragraph">Комисија може да информише јавност о изреченим мерама у вези са кршењем одредаба овог закона, објављивањем одлука на својој интернет страници, након што је лице коме је мера изречена обавештено о таквој одлуци.</p>
			<p class="Basic-Paragraph">Пре информисања јавности о изреченим мерама из става 1. овог члана које се односе на депозитара из Републике, Комисија ће се консултовати са Народном банком Србије.</p>
			<p class="Basic-Paragraph">Комисија објављује податке о врсти и природи повреда одредаба овог закона, а услове у вези са објављивањем тих података Комисија прописује подзаконским актом.</p>
			<p class="Basic-Paragraph">Одлуке објављене у складу са овим чланом биће доступне јавности на интернет страници Комисије најмање пет година од дана њиховог објављивања.</p>
			<p class="clan">XVIII. САРАДЊА СА ДРУГИМ НАДЗОРНИМ ОРГАНИМА РЕПУБЛИКЕ И ОРГАНИМА ЕУ</p>
			<p class="bold">Европски надзорни органи</p>
			<p class="clan">Члан 243.</p>
			<p class="Basic-Paragraph">Европски орган за банкарство (European Banking Authority – у даљем тексту: ЕBA) основан за надзор банака је регулисан Уредбом (ЕЗ) 1093/2010 Европског парламента и Савета ЕУ.</p>
			<p class="Basic-Paragraph">Европски орган за надзор осигурања и пензијских осигурања (European Insurance and Occupational Pensions Authority – у даљем тексту: ЕIOPA) је регулисан Уредбом (ЕЗ) 1094/2010 Европског парламента и Савета ЕУ.</p>
			<p class="Basic-Paragraph">ЕSRB је регулисан Уредбом (ЕЗ) 1092/2010 Европског парламента и Савета ЕУ.</p>
			<p class="Basic-Paragraph">ЕСМА, EBA и EIOPA заједно чине Европски систем финансијских агенција, коме припада и ESRB.</p>
			<p class="bold">Сарадња надзорних органа Републике</p>
			<p class="clan">Члан 244.</p>
			<p class="Basic-Paragraph">Комисија и други надлежни органи Републике, који су одговорни за надзор над финансијским институцијама, дужни су да на захтев надлежних органа доставе све информације о појединим субјектима надзора, потребне за спровођење надзора, у поступку издавања дозволе за рад или другим поступцима.</p>
			<p class="Basic-Paragraph">Надлежни органи дужни су да се међусобно обавештавају о неправилностима или другим информацијама које су утврдили, ако су такве неправилности или информације важне за рад других надлежних органа.</p>
			<p class="clan">Члан 245.</p>
			<p class="Basic-Paragraph">ДЗУАИФ који је субјект у финансијском конгломерату у смислу закона којим се уређују финансијски конгломерати, укључује се:</p>
			<p class="Basic-Paragraph">1) у консолидовани надзор банака и инвестиционих друштава или у додатни надзор друштава за осигурање у групи осигуравача;</p>
			<p class="Basic-Paragraph">2) у додатни надзор ако је група финансијски конгломерат; </p>
			<p class="Basic-Paragraph">3) у поступак утврђивања постојања финансијског конгломерата.</p>
			<p class="Basic-Paragraph">ДЗУАИФ се укључује у финансијски сектор којем припада и у групи, а ако не припада искључиво једном сектору у групи, укључује се у најмањи финансијски сектор.</p>
			<p class="Basic-Paragraph">За потребе додатног надзора из става 1. тачкa 2) овог члана, према ДЗУАИФ-у се поступа као према делу финансијског сектора у који је он укључен на основу става 2. овог члана.</p>
			<p class="bold">Сарадња са надлежним органима из друге државе чланице, ЕСМА-ом и ЕSRB-ом</p>
			<p class="clan">Члан 246.</p>
			<p class="Basic-Paragraph">Комисија сарађује са надлежним органима других држава чланица, ЕСМА-ом и ЕSRB-ом. Комисија им доставља информације важне за извршење њихових надзорних надлежности над применом прописа којима се у правни поредак државе чланице преносе одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, осталих прописа на снази у тој држави чланици, као и прописа који уређују фондове предузетничког капитала и фондове социјалног предузетништва. У ту сврху Комисија је дужна да другим надлежним органима, достави све информације важне за извршење њихових надзорних надлежности без одлагања, на њихов захтев или на сопствену иницијативу.</p>
			<p class="Basic-Paragraph">Комисија са надлежним органима друге државе чланице сарађује и путем учествовања у вези са спровођењем надзора.</p>
			<p class="Basic-Paragraph">Комисија је дужна да у оквиру сарадње достави информације из ст. 1. и 2. овог члана, чак и када поступање које је предмет надзора, односно радњи у вези са спровођењем надзора не представља кршење позитивно правних прописа у Републици.</p>
			<p class="Basic-Paragraph">Комисија надлежном органу државе чланице домаћина ДЗУАИФ-а доставља копију докумената којима се уређују поступци сарадње из члана 68. став 1. тачкa 1) и члана 82. став 2. тачкa 1) овог закона, као и информације о ДЗУАИФ-у из треће државе које је примила од надлежног органа треће државе, као и када је то примењиво у складу са чланом 247. ст. 5. и 6. овог закона.</p>
			<p class="Basic-Paragraph">Када Комисија од надлежног органа друге државе чланице прими копију докумената којима се уређују поступци сарадње из члана 68. став 1. тачка 1) и члана 82. став 2. тачкa 1) овог закона, а сматра да садржина истих није у складу са захтевима регулаторних техничких стандарда из става 4. овог члана, Комисија може упутити предмет ЕСМА-и.</p>
			<p class="Basic-Paragraph">Комисија ЕСМА-у на свака три месеца обавештава о:</p>
			<p class="Basic-Paragraph">1) свим дозволама које је издала ДЗУАИФ-овима за обављање послова управљања АИФ-овима на основу овог закона;</p>
			<p class="Basic-Paragraph">2) свим дозволама које је одузела ДЗУАИФ-овима у складу са овим законом.</p>
			<p class="bold">Сарадња приликом провере пословања</p>
			<p class="clan">Члан 247.</p>
			<p class="Basic-Paragraph">Комисија може да захтева сарадњу надлежног органа државе чланице у којој је потребно спровести проверу пословања одређеног лица, односно у којој је потребно предузети друге радње у вези са спровођењем надзора, а у циљу испуњавања обавеза из овог закона. </p>
			<p class="Basic-Paragraph">Надлежни орган друге државе чланице дужан је да, након пријема захтева Комисије из става 1. овог члана:</p>
			<p class="Basic-Paragraph">1) спроведе проверу пословања или да предузме друге радње у спровођењу надзора;</p>
			<p class="Basic-Paragraph">2) омогући Комисији спровођење провере пословања или предузимање других радњи у спровођењу надзора; </p>
			<p class="Basic-Paragraph">3) омогући трећем лицу које Комисија овласти (овлашћеном ревизору или другом стручњаку) спровођење провере пословања или предузимање других радњи у спровођењу надзора.</p>
			<p class="Basic-Paragraph">Комисија може од надлежног органа друге државе чланице да захтева да, уколико надлежни орган друге државе чланице на територији те државе чланице обавља радње из става 1. овог члана, лица запослена у Комисији учествују, односно помажу у обављању тих радњи у сарадњи са запосленима у том надлежном органу.</p>
			<p class="Basic-Paragraph">Уколико друга држава чланица поднесе захтев за сарадњу Комисија ће да:</p>
			<p class="Basic-Paragraph">1) спроведе проверу пословања одређеног субјекта или предузме друге радње у вези са спровођењем надзора које треба предузети у Републици;</p>
			<p class="Basic-Paragraph">2) омогући надлежном органу друге државе чланице или трећем лицу које она одреди, да спроведе провере пословања или да предузме друге радње у вези са спровођењем надзора у Републици; </p>
			<p class="Basic-Paragraph">3) омогући трећем лицу (овлашћеном ревизору или другом стручњаку) које она одреди да спроведе проверу пословања или да предузме друге радње у вези са спровођењем надзора у Републици.</p>
			<p class="Basic-Paragraph">Комисија, на захтев надлежног органа друге државе чланице, омогућава његовим представницима да учествују, односно помажу у обављању радњи из става 4. овог члана, у сарадњи са представницима Комисије.</p>
			<p class="Basic-Paragraph">Комисија задржава право на контролу над спровођењем провере пословања или предузимања других радњи у вези са спровођењем надзора, уколико надлежни орган друге државе чланице обавља радње из става 4. овог члана у Републици, и може да захтева од надлежног органа друге државе чланице да представници Комисије учествују, односно помажу у обављању истих, у сарадњи са представницима тог надлежног органа.</p>
			<p class="bold">Одбијање сарадње</p>
			<p class="clan">Члан 248.</p>
			<p class="Basic-Paragraph">Комисија може одбити захтев за достављање информација из члана 246. став 1. или захтев за сарадњу из члана 247. став 4. овог закона у случају да:</p>
			<p class="Basic-Paragraph">1) радње у вези са спровођењем надзора, провера на лицу места или размена информација могу имати негативан утицај на суверенитет, сигурност или јавни ред у Републици;</p>
			<p class="Basic-Paragraph">2) је већ покренут поступак за иста дела и за иста лица пред надлежним судом Републике; </p>
			<p class="Basic-Paragraph">3) је већ призната правоснажна одлука надлежног суда Републике за иста лица и исте радње пред надлежним органима.</p>
			<p class="Basic-Paragraph">Комисија је дужна да у случају одбијања сарадње о томе обавести надлежни орган који је такву сарадњу захтевао и да му достави све доступне информације о разлозима одбијања сарадње.</p>
			<p class="bold">Обавештавање надлежног органа о сумњи на кршење прописа</p>
			<p class="clan">Члан 249.</p>
			<p class="Basic-Paragraph">Ако Комисија има јасне и оправдане разлоге за сумњу да ДЗУАИФ који не подлеже надзору Комисије чини или је извршио радње које представљају кршење одредби закона и подзаконских аката којима се одредбе прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор преносе у правни поредак Републике или друге државе чланице, о томе ће, са што више информација, обавестити ЕСМА-у и надлежни орган матичне државе чланице и државе чланице домаћина тог ДЗУАИФ-а.</p>
			<p class="Basic-Paragraph">Комисија, уколико прими обавештење из става 1. овог члана од надлежног органа друге државе чланице, предузима одговарајуће мере и обавештава ЕСМА-у и тај надлежни орган друге државе чланице о исходу тих мера, као и битним догађајима који су се у међувремену догодили, у мери у којој је то могуће.</p>
			<p class="Basic-Paragraph">Стaвови 1. и 2. овог члана не искључују остала овлашћења надзора која Комисија има у складу са овим законом. </p>
			<p class="bold">Заштита личних података</p>
			<p class="clan">Члан 250.</p>
			<p class="Basic-Paragraph">Приликом размене и достављања информација надлежним органима других држава, односно приликом обавештавања надлежних органа других држава, Комисија је дужна да са личним подацима поступа у складу са законом који уређује заштиту података о личности. </p>
			<p class="Basic-Paragraph">Комисија податке из става 1. овог члана мора чувати најдуже пет година.</p>
			<p class="bold">Откривање информација трећим државама</p>
			<p class="clan">Члан 251.</p>
			<p class="Basic-Paragraph">Комисија може да достави трећој држави информације и податке у вези са обрадом информација о чињеницама и условима које су важне за извршавање обавеза и овлашћења те треће државе, само онда када оцени да је такав пренос информација потребан ради испуњења захтева из прописа ЕУ који, у вези са алтернативним инвестиционим фондовима, ближе уређују изузетке, опште услове пословања, депозитаре, финансијски левериџ, транспарентност и надзор, да трећа држава обезбеђује одговарајући ниво заштите податка о личности и испуњава друге захтеве у складу са прописима којима се регулише заштита података о личности. Трећа држава не сме да достави такве информације другој држави без изричите сагласности Комисије.</p>
			<p class="Basic-Paragraph">Комисија надзорном органу треће државе доставља информације које је примила од надлежног органа друге државе чланице, само уколико се надлежни орган са тим изричито сагласи и за сврху за коју је сагласност дата. </p>
			<p class="bold">Размена информација у погледу могућих системских последица пословања ДЗУАИФ-а</p>
			<p class="clan">Члан 252.</p>
			<p class="Basic-Paragraph">Комисија размењује информације са надлежним органима других држава чланица, кад је то важно за праћење и реаговање на могуће последице које би пословање појединог ДЗУАИФ-а или ДЗУАИФ-ова уопштено могло да има на стабилност системски значајних финансијских институција и за правилно функционисање тржишта на којем ДЗУАИФ-и послују. </p>
			<p class="Basic-Paragraph">Комисија доставља ЕСМА-и и ЕSRB-у информације из става 1. овог члана.</p>
			<p class="Basic-Paragraph">Комисија ЕСМА-и и ЕSRB-у на њихов захтев доставља информације о пословању ДЗУАИФ-ова који су субјекти надзора Комисије. </p>
			<p class="Basic-Paragraph">Комисија једном годишње или по потреби ЕСМА-и доставља збирне информације о санкцијама и мерама изреченим због повреде одредаба овог закона и подзаконских аката донетих на основу овог закона, а у циљу објаве таквих информација у годишњем извештају ЕСМА-е.</p>
			<p class="bold">Обавеза чувања поверљивих информација</p>
			<p class="clan">Члан 253.</p>
			<p class="Basic-Paragraph">Лица запослена у Комисији, овлашћени ревизори и друга стручна лица која су запослена или су била ангажована од стране Комисије, дужна су да све информације које су сазнали у вези са субјектима надзора у току рада за Комисију чувају као поверљиве.</p>
			<p class="Basic-Paragraph">Обавеза чувања поверљивих информација из става 1. овог члана не односи се на:</p>
			<p class="Basic-Paragraph">1) достављање поверљивих информација за потребе спровођења кривичног поступка или поступка који му претходи, на захтев или налог надлежног суда, надлежног органа за сузбијање корупције и организованог криминала, Рeпубличкoг jaвнoг тужилaштва, Министарства унутрашњих послова, ако му је то писаним путем наложило Државно правобранилаштво, или на писани захтев овлашћеног органа из Републике или друге државе; </p>
			<p class="Basic-Paragraph">2) достављање поверљивих информација у случајевима кад је над субјектом надзора покренут стечајни поступак или је у току поступак ликвидације.</p>
			<p class="Basic-Paragraph">Размена и достављање информација између Комисије и надлежних органа других држава чланица, ЕСМА-е и ЕSRB-а не сматра се одавањем поверљивих информација, а Комисија, надлежни органи других држава чланица, ЕСМА и ЕSRB дужни су да чувају примљене информације као поверљиве и могу их употребити искључиво у сврху за коју су дати. У обавештењу којим се размењују или достављају подаци може се назначити да се подаци не смеју објавити без изричите дозволе надлежних органа који су дали информације.</p>
			<p class="Basic-Paragraph">Када Комисија прими поверљиве информације у складу са ставом 3. овог члана, исти се могу користити само:</p>
			<p class="Basic-Paragraph">1) при провери испуњавања услова за издавање сагласности о којима се одлучује на основу овог закона;</p>
			<p class="Basic-Paragraph">2) при обављању надзора, нарочито у смислу провере пословања, административних и рачуноводствених процедура и механизама унутрашњих контрола и при изрицању надзорних мера; </p>
			<p class="Basic-Paragraph">3) у прекршајним поступцима и у поступцима пред управним судом који се воде против решења Комисије. </p>
			<p class="bold">Решавање спорова</p>
			<p class="clan">Члан 254.</p>
			<p class="Basic-Paragraph">Комисија може да се обрати ЕСМА-и у случају неслагања са надлежним органом друге државе чланице у погледу одређене процене, поступања или пропуста једног надлежног органа у подручјима сарадње или координације између надлежних органа из више држава чланица.</p>
			<p class="clan">XIX. КАЗНЕНЕ ОДРЕДБЕ</p>
			<p class="bold">1. Кривична дела</p>
			<p class="italik">Неовлашћено обављање делатности ДЗУАИФ-а и депозитара</p>
			<p class="clan">Члан 255.</p>
			<p class="Basic-Paragraph">Ко се неовлашћено бави делатностима ДЗУАИФ-а или делатностима депозитара у намери да себи или другом лицу оствари имовинску корист, казниће се новчаном казном или казном затвора до једне године.</p>
			<p class="Basic-Paragraph">Ако је делом из става 1. овог члана прибављена имовинска корист или другим лицима нанета имовинска штета у износу који прелази 1.500.000 динара, учинилац ће се казнити затвором до три године и новчаном казном.</p>
			<p class="bold">2. Привредни преступи</p>
			<p class="clan">Члан 256.</p>
			<p class="Basic-Paragraph">Новчаном казном од 500.000 до 3.000.000 динара, казниће се за привредни преступ ДЗУАИФ, који:</p>
			<p class="Basic-Paragraph">1) обавља делатности супротно члану 9. овог закона;</p>
			<p class="Basic-Paragraph">2) има учешће у капиталу и управљању другим правним лицима супротно одредбама члана 11. овог закона;</p>
			<p class="Basic-Paragraph">3) уложи део или целу имовину портфолија којим управља у АИФ-ове којима управља, без претходне сагласности чланова, односно акционара АИФ-а супротно одредбама члана 41. овог закона;</p>
			<p class="Basic-Paragraph">4) делегира послове супротно одредбама чл. 55. до 57. и 59. овог закона;</p>
			<p class="Basic-Paragraph">5) пренесе право управљања на други ДЗУАИФ супротно одредбама члана 60. овог закона;</p>
			<p class="Basic-Paragraph">6) не поднесе Комисији захтев за издавање одобрења за преузимање управљања у складу са чланом 62. став 2. овог закона;</p>
			<p class="Basic-Paragraph">7) ставља на тржиште уделе у АИФ-у из друге државе чланице пре пријема обавештења из члана 63. став 4. овог закона, односно супротно забрани Комисије из члана 63. став 5. овог закона;</p>
			<p class="Basic-Paragraph">8) спроведе намераване промене супротно забрани Комисије из члана 63. став 9. овог закона;</p>
			<p class="Basic-Paragraph">9) ставља на тржиште уделе у АИФ-у из Републике или државе чланице у другој држави чланици пре пријема обавештења из члана 64. овог закона;</p>
			<p class="Basic-Paragraph">10) спроведе намераване промене супротно забрани Комисије из члана 64. став 14. овог закона;</p>
			<p class="Basic-Paragraph">11) почне да обавља делатност у другој држави чланици пре пријема обавештења из члана 65. став 7. овог закона;</p>
			<p class="Basic-Paragraph">12) спроведе намераване промене супротно забрани Комисије из члана 65. став 10. овог закона;</p>
			<p class="Basic-Paragraph">13) професионалним инвеститорима у Републици нуди уделе у АИФ-у из треће државе када нису испуњени услови из члана 69. овог закона;</p>
			<p class="Basic-Paragraph">14) спроведе намераване промене супротно забрани Комисије из члана 69. став 7. овог закона;</p>
			<p class="Basic-Paragraph">15) ставља на тржиште уделе у АИФ-у из треће државе пре пријема обавештења из члана 70. став 5. овог закона;</p>
			<p class="Basic-Paragraph">16) ставља на тржиште у трећој држави уделе у АИФ-у из Републике супротно забрани Комисије из члана 71. ст 3. и 4. овог закона;</p>
			<p class="Basic-Paragraph">17) је из треће државе и ставља на тржиште уделе у АИФ-у АИФ-а из Републике пре пријема обавештења из члана 83. став 3. овог закона;</p>
			<p class="Basic-Paragraph">18) је из треће државе и ставља на тржиште уделе у АИФ-у АИФ-а из Републике супротно забрани Комисије из члана 83. ст. 4. и 9. овог закона;</p>
			<p class="Basic-Paragraph">19) је из треће државе и коме је Република референтна држава чланица, а који пре пријема обавештења члана 84. став 6. овог закона стави на тржиште уделе у АИФ-у;</p>
			<p class="Basic-Paragraph">20) изврши било коју радњу из члана 90. овог закона;</p>
			<p class="Basic-Paragraph">21) у случају да завршетком периода за почетну понуду инвестиционих јединица нису прикупљена предвиђена средства не врати инвеститорима уплаћена средства или не одбије примљене понуде инвеститора у складу са чланом 112. став 8. овог закона;</p>
			<p class="Basic-Paragraph">22) закључи уговор са АИФ-ом који нема својство правног лица у супротности са чланом 114. став 4. овог закона;</p>
			<p class="Basic-Paragraph">23) одбије да закључи уговор о улагању, а не врати инвеститору уплаћена средства сагласно члану 117. став 11. овог закона;</p>
			<p class="Basic-Paragraph">24) нуди уделе у АИФ-у малим инвеститорима без претходне дозволе Комисије супротно члану 135. став 1. овог закона;</p>
			<p class="Basic-Paragraph">25) не донесе и не објави документацију у вези са АИФ-ом који оснива, односно организује и којим управља у складу чланом 136. овог закона.</p>
			<p class="Basic-Paragraph">За радње из става 1. овог члана, казниће се за привредни преступ и одговорно лице у ДЗУАИФ-у новчаном казном од 50.000 до 200.000 динара.</p>
			<p class="clan">Члан 257.</p>
			<p class="Basic-Paragraph">Новчаном казном од 500.000 до 3.000.000 динара, казниће се за привредни преступ депозитар који не спроведе поступак ликвидације, односно распуштања АИФ-а у складу са чланом 61. овог закона.</p>
			<p class="Basic-Paragraph">За радње из става 1. овог члана, казниће се за привредни преступ и одговорно лице у депозитару новчаном казном од 50.000 до 200.000 динара.</p>
			<p class="clan">Члан 258.</p>
			<p class="Basic-Paragraph">Новчаном казном од 500.000 до 3.000.000 динара, казниће се за привредни преступ правно лице, које:</p>
			<p class="Basic-Paragraph">1) делегира обављање делегираних послова уколико нису испуњени услови из члана 58. овог закона;</p>
			<p class="Basic-Paragraph">2) је блиско повезано лице са ДЗУАИФ-ом и закључи уговор са АИФ-ом којим тај ДЗУАИФ управља супротно члану 114. став 4. овог закона.</p>
			<p class="Basic-Paragraph">За радње из става 1. овог члана, казниће се за привредни преступ и одговорно лице у правном лицу новчаном казном од 50.000 до 200.000 динара.</p>
			<p class="bold">3. Прекршаји</p>
			<p class="clan">Члан 259.</p>
			<p class="Basic-Paragraph">Новчаном казном од 300.000 до 2.000.000 динара, казниће се за прекршај ДЗУАИФ, који:</p>
			<p class="Basic-Paragraph">1) обавља додатне делатности за које није добио дозволу Комисије, у складу са чланом 12. овог закона;</p>
			<p class="Basic-Paragraph">2) не поднесе Комисији захтев за издавање дозволе за рад у складу са чланом 17. став 1. овог закона;</p>
			<p class="Basic-Paragraph">3) не достави обавештења у складу са чланом 18. овог закона;</p>
			<p class="Basic-Paragraph">4) нуди уделе ЕuVECA или ЕuSEF супротно члану 19. овог закона;</p>
			<p class="Basic-Paragraph">5) улаже свој капитал супротно члану 21. овог закона;</p>
			<p class="Basic-Paragraph">6) не обезбеди додатни капитал у складу са чланом 22. овог закона;</p>
			<p class="Basic-Paragraph">7) не обавести Комисију о свим значајним променама података и услова под којима му је издата дозвола за рад, у складу са чланом 28. овог закона;</p>
			<p class="Basic-Paragraph">8) не поступа у складу са чланом 40. овог закона, у вези са сукобом интереса;</p>
			<p class="Basic-Paragraph">9) не поступа у складу са чланом 42. овог закона, у вези са праћењем усклађености;</p>
			<p class="Basic-Paragraph">10) не поступа у складу са чланом 44. овог закона, у вези са управљањем ризицима;</p>
			<p class="Basic-Paragraph">11) не поступа у складу са чланом 45. овог закона, у вези са управљањем ликвидношћу;</p>
			<p class="Basic-Paragraph">12) не предузима примерене мере које су потребне да би се обезбедило његово непрекидно и редовно пословање у складу са чланом 46. овог закона;</p>
			<p class="Basic-Paragraph">13) успоставља и спроводи политике награђивања супротно члану 47. овог закона;</p>
			<p class="Basic-Paragraph">14) не формира одбор за награђивање, у складу са чланом 48. овог закона;</p>
			<p class="Basic-Paragraph">15) не успостави и не води јасне и примерене процедуре из чл. 49. и/или 50. овог закона;</p>
			<p class="Basic-Paragraph">16) не објављује на својој интернет страници податке из члана 52. овог закона;</p>
			<p class="Basic-Paragraph">17) не води пословне књиге, не саставља финансијске извештаје или их не доставља Комисији у складу са чл. 53. и 54. овог закона;</p>
			<p class="Basic-Paragraph">18) не обавести депозитара АИФ-ова, надзорне одборе АИФ-ова којима управља и Комисију о доношењу одлуке о престанку обављања делатности у складу са чланом 62. став 1. овог закона;</p>
			<p class="Basic-Paragraph">19) не покрене поступак ликвидације, односно распуштања АИФ-а у складу са чланом 62. став 3. овог закона;</p>
			<p class="Basic-Paragraph">20) не достави Комисији обавештење у складу са чланом 63. ст. 3. и/или 8. овог закона;</p>
			<p class="Basic-Paragraph">21) не достави Комисији обавештење у складу са чланом 64. стaв 3. овог закона;</p>
			<p class="Basic-Paragraph">22) не достави Комисији податке у складу са чланом 65. ст. 2. и/или 3. овог закона;</p>
			<p class="Basic-Paragraph">23) нуди уделе у АИФ-овима из треће државе уколико нису испуњени услови из члана 68. овог закона;</p>
			<p class="Basic-Paragraph">24) не достави Комисији обавештење у складу са чланом 70. став 1. овог закона;</p>
			<p class="Basic-Paragraph">25) не достави Комисији обавештење у складу са чланом 71. ст. 2. и/или 5. овог закона;</p>
			<p class="Basic-Paragraph">26) не достави Комисији обавештење у складу са чланом 77. став 3. овог закона;</p>
			<p class="Basic-Paragraph">27) не достави Комисији обавештење у складу са чланом 83. ст. 1. и/или 7. овог закона;</p>
			<p class="Basic-Paragraph">28) не достави Комисији обавештење у складу са чланом 84. став 1. овог закона;</p>
			<p class="Basic-Paragraph">29) не води своје пословање у складу са чланом 87. овог закона;</p>
			<p class="Basic-Paragraph">30) не достави Комисији обавештење из члана 96. овог закона;</p>
			<p class="Basic-Paragraph">31) наплаћује члановима, односно акционарима АИФ-а или АИФ-у накнаде које нису прописане правилима пословања АИФ-а и проспектом када постоји обавеза његовог објављивања супротно члану 97. ст. 1. и 2. овог закона;</p>
			<p class="Basic-Paragraph">32) из имовине АИФ-а наплаћује трошкове или накнаде који нису одређени у члану 99. став 2. овог закона;</p>
			<p class="Basic-Paragraph">33) не обавести Комисију о прикупљеним новчаним средствима у року од три дана од дана завршетка периода почетне понуде у складу са чланом 112. став 7. овог закона;</p>
			<p class="Basic-Paragraph">34) не поступа у складу са чл. 122. до 124. овог закона у вези са утврђивањем вредности имовине АИФ-а;</p>
			<p class="Basic-Paragraph">35) не поступа у складу са чл. 129. и 130. овог закона у вези са обустављањем издавања или откупа инвестиционих јединца;</p>
			<p class="Basic-Paragraph">36) оглашава и врши маркетинг АИФ-ова супротно чл. 132. и 133. овог закона;</p>
			<p class="Basic-Paragraph">37) не обавести Комисију о уговору закљученом у складу са чланом 134. став 3. овог закона;</p>
			<p class="Basic-Paragraph">38) пре закључења уговора о улагању инвеститору не достави документацију из члана 138. став 2. овог закона;</p>
			<p class="Basic-Paragraph">39) не сачини редован годишњи финансијски извештај за сваки АИФ којим управља и чије уделе ставља на тржиште у складу са чланом 142. став 1. овог закона;</p>
			<p class="Basic-Paragraph">40) не омогући на свим местима на којима се спроводи продаја удела у АИФ-у увид у документацију из члана 143. став 1. овог закона;</p>
			<p class="Basic-Paragraph">41) не извештава Комисију о главним тржиштима на којима ставља на тржиште уделе у АИФ-у у складу са чл. 145. и 146. овог закона;</p>
			<p class="Basic-Paragraph">42) не доставља обавештења у складу са чланом 149. овог закона;</p>
			<p class="Basic-Paragraph">43) стиче контролу у нелистираном друштву или издаваоцу, а не поступа у складу са чл. 150. до 152. овог закона;</p>
			<p class="Basic-Paragraph">44) не достави информације у складу са чланом 153. овог закона;</p>
			<p class="Basic-Paragraph">45) не раскине уговор о обављању услуга депозитара и не закључи уговор са новим депозитаром у складу са чланом 162. став 7. овог закона;</p>
			<p class="Basic-Paragraph">46) у случају прекорачења ограничења улагања АИФ-а не усклади улагање АИФ-а у складу са чланом 175. овог закона;</p>
			<p class="Basic-Paragraph">47) не сачини процену примерености полупрофесионалног инвеститора у складу са чланом 178. овог закона;</p>
			<p class="Basic-Paragraph">48) у року од 30 дана од дана оснивања затвореног АИФ-а са јавном понудом не предузме све потребне мере за листирање акција АИФ-а на регулисаном тржишту у складу са чланом 180. став 2. овог закона;</p>
			<p class="Basic-Paragraph">49) не обезбеди да укупна изложеност АИФ-а са јавном понудом којим управља према финансијским изведеним инструментима не пређе 110% нето вредности имовине АИФ-а у складу са чланом 182. овог закона;</p>
			<p class="Basic-Paragraph">50) улаже имовину АИФ-а са приватном понудом супротно одредбама чл. 185, 188, 189. и чл. 191. до 195. овог закона;</p>
			<p class="Basic-Paragraph">51) не достави Комисији обавештења из члана 211. ст. 1. и 2. овог закона у вези са пратећим АИФ-овима главног АИФ-а којим управља.</p>
			<p class="Basic-Paragraph">За радње из става 1. овог члана, казниће се за прекршај и одговорно лице у ДЗУАИФ-у новчаном казном од 10.000 до 150.000 динара.</p>
			<p class="clan">Члан 260.</p>
			<p class="Basic-Paragraph">Новчаном казном од 300.000 до 2.000.000 динара, казниће се за прекршај депозитар, који:</p>
			<p class="Basic-Paragraph">1) не контролише наплату накнада акционарима, односно члановима ДЗУАИФ-а у складу са чланом 97. став 3. овог закона;</p>
			<p class="Basic-Paragraph">2) без дозволе ДЗУАИФ-а поступа у супротности са чланом 99. став 3. овог закона;</p>
			<p class="Basic-Paragraph">3) не поступа у складу са чланом 129. овог закона у вези са обустављањем издавања и откупа инвестиционих јединца;</p>
			<p class="Basic-Paragraph">4) не обезбеди ефикасно и примерено праћење тока новца АИФ-а у складу са чланом 160. став 1. овог закона;</p>
			<p class="Basic-Paragraph">5) на рачунима који су отворени у његово име, а за рачун АИФ-а држи средства која нису наведена у члану 160. став 2. овог закона;</p>
			<p class="Basic-Paragraph">6) не води, односно не ажурира редовно сопствену евиденцију о новчаним средствима АИФ-а у складу са чланом 160. став 3. овог закона;</p>
			<p class="Basic-Paragraph">7) чува имовину АИФ-а супротно члану 161. овог закона;</p>
			<p class="Basic-Paragraph">8) у случају одузимања дозволе за рад или дозволе за обављање делатности депозитара или покретању стечајног поступка или поступка ликвидације не поступи у складу са чланом 162. став 8. овог закона у вези са преносом средстава АИФ-а;</p>
			<p class="Basic-Paragraph">9) делегира послове депозитара супротно одредбама чл. 163. до 165. овог закона;</p>
			<p class="Basic-Paragraph">10) у случају губитка финансијских инструмената АИФ-а који су му поверени на чување не врати у имовину АИФ-а финансијске инструменте исте врсте или примерени износ новчаних средстава у складу са чланом 166. став 2. овог закона;</p>
			<p class="Basic-Paragraph">11) не достави Комисији обавештења и информације из члана 168. овог закона;</p>
			<p class="Basic-Paragraph">12) не именује овлашћеног ревизора у складу са чланом 169. овог закона;</p>
			<p class="Basic-Paragraph">13) не чува као пословну тајну податке из члана 170. овог закона;</p>
			<p class="Basic-Paragraph">14) не достави обавештења Комисији и ДЗУАИФ-у у складу са чланом 171. став 1. овог закона.</p>
			<p class="Basic-Paragraph">За радње из става 1. овог члана, казниће се за прекршај и одговорно лице у депозитару новчаном казном од 10.000 до 150.000 динара.</p>
			<p class="clan">Члан 261.</p>
			<p class="Basic-Paragraph">Новчаном казном од 300.000 до 2.000.000 динара, казниће се за прекршај правно лице, које:</p>
			<p class="Basic-Paragraph">1) користи појам „алтернативни инвестициони фонд” или појам изведен или скраћен из тог појма супротно одредбама члана 7. овог закона;</p>
			<p class="Basic-Paragraph">2) користи појам „друштво за управљање алтернативним инвестиционим фондовима” или други сличан појам супротно одредбама члана 8. став 10. овог закона;</p>
			<p class="Basic-Paragraph">3) води регистар инвестиционих јединица АИФ-а, а које поступи у супротности са одредбама чл. 118. и 119. овог закона;</p>
			<p class="Basic-Paragraph">4) води регистар инвестиционих јединица АИФ-а, а не одбије захтев за упис у регистар уколико је испуњен неки од услова из члана 121. овог закона;</p>
			<p class="Basic-Paragraph">5) је депозитар именовао као овлашћеног ревизора, а који не сачини извештај о испуњењу обавеза депозитара у складу са чланом 169. овог закона;</p>
			<p class="Basic-Paragraph">6) спроводи поступак распуштања АИФ-а који нема својство правног лица у супротности са чланом 218. ст. 1. и 2. овог закона;</p>
			<p class="Basic-Paragraph">7) не достави Комисији извештаје и информације које Комисија захтева у складу са чланом 228. овог закона.</p>
			<p class="Basic-Paragraph">За радње из става 1. овог члана, казниће се за прекршај и одговорно лице у правном лицу новчаном казном од 10.000 до 150.000 динара.</p>
			<p class="Basic-Paragraph">За радње из става 1. овог члана, казниће се за прекршај предузетник новчаном казном од 15.000 до 200.000 динара.</p>
			<p class="clan">Члан 262.</p>
			<p class="Basic-Paragraph">Новчаном казном од 10.000 до 150.000 динара, казниће се за прекршај чланови управе ДЗУАИФ-а, лица која су запослена у ДЗУАИФ-у и повезана лица ДЗУАИФ-а која поступају супротно члану 38. овог закона.</p>
			<p class="clan">XX. ПРЕЛАЗНЕ И ЗАВРШНЕ ОДРЕДБЕ</p>
			<p class="clan">Члан 263.</p>
			<p class="Basic-Paragraph">Друштва за управљање која управљају затвореним или приватним фондовима у складу са Законом о инвестиционим фондовима („Службени гласник РС”, бр. 46/06, 51/09, 31/11 и 115/14) дужна су да ускладе своја акта и пословање, односно пословање фонда којим управљају и поднесу захтев Комисији за добијање дозволе у складу са овим законом и подзаконским актима Комисије у року од девет месеци од дана ступања на снагу овог закона.</p>
			<p class="Basic-Paragraph">Лица која иступају у правном промету користећи појам „инвестициони фонд”, а немају одговарајућу дозволу Комисије, дужна су да ускладе своја акта и пословање са одредбама овог закона, односно закона који уређује отворене инвестиционе фондове са јавном понудом, као и да поднесу захтев Комисији за добијање одговарајуће дозволе у року од девет месеци од дана ступања на снагу овог закона.</p>
			<p class="clan">Члан 264.</p>
			<p class="Basic-Paragraph">Поступци који дo дaнa пoчeткa примeнe овог закона нису окончани, окончаће се по одредбама Закона о инвестиционим фондовима („Службени гласник РС”, бр. 46/06, 51/09, 31/11 и 115/14).</p>
			<p class="clan">Члан 265.</p>
			<p class="Basic-Paragraph">Комисија ће донети прописе за спровођење овог закона у року од шест месеци од дана ступања на снагу овог закона.</p>
			<p class="clan">Члан 266.</p>
			<p class="Basic-Paragraph">Одредбе члана 1. став 2. тач. 2) и 3), члана 2. став 1. тач. 7), 10), 14), 19) до 23), 25), 30), 31), 46) и 47), члана 6, члана 9. став 9, члана 10. тач. 3) и 4), члана 13. ст. 2. и 3, члана 15. став 2. тач. 5) и 6), члана 16. ст. 4. и 5, члана 19, члана 22. ст. 4. и 6, члана 27. став 5, члана 37. став 2, члана 39. став 3, члана 40. ст. 5. до 7, члана 42. став 3, члана 43. став 3, члана 44. ст. 3. и 10, члана 45. став 4, члана 53. став 5, члана 54. став 3, члана 56. став 5, члана 57. став 2, члана 58, члана 59. став 3, чл. 63. до 70, члана 71. став 1. тач. 2) и 3), чл. 72. до 86, члана 95. став 3, члана 111. став 5, члана 116. став 6, члана 123. став 6. тачка 4), члана 124. став 4, члана 129. став 3, члана 130. став 4, члана 131, члана 134. став 2, члана 139. став 1. тач. 18) и 30), члана 142. став 2, члана 144. став 4, члана 145. ст. 3. до 5, члана 146. став 1. тачка 1), ст. 4, 6. и 7, члана 147. ст. 3, 5. до 12, члана 148. став 12, чл. 153. и 154, члана 155. ст. 2, 5, став 9. тачка 2) и ст. 10. до 12, члана 160. став 1. тач. 2), став 2. тач. 1) и став 3, члана 163. ст. 3, 4. и 6, члана 166. став 4. тач. 2) и став 7, члана 175. став 3. и 4, члана 186. став 1. тачка 2) подтач. (7) и (8) и став 2, члана 203. ст. 3. до 5, члана 205. став 3, члана 213. став 5. тачка 3), члана 217. став 1. тачка 2), члана 226. став 3. тач. 3) до 8), члана 227. став 2, члана 229, члана 232. став 1. тачка 5), чл. 233. до 235, чл. 238. до 241, члана 243, чл. 246. до 249, члана 250. став 2, чл. 251. и 252, члана 253. ст. 3. и 4, члана 254, члана 256. став 1. тач. 7) до 15) и 17) до 19), члана 258. став 1. тачка 1), члана 259. став 1. тач. 4), 20) до 24), 26) до 28) и 44) и члана 260. став 1. тачка 6) овог закона почеће да се примењују од дана пријема Републике Србије у ЕУ.</p>
			<p class="clan">Члан 267.</p>
			<p class="Basic-Paragraph">Одредбе члана 4. став 4, члана 14. став 2, члана 52, члана 55. став 2, члана 60. ст. 1. и 2, члана 98. став 4, члана 101. став 1, члана 105. став 4. тачка 1), члана 126, члана 133. став 1, члана 135, члана 136. став 1. тач. 2) и 3), члана 139. став 5, члана 140. став 1, члана 143. став 2, члана 176. став 1. тачка 1), члана 177. став 2, чл. 179. до 184, члана 185. став 1. тачка 4), члана 207. став 2, члана 211. став 5, члана 221. став 7. тачка 1), члана 222. ст. 1. до 5. и став 7, члана 256. став 1. тачка 24) и члана 259. став 1. тач. 16), 48) и 49) овог закона почеће да се примењују од 1. јануара 2021. године. </p>
			<p class="clan">Члан 268.</p>
			<p class="Basic-Paragraph">Овај закон ступа на снагу осмог дана од дана објављивања у „Службеном гласнику Републике Србије”, а примењује се по истеку шест месеци од дана његовог ступања на снагу.</p>
			<p class="rubrika"></p>
	</div>

