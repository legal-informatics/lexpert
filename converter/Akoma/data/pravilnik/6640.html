


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">

	<p class="broj">&nbsp;</p>
	<p>На основу члана 68. став 3. Закона о култури („Службени гласник РС”, број 72/09), на предлог Националног савета за културу,</p>
	<p>Министар културе, информисања и информационог друштва доноси</p>
	<p>&nbsp;</p>
	<p class="odluka-zakon" style="line-height: 150%; text-indent: 0; margin-top: 0; margin-bottom: 0">ПРАВИЛНИК</p>
	<p class="naslov" style="line-height: 150%; text-indent: 0; margin-top: 0">о критеријумима за стицање статуса истакнутог уметника, односно истакнутог стручњака у култури</p>
	<p class="naslov" style="line-height: 150%; text-indent: 0; margin-top: 0">
	<span style="font-weight: 400">"Службени гласник РС", број 58 од 13. јуна 
	2012.</span></p>
	<p class="naslov" style="line-height: 150%; text-indent: 0; margin-top: 0">&nbsp;</p>
	<p class="bold">Предмет Правилника</p>
	<p class="clan">Члан 1.</p>
	<p>Овим правилником утврђују се критеријуми за стицање статуса истакнутог уметника, односно истакнутог стручњака у култури.</p>
	<p class="bold">Заједнички критеријуми за стицање статуса истакнутог уметника, односно истакнутог стручњака у култури</p>
	<p class="clan">Члан 2.</p>
	<p>Заједнички критеријуми за стицање статуса истакнутог уметника, односно истакнутог стручњака у култури јесу:</p>
	<p>1) континуитет уметничког рада, односно рада у култури и континуитет у обављању уметничке, односно културне делатности као основне и претежне током последњих 20 година стажа осигурања;</p>
	<p>2) неспорна и вишеструко потврђена вредност уметничког доприноса култури;</p>
	<p>3) награде и признања – у областима у којима постоје, при чему се мора водити рачуна о томе да је број могућих награда врло различит у појединим областима; 
	</p>
	<p>4) позитиван суд стручне јавности – за области где таква могућност постоји;</p>
	<p>5) позитивно мишљење одговарајућег репрезентативног удружења. </p>
	<p class="bold">Критеријуми за стицање статуса истакнутог стручњака у култури у области истраживања, заштите и коришћења културног наслеђа</p>
	<p class="clan">Члан 3.</p>
	<p>Критеријуми за стицање статуса истакнутог стручњака у култури у области истраживања, заштите и коришћења културног наслеђа јесу:</p>
	<p>– да је највећи део професионалне каријере остварио/реализовао у области истраживања, заштите и коришћења културног наслеђа, поштујући етички кодекс и примењујући највише стручне стандарде,</p>
	<p>– да је као аутор осмислио и реализовао већи број сложених и целовитих пројеката (радова) и/или програма у области истраживања, документовања, заштите, презентовања, едуковања, популаризовања и коришћења културног наслеђа,</p>
	<p>– да је аутор монографија или већег броја научно-истраживачких или теоријско-стручних радова објављених у домаћој и/или међународној, стручној и/или научној периодици у одговарајућој области истраживања, документовања, заштите, презентовања, едуковања, популаризовања и коришћења културног наслеђа,</p>
	<p>– да је његов стручни рад пропраћен позитивним оценама стручне јавности у одговарајућим монографијама, зборницима и стручним периодичним публикацијама (консултован, презентован, цитиран),</p>
	<p>– да је учествовао у већем броју домаћих и/или међународних научних и/или стручних скупова са ауторским радовима из области истраживања, документовања, историје и теорије конзервације, заштите, презентовања, едуковања, популаризовања и коришћења културног наслеђа,</p>
	<p>– да је својим радом дао значајан допринос унапређењу теорије, методологије, документовања, презентовања, техничко-технолошких поступака/метода, примене материјала, правне регулативе у области истраживања, документовања, заштите, презентовања, едуковања, популаризовања и коришћења културног наслеђа,</p>
	<p>– да је за изузетан допринос унапређењу струке награђен неком од награда домаћих и/или међународних струковних удружења, организација и институција.</p>
	<p class="bold">Критеријуми за стицање статуса истакнутог стручњака у култури у области библиотечко-информационе делатности</p>
	<p class="clan">Члан 4.</p>
	<p>Критеријуми за стицање статуса истакнутог стручњака у култури у области библиотечко-информационе делатности јесу:</p>
	<p>– велики број објављених радова у домаћој и иностраној стручној литератури који представљају допринос развоју библиотечко-информационе делатности,</p>
	<p>– објављене значајне монографије из области библиотекарства и информационих наука,</p>
	<p>– учешће са излагањем на значајним домаћим и међународним стручним скуповима,</p>
	<p>– руковођење значајним домаћим и међународним пројектима из области библиотекарства и информационих наука,</p>
	<p>– награде и признања домаћих и иностраних стручних удружења, организација и институција.</p>
	<p class="bold">Критеријуми за стицање статуса истакнутог уметника, односно истакнутог стручњака у култури у области књиге и књижевности (стваралаштво, издаваштво, књижарство, преводилаштво)</p>
	<p class="clan">Члан 5.</p>
	<p>1) Критеријуми за стицање статуса истакнутог уметника у култури у области књиге и књижевности јесу:</p>
	<p>(1) Књижевно стваралаштво:</p>
	<p>– четири објављене књиге из области поезије, прозе или есејистике, односно 800 објављених ауторских страна из области прозе или есејистике, или 5000 објављених стихова, а уколико је реч о драмском писцу шест дела изведених у професионалним позориштима, или 15 драмских дела изведених на радију или телевизији, или шест објављених драмских дела. Уметнички домет наведених дела мора бити висок и мора доприносити угледу националне књижевности и културе,</p>
	<p>– дела заступљена у изборима и антологијама српске и југословенске поезије, прозе или драме, 
	</p>
	<p>– позитивне оцене критичке јавности објављене у зборницима, монографијама, стручним периодичним публикацијама и јавним гласилима,</p>
	<p>– дела уврштена у програме образовања, од основног до високошколског образовног нивоа,</p>
	<p>– појединачна, изабрана или сабрана дела преведена на стране језике и објављена у иностранству,</p>
	<p>– дела у антологијама и изборима српске, југословенске и светске књижевности објављена на страним језицима у иностранству,</p>
	<p>– преводи појединих дела објављени у књижевним листовима, часописима и другим релевантним публикацијама у иностранству,</p>
	<p>– позитивне оцене иностраних критичара о преведеном делу,</p>
	<p>– уметнички рад треба да буде награђен неком од следећих награда у Републици Србији, и то: Републичка награда, НИН-ова награда за роман године, Награда града Београда/Октобарска награда града Београда, Андрићевa наградa, Награда Милан Ракић (до 2001. године), Награда Васко Попа, Змајева награда, Награда Бранко Миљковић, Награда Бранко Ћопић, Награда Стеван Сремац, Награда Скендер Куленовић, Награда Биљана Јовановић, Дисова награда, Награда Змајевих дечјих игара, Награда Жичка хрисовуља, Награда Меша Селимовић, Награда Бора Станковић, Награда Десанка Максимовић, Награда Радоје Домановић, или вредним међународним наградама; 
	</p>
	<p>(2) Књижевно преводилаштво:</p>
	<p>– 10 преведених књига из области поезије, белетристике, драме или есејистике, или 2400 ауторских страна прозног превода, односно 14400 преведених стихова,</p>
	<p>– преведена дела морају поседовати високу уметничку вредност и морају бити значајна у светским оквирима или у оквирима културе из које потичу,</p>
	<p>– превод мора бити изведен по највишим преводилачким стандардима и, кад је реч о уметничкој прози и поезији, мора верно преносити уметнички утисак који поменута дела остављају на језику на ком су написана, а кад је реч о филозофији, теорији и есејистици, мора верно преносити ауторову мисао,</p>
	<p>– преводилачки рад треба да буде награђен неком од следећих награда у Републици Србији, и то: Републичка награда, Награда града Београда/Октобарска награда града Београда, Награда Милош Ђурић, Награда за животно дело, Награда Михаило Ђорђевић, Награда Јован Максимовић, Награда Радоје Татић, Награда Бранко Јелић, Награда Иванка Павловић, Награда Александар Спасић, Награда Лаза Костић, или вредним међународним наградама.</p>
	<p>Уколико је преведено дело од изузетног значаја за светску и домаћу културу и уколико су за његово превођење били потребни вишегодишње проучавање материјала, припрема и рад, статус истакнутог уметника може бити, уз адекватно образложење и стручну препоруку репрезентативног удружења, додељен и преводиоцу који до тог тренутка, стицајем околности, није добио поменуте награде или чији опус садржи мање од 10 књига или мање од 2400 ауторских страна или 14400 стихова.</p>
	<p>За доделу статуса истакнутог уметника из области књижевног превођења могу бити узети у обзир и следећи услови:</p>
	<p>– изворни текстови о темама с подручја страних књижевности и култура и вишегодишњи рад на представљању домаћој јавности значајних достигнућа, трендова и токова у страним књижевностима и културама,</p>
	<p>– изворни текстови из теорије књижевног превођења;</p>
	<p>2) Критеријуми за стицање статуса истакнутог стручњака у култури у области књиге и књижевности јесу:</p>
	<p>(1) Књижевно стваралаштво:</p>
	<p>– четири објављене књиге, односно 600 објављених ауторских страна из области књижевне теорије, историје књижевности и других научних дисциплина у области књижевности, филозофије или теорије хуманистичких дисциплина. Вредност наведених дела мора бити висока и мора доприносити угледу националне културе,</p>
	<p>– дела преведена на стране језике и објављена у иностранству.</p>
	<p>Књижевна дела морају се одликовати оригиналношћу и њихов утицај на област којом се баве мора бити несумњив.</p>
	<p>Потребно је да се цитати из ауторових дела налазе у позитивном контексту код других еминентних стручњака из одговарајућих области.</p>
	<p>Књижевна дела треба да буду награђена неком од следећих награда у Републици Србији, и то: Републичка награда, Награда Ђорђе Јовановић, Награда Милан Богдановић, Награда града Београда/Октобарска награда града Београда, или вредним међународним наградама.</p>
	<p>Приликом разматрања могућности да се кандидату из области књижевног стваралаштва додели статус истакнутог уметника, односно истакнутог стручњака у култури узимаће се у обзир уреднички рад писаца и стручњака за књижевност на најбољим књижевним библиотекама и едицијама, и у најбољим књижевним часописима и листовима (Летопис Матице српске, Дело, Књижевност, Писмо, Књижевна реч до краја 1993, Реч до краја 1998, Књижевна критика, Градац, Поља, Поезија, Мостови, Повеља, Градина, Кораци, Књижевни магазин, Руски алманах, Књижевне новине до 2001 године, Књижевни лист);</p>
	<p>(2) Књижевно преводилаштво:</p>
	<p>– 600 ауторских страна објављених стручних текстова којима се домаћој јавности представљају значајна достигнућа, трендови и токови у страним књижевностима и културама. Текстови морају бити објављени или у облику књига или у периодичним публикацијама и морају поседовати високу научну или теоријску вредност. Уколико је реч о публикацијама у јавним гласилима или средствима јавног информисања, текстови морају бити написани стручно али популарно и морају поседовати високу информативну вредност,</p>
	<p>– 700 објављених ауторских страна текстова из теорије књижевног превођења или из историје стране књижевности која је предмет проучавања дотичног стручњака у култури.</p>
	<p>Приликом доделе статуса истакнутог стручњака у култури стручњаку у култури из области књижевног превођења може бити узета у обзир комбинација критеријума, а уколико се стручњак у култури из области књижевног превођења, поред своје основне делатности, бави и књижевним превођењем у ужем смислу речи, узеће се у обзир и критеријуми за доделу статуса истакнутог уметника – књижевног преводиоца из члана 5. тачка 2. овог правилника;</p>
	<p>(3) Издаваштво:</p>
	<p>1) За издавача, уредника и уредника периодичне публикације:</p>
	<p>– да је током своје издавачке или уредничке каријере објавио или уредио 50 вредних књига из области прозе, поезије, есејистике, филозофије или теорије хуманистичких дисциплина, или 15 стручних или уметничких периодичних публикација, 
	</p>
	<p>– наведена дела морају се одликовати високом уметничком или научном вредношћу и морају доприносити обогаћивању домаће културе,</p>
	<p>– да је током своје издавачке или уредничке каријере добио неку од вредних награда које се додељују за издавачку делатност у Републици Србији, и то: Награда Глигорије Возаревић, Награда Београдског сајма за издавача године, Награда Београдског сајма за издавачки подухват године, Награда Новосадског сајма Лаза Костић за издавачки подухват, или вредне међународне награде;</p>
	<p>2) За техничког уредника:</p>
	<p>– да је током своје уредничке каријере технички уредио 100 вредних књига из области прозе, поезије, есејистике, филозофије или теорије хуманистичких дисциплина, или 20 стручних или уметничких периодичних публикација,</p>
	<p>– наведена дела морају се одликовати високом уметничком или научном вредношћу и морају доприносити обогаћивању домаће културе;</p>
	<p>3) За лектора:</p>
	<p>– да је током своје лекторске каријере лекторисао 100 вредних књига, односно 20.000 објављених страна из области прозе, поезије, есејистике, филозофије или теорије хуманистичких дисциплина, или 50 стручних или уметничких периодичних публикација,</p>
	<p>– наведена дела морају се одликовати високом уметничком или научном вредношћу и морају доприносити обогаћивању домаће културе. 
	</p>
	<p class="bold">Критеријуми за стицање статуса истакнутог уметника, односно истакнутог стручњака у култури у области музике (стваралаштво, продукција, интерпретација)</p>
	<p class="clan">Члан 6.</p>
	<p>Критеријуми за стицање статуса истакнутог уметника у култури у области музике јесу</p>
	<p>1) Музичко стваралаштво:</p>
	<p>(1) За уметничку музику: </p>
	<p>– три симфонијска, оркестарска, вокално-инструментална, музичко-сценска дела (опера, балет, оперета, а код коришћења оркестара – симфонијски и Биг бенд), већа камерна, сложенија електро-акустичка и радиофонска дела,</p>
	<p>– 10 дела из области филмске музике, сценско позоришне, телевизијске (музике за играну серију, тв филм, тв оперу, тв балет), из области проширених медија, електро акустичка дела, сложеније инструменталне оркестрације,</p>
	<p>– 20 мањих дела: камерних, солистичких, вокално-инструменталних, хорских, инструменталних обрада и оркестрација;</p>
	<p>(2) За забавну музику:</p>
	<p>– 60 дела једноставне форме из области популарне музике у трајању од 240 минута, 
	</p>
	<p>– 40 инструменталних дела у трајању од 120 минута; </p>
	<p>(3) За народну музику:</p>
	<p>– 100 дела једноставније форме из области популарне музике у трајању од 400 минута, 
	</p>
	<p>– 60 инструменталних дела у трајању од 180 минута.</p>
	<p>Дела треба да буду извођена уз учешће реномираних ансамбала из Србије или иностранства, и то у салама и просторима од значаја за културу Републике Србије.</p>
	<p>Музика за филм и позориште сматра се такође музичким стваралаштвом. </p>
	<p>Музика за рекламне поруке не сматра се музичким стваралаштвом.</p>
	<p>Уметничка биографија музичког ствараоца треба да садржи најмање један ауторски концерт.</p>
	<p>Опус музичког ствараоца треба да садржи дела настала као поруџбине значајних институција и фестивала у Републици Србији и иностранству.</p>
	<p>Уметнички рад музичког ствараоца треба да буде пропраћен позитивним одзивима критичке јавности објављеним у монографијама, стручним периодичним публикацијама и средствима јавног информисања.</p>
	<p>Уметнички рад музичког ствараоца треба да буде награђен неком од следећих награда у Републици Србији, и то: Републичка награда, Награда Стеван Мокрањац, Награда од националног значаја за Републику Србију, Вукова награда, Награда града Београда/Октобарска награда града Београда, или вредним међународним наградама.</p>
	<p>Партитуре дела музичког ствараоца треба да буду објављене код домаћих и страних издавача.</p>
	<p>Композиције музичког ствараоца треба да буду објављене на носачима звука.</p>
	<p>Дела музичког ствараоца треба да улазе у састав антологијских издања.</p>
	<p>2) Музичкa интерпретација:</p>
	<p>(1) За оперског певача:</p>
	<p>– 12 главних улога у 36 групних наступа, или 24 средње улоге у 36 наступа;</p>
	<p>(2) За концертног певача: </p>
	<p>– 12 реситала, или 24 полуреситала или 36 наступа са солистичким тачкама, или трајне снимке на телевизији у трајању од најмање 720 минута.</p>
	<p>(3) За инструменталисту: </p>
	<p>– 12 солистичких наступа са симфонијским или камерним оркестром, </p>
	<p>– 12 наступа у камерном ансамблу од дуа до нонета, </p>
	<p>– 700 минута трајних снимака за радио, телевизију или на носачима звука;</p>
	<p>(4) За диригента: </p>
	<p>– припрема и извођење шест представа (опера, оперета, балет или мјузикл), 
	</p>
	<p>– дириговање на 12 представа (опера, оперета, балет или мјузикл), </p>
	<p>– 20 концерата са професионалним симфонијским или камерним оркестром (припрема и наступ), 
	</p>
	<p>– 40 концерата са реномираним хором (припрема и наступ).</p>
	<p>(5) За члана професионалног камерног ансамбла: </p>
	<p>– 200 наступа;</p>
	<p>(6) За џез музичара:</p>
	<p>– 200 наступа или снимања с најмање 20 различитих програма.</p>
	<p>Извођење у реномираним установама културе – позориштима, операма, концертним дворанама од значаја за Републику Србију и у иностранству.</p>
	<p>Извођење дела музичког интерпретатора мора бити у складу с највишим стандардима изведбе за дату врсту музике.</p>
	<p>Уметнички рад музичког интерпретатора треба да буде награђен неком од вредних награда у Републици Србији, и то: Републичка награда, Награда на међународном такмичењу Музичке омладине, Награда града Београда/Октобарска награда града Београда, награде на такмичењима која су чланице Међународне асоцијације међународних такмичења, Награда УМУС-а (за животно дело, за најбољи концерт у сезони), Награда Народног позоришта у Београду (за оперске певаче), или вредним међународним наградама.</p>
	<p>Уметнички рад треба да буде пропраћен стручним освртима критичке јавности објављеним у специјализованим периодичним публикацијама, монографијама и средствима јавног информисања.</p>
	<p>(7) За извођача забавне, поп, рок и народне музике; </p>
	<p>– најмање 600 минута уметнички релевантне музике снимљене за радио или телевизију, или 600 минута музике објављене на носачима звука који се налазе на уобичајеној продајној мрежи у Републици Србији или иностранству.</p>
	<p>– наступи у реномираним концертним дворанама у Републици Србији и иностранству,</p>
	<p>– извођење мора бити у складу с највишим стандардима извођења за дату врсту музике,</p>
	<p>– уметнички рад музичког интерпретатора треба да буде награђен неком од вредних награда на такмичарским фестивалима високог ранга са стручним жиријем у Републици Србији, или вредним међународним наградама,</p>
	<p>– уметнички рад треба да буде пропраћен стручним освртима критичке јавности објављеним у специјализованим периодичним публикацијама, монографијама и средствима јавног информисања.</p>
	<p>Критеријуми за стицање статуса истакнутог стручњака у култури у области музике јесу:</p>
	<p>– четири објављене књиге или 600 објављених ауторских страна из области музичке теорије, историје или критике, или 600 ауторских страна са есејима о музици, ауторским прилозима и чланцима о музици; ауторске емисије о музици емитоване на радију или телевизији или пет дела из области електронских медија, радија и телевизије, 
	</p>
	<p>– дела треба да се одликују несумњивом оригиналношћу и да садрже продоре у области којом се баве,</p>
	<p>– стручни рад требa да буде награђен неком од награда у Републици Србији или иностранству.</p>
	<p class="bold">Критеријуми за стицање статуса истакнутог уметника, односно истакнутог стручњака у култури у области ликовне и примењене уметности, визуелне уметности и архитектуре</p>
	<p class="clan">Члан 7.</p>
	<p>1. Критеријуми за стицање статуса истакнутог уметника у култури у области ликовне и примењене уметности, визуелне уметности и архитектуре јесу:</p>
	<p>1) Ликовно стваралаштво:</p>
	<p>– ретроспективна изложба или мултимедијска презентација у музејској или галеријској институцији од националног значаја за Републику Србију, 
	</p>
	<p>– шест учешћа на колективним изложбама у музејској или галеријској институцији или на манифестацијама од националног значаја за Републику Србију,</p>
	<p>– дела у колекцији музеја или галерије од националног значаја за Републику Србију,</p>
	<p>– три реализована дела монументалних димензија (споменик, мозаик, фреска, скулптура, слика и сл.),</p>
	<p>– учешће на групним изложбама које антологијски представљају ликовно или мултимедијско стваралаштво Србије у музејским установама у иностранству,</p>
	<p>– уметнички рад ликовног ствараоца треба да буде пропраћен позитивним одзивима критичке јавности објављеним у стручним периодичним публикацијама, монографијама или средствима јавног информисања,</p>
	<p>– уметнички рад ликовног ствараоца треба да буде награђен неком од награда у Републици Србији, и то: Републичка награда, Награда Октобарског салона, Награда града Београда/Октобарска награда града Београда, Награда Политике из Фонда Владислав Рибникар, награда на смотрама професионалних удружења (УЛУС и УЛУВ), Награда Иван Табаковић, награда на некој од периодичних манифестација од националног значаја за Републику Србију, или вредним међународним наградама;</p>
	<p>2) Примењена уметност:</p>
	<p>(1) Примењена архитектура (уметничко обликовање архитектонских објеката, предмета унутрашњег и спољашњег простора) 
	</p>
	<p>– 20 реализованих пројеката, </p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– шест учешћа на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– 10 награђених пројеката на конкурсима из области ентеријера, просторног унутрашњег и спољашњег обликовања, предмета ентеријера;</p>
	<p>(2) Индустријски дизајн:</p>
	<p>– осам већих или 16 мањих реализованих пројеката, </p>
	<p>– две објављене – усвојене истраживачке студије из области индустријског дизајна, 
	</p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– осам откупљених дела на основу конкурса или одлуке стручног жирија</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају индустријски дизајн Србије у музејским установама у иностранству;</p>
	<p>(3) Графички дизајн:</p>
	<p>– 30 реализованих већих пројеката, </p>
	<p>– 10 објављених⁄усвојених истраживачких студија, </p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– 12 откупљених дела на основу конкурса или одлуке стручног жирија, </p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају графички дизајн Србије у музејским установама у иностранству;</p>
	<p>(4) Визуелне комуникације:</p>
	<p>– 20 реализованих већих пројеката, </p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– 20 излагања на колективним жирираним изложбама, </p>
	<p>– 12 откупљених дела на основу конкурса или одлуке стручног жирија, </p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– две самосталне изложбе у музејској или галеријској институцији од националног значаја за Републику Србију,</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају Републику Србију у музејским установама у иностранству;</p>
	<p>(5) Илустрација:</p>
	<p>– 120 објављених дела (илустрације за књиге, опрема књиге, идејно решење плаката, опрема каталога), 
	</p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– 50 излагања на колективним жирираним изложбама, </p>
	<p>– 18 откупљених дела на основу конкурса или одлуке стручног жирија за музеје, галерије и друге институције у области културе,</p>
	<p>– шест излагања на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају Србију у музејским установама у иностранству;</p>
	<p>(6) Карикатура:</p>
	<p>– 120 реализованих радова објављених у средствима јавног информисања, </p>
	<p>– три објављене књиге, мапе, тематске целине, </p>
	<p>– 15 самосталних изложби, </p>
	<p>– 50 излагања на колективним жирираним изложбама, </p>
	<p>– 18 откупљених дела на основу конкурса или одлуке стручног жирија за музеје, галерије и друге институције у области културе;</p>
	<p>(7) Примењена графика:</p>
	<p>– 12 реализованих већих пројеката, </p>
	<p>– 15 самосталних изложби у галерији, </p>
	<p>– 50 излагања на колективним жирираним изложбама, </p>
	<p>– 12 откупљених дела на основу конкурса или одлуке стручног жирија за музеје, галерије и друге институције у области културе, 
	</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– две самосталне изложбе у музејској или галеријској институцији од националног значаја за Републику Србију, или</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају Републику Србију у музејским установама у иностранству;</p>
	<p>(8) Примењено сликарство:</p>
	<p>– шест реализованих већих пројеката, </p>
	<p>– 15 самосталних изложби, </p>
	<p>– 50 излагања на колективним жирираним изложбама, </p>
	<p>– 10 откупљених већих дела на основу конкурса или одлуке стручног жирија за музеје, галерије и друге институције у области културе, 
	</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– ретроспективна изложба у музејској или галеријској институцији од националног значаја за Републику Србију,</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– пет реализованих монументалних дела (фреска, мозаик, витраж), </p>
	<p>– учешће на групним изложбама које антологијски представљају сликарство Србије у музејским установама у иностранству;</p>
	<p>(9) Уметничка фотографија:</p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– осам самосталних изложби уникатне уметничке фотографије са 35 радова излагачког формата у галерији са уметничким саветом, 
	</p>
	<p>– 12 тематских целина реализованих у примарној фотографској технологији (фотографија, слајд и др.), 
	</p>
	<p>– 30 излагања уметничких уникатних радова на колективним жирираним изложбама, 
	</p>
	<p>– 12 откупљених дела на основу конкурса или одлуке стручног жирија за музеје, галерије, институције у области културе, 
	</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају фотографску уметност Србије у музејским установама у иностранству;</p>
	<p>(10) Уметничка керамика:</p>
	<p>– 12 реализованих већих ауторских пројеката – колекције из области уникатне или индустријске керамике, 
	</p>
	<p>– ретроспективна изложба у музејској или галеријској институцији од националног значаја за Републику Србију, 
	</p>
	<p>– 10 самосталних изложби, </p>
	<p>– 50 излагања уметничких уникатних радова на колективним жирираним изложбама, 
	</p>
	<p>– 10 колективних изложби у иностранству, </p>
	<p>– учешће на 10 домаћих или иностраних симпозијума или колонија, </p>
	<p>– 12 откупљених дела на основу конкурса или одлуке стручног жирија за музеје, галерије, институције у области културе, 
	</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– шест излагања на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају керамику Србије у музејским установама у иностранству;</p>
	<p>(11) Примењена скулптура:</p>
	<p>– осам откупљених дела на основу конкурса или одлуке стручног жирија за музеје, галерије, институције у области културе, 
	</p>
	<p>– осам самосталних изложби у галерији са уметничким саветом,</p>
	<p>– 50 излагања на колективним жирираним изложбама, </p>
	<p>– осам излагања на изложби скулптуре Простор, </p>
	<p>– шест учествовања на значајним међународним изложбама,</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– две самосталне изложбе у музејској или галеријској институцији од националног значаја за Републику Србију, 
	</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– пет реализованих монументалних дела или пет реализованих скулптура у простору, 
	</p>
	<p>– учешће на групним изложбама које антологијски представљају вајарство Србије у музејским установама у иностранству;</p>
	<p>(12) Обликовање текстила и савремено одевање:</p>
	<p>– 10 самосталних изложби, </p>
	<p>– 35 излагања на колективним жирираним изложбама, </p>
	<p>– 20 комерцијалних колекција (индустријска производња), </p>
	<p>– 15 самосталних ауторских колекција премијерно представљених модном ревијом;</p>
	<p>(13) Сценографија:</p>
	<p>– сценографија за 12 дугометражних играних филмова, </p>
	<p>– за 20 телевизијских филмова, </p>
	<p>– за 30 кратких играних филмова у филмској производњи, </p>
	<p>– за 30 кратких играних филмова у телевизијској производњи, </p>
	<p>– за 30 анимираних или луткарских филмова, </p>
	<p>– сценографија за 20 играних телевизијских серија односно телевизијских драма, 
	</p>
	<p>– сценографија за 40 позоришних представа, </p>
	<p>– четири самосталне изложбе у галерији са уметничким саветом у Републици Србији или иностранству, или учешће на 30 групних изложби у галерији са уметничким саветом у Републици Србији, или иностранству;</p>
	<p>(14) Костимографија:</p>
	<p>– костимографија за 12 дугометражних играних филмова, </p>
	<p>– за 20 телевизијских филмова, </p>
	<p>– за 30 кратких играних филмова у филмској производњи, </p>
	<p>– за 30 кратких играних филмова у телевизијској производњи, </p>
	<p>– за 20 телевизијских серија, </p>
	<p>– костимографија за 20 телевизијских драма, </p>
	<p>– костимографија за 40 позоришних представа,</p>
	<p>– најмање четири самосталне изложбе у галерији са уметничким саветом у Републици Србији или иностранству, или учешће на 30 групних изложби у галерији са уметничким саветом у Републици Србији, или иностранству;</p>
	<p>(15) Конзервација и рестаурација:</p>
	<p>– 18 реализованих значајних већих дела, </p>
	<p>– пет објављених – усвојених пројеката у радовима на конзервацији неке споменичке, уметничке целине, 
	</p>
	<p>– пет самосталних изложби, </p>
	<p>– 30 излагања на колективним жирираним изложбама, </p>
	<p>– шест откупљених дела на основу конкурса или одлуке стручног жирија за музеје, галерије, институције у области културе,</p>
	<p>– две самосталне изложбе у музејској или галеријској институцији од националног значаја за Републику Србију,</p>
	<p>– пет излагања на колективним изложбама у музејској или галеријској институцији или на манифестацијама од националног значаја за Републику Србију. 
	</p>
	<p>Рад примењеног уметника треба да буде заступљен у сталним поставкама музеја, галерија и сличних установа. 
	</p>
	<p>Рад примењеног уметника треба да буде пропраћен позитивним одзивима критичке јавности објављеним у релевантним стручним периодичним публикацијама, монографијама или средствима јавног информисања.</p>
	<p>Рад примењеног уметника треба да буде награђен на међународној изложби у иностранству или неком од награда у Републици Србији, и то (за све дисциплине): Републичка награда, Велика награда републичке заједнице и УЛУПУДС-а, Велика награда Србије за примењену уметност и дизајн, Награда УЛУПУДС-а за животно дело, Награда града Београда/Октобарска награда града Београда, Велика награда Мајске изложбе УЛУПУДС-а, Награда Политике из Фонда Владислав Рибникар, Награда Октобарског салона, Награда за дизајн Привредне коморе Београда, Награда на изложби Форма Нови Сад, или неком од награда које се додељују:</p>
	<p>1) За архитектуру:</p>
	<p>Награда за ентеријер Александар Шалетић, Награда Ранко Радовић;</p>
	<p>2) За дизајн:</p>
	<p>Награда Грифон, Награда Златни кључ на сајму намештаја, или награде на међународним изложбама и фестивалима дизајна (Дизајн у Србији, БИО бијенале индустријског обликовања Љубљана, ЗГРАФ Загреб, Варшава, Осака, Милано, Порторож);</p>
	<p>3) За керамику:</p>
	<p>Награда на Тријеналу керамике (Музеј примењене уметности, Београд, и Ликовни сусрет, Суботица), Награда на изложби Бијенале керамике, награда на значајним међународним изложбама (Фаенца, Валори, Мино, Кореја, Валенсија, Тармина, Загреб), Награда на Међународној изложби Шоља;</p>
	<p>4) За сценографију и костимографију:</p>
	<p>Награде на међународним манифестацијама, и то: Прашки квадријенале сценографије и костимографије, Тријенале сценографије и костимографије Нови Сад, Стеријино позорје Нови Сад, Златна арена Пула, позоришни и филмски фестивали (Јоаким Вујић, Сусрети позоришта Војводине, Херцег Нови, Сопот, МЕС);</p>
	<p>5) За текстил и савремено одевање:</p>
	<p>Награда Златни прстен, Награда за животно дело, Награда Златна кошута, и награде на другим међународним сајмовима моде, Награда на изложби Бијенале таписерије, Награда на изложби Тисо, награде на међународним манифестацијама текстила и таписерија (Лођ, Лозана);</p>
	<p>6) За примењено сликарство и графику:</p>
	<p>Награде на међународним изложбама илустрације (Златно перо Београда, Бијенале илустрације Братислава БИБ), карикатуре (Златни осмех Београда), награде на међународним изложбама стрипа, илустрације и карикатуре, Награда Пјер, Награда Невен, Награда Грифон и Награда Велики печат (Графички колектив);</p>
	<p>7) За конзервацију и рестаурацију:</p>
	<p>Награда Друштва конзерватора Србије, Награда Републичког завода за заштиту споменика културе Србије;</p>
	<p>8) За уметничку фотографију:</p>
	<p>Награда Националног центра за фотографију, Награда Фото савеза Југославије за животно дело, Награда Савеза новинара Србије за целокупно дело, или награде на међународним изложбама фотографије;</p>
	<p>9) За вајарство:</p>
	<p>Награде на међународним смотрама скулптуре (Тера Кикинда, Свет скулптуре Аранђеловац, изложба „Простор”);</p>
	<p>3. Визуелна уметност:</p>
	<p>– ретроспективна изложба или мултимедијска презентација у музејској или галеријској институцији од националног значаја за Републику Србију, 
	</p>
	<p>– шест учешћа на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– дела у колекцији музеја или галерије од националног значаја за Републику Србију, 
	</p>
	<p>– три реализована дела монументалних димензија, (споменик, мозаик, фреска, скулптура, слика и сл.), 
	</p>
	<p>– учешће на групним изложбама које антологијски представљају визуелну уметност Србије у музејским установама у иностранству,</p>
	<p>– рад визуелног уметника треба да буде пропраћен позитивним одзивима критичке јавности објављеним у стручним периодичним публикацијама, монографијама или средствима јавног информисања,</p>
	<p>– рад визуелног уметника треба да буде награђен на међународној изложби у иностранству или неком од награда у Републици Србији, и то: Републичка награда, Награда Октобарског салона, Награда града Београда/Октобарска награда града Београда, Награда Политике из Фонда Владислав Рибникар, награда на смотрама професионалних удружења (УЛУС и УЛУВ), Награда Иван Табаковић, или наградама на некој од периодичних манифестација од националног значаја за Републику Србију;</p>
	<p>4) Архитектура:</p>
	<p>– 10 мањих реализованих пројеката, </p>
	<p>– 10 пројеката признатих јавним надметањем и 15 реализованих мањих радова, 
	</p>
	<p>– једна самостална ретроспективна изложба, </p>
	<p>– учешће на шест жирираних изложби и 12 реализованих мањих радова,</p>
	<p>– уметнички рад треба да буде пропраћен позитивним одзивима критичке јавности објављеним у стручним периодичним публикацијама, монографијама или средствима јавног информисања,</p>
	<p>– уметнички рад треба да буде награђен неким од вредних награда у Републици Србији, и то: Републичка награда, Награда Борбе (покрајинска, републичка или савезна), Награда града Београда/Октобарска награда града Београда, Велика награда архитектуре САС, Награда за ентеријер Александар Шалетић, Добровићева награда за изузетно дело, Повеља АСА за животно дело у архитектури Србије, Награда Иван Табаковић, или вредним међународним наградама.</p>
	<p>2. Критеријуми за стицање статуса истакнутог стручњака у култури у области ликовне и примењене уметности, визуелне уметности и архитектуре јесу:</p>
	<p>1) Ликовно стваралаштво</p>
	<p>– четири књиге из области теорије или историје ликовних уметности или мултимедијалног стваралаштва, односно 600 ауторских страна с текстовима из области критике ликовних уметности или мултимедијалног стваралаштва објављених у стручним периодичним публикацијама, монографијама или средствима јавног информисања у Републици Србији или иностранству,</p>
	<p>– радови из поменутих области морају се одликовати оригиналношћу и морају бити утицајни у оквиру своје области,</p>
	<p>– теоријски рад треба да буде награђен неком од награда у Републици Србији, и то: Републичка награда; Награда Лазар Трифуновић за ликовну критику, Награда Друштва историчара уметности Србије, Награда града Београда/Октобарска награда града Београда, или вредним међународним наградама.</p>
	<p>2) Примењена уметност</p>
	<p>– четири књиге из области теорије или историје примењене уметности, </p>
	<p>– 600 ауторских страна с текстовима из области критике примењене уметности објављених у стручним периодичним публикацијама, монографијама, студијским каталозима, часописима, новинама, wеб порталима, магазинима или другим средствима јавног информисања у Републици Србији или иностранству, 
	</p>
	<p>– покривање 15 пројеката (ауторских или студијских изложби) реализованих у галеријама или музејима са уметничким саветом у земљи и иностранству, 
	</p>
	<p>– 30 стручних телевизијских емисија са стручним сценаријом из области примењеног стваралаштва, или критика емитованих на радио емисијама, Трећем програму Радио Београда, Другом програму Радио Београда,</p>
	<p>– радови из поменутих области морају се одликовати оригиналношћу и морају бити утицајни у оквиру своје области, 
	</p>
	<p>– теоријски рад треба да буде награђен неком од награда у Републици Србији, и то: Награда Павле Васић, Награда Лазар Трифуновић, Награда Светозар Радојчић, Награда Радомир Станић, Награда Ранко Радовић (УЛУПУДС, AICA, ДИУС, ICOM), или вредним међународним наградама.</p>
	<p>3) Визуелна уметност</p>
	<p>– четири књиге из области теорије или историје визуелне уметности, односно 600 ауторских страна с текстовима из области критике визуелне уметности објављених у стручним периодичним публикацијама, монографијама, односно средствима јавног информисања у Републици Србији или иностранству,</p>
	<p>– радови се морају одликовати оригиналношћу и морају бити утицајни у оквиру своје области, 
	</p>
	<p>– теоријски рад треба да буде награђен неком од награда у Републици Србији, и то: Награда Лазар Трифуновић за ликовну критику, Награда Друштва историчара уметности Србије, Награда града Београда/Октобарска награда града Београда, или вредним међународним наградама. 
	</p>
	<p>4) Архитектура</p>
	<p>– четири књиге, односно 600 ауторских страна из области архитектуре објављених у стручним периодичним публикацијама, монографијама или средствима јавног информисања у Републици Србији или иностранству, 
	</p>
	<p>– уређивање једног часописа из области архитектуре или урбанизма који је излазио дуже од три године, 
	</p>
	<p>– 20 радова објављених у стручним часописима или читаних на конгресима,</p>
	<p>– радови се морају одликовати оригиналношћу и морају бити утицајни у оквиру своје области,</p>
	<p>– стручни рад треба да буде награђен неком од вредних награда у Републици Србији, и то: Награда Павле Васић и др., или вредним међународним наградама.</p>
	<p class="bold">Критеријуми за стицање статуса истакнутог уметника, односно истакнутог стручњака у култури у области сценског стваралаштва и интерпретације (драма, опера, балет и плес)</p>
	<p class="clan">Члан 8.</p>
	<p>1. Критеријуми за стицање статуса истакнутог уметника у култури у области сценског стваралаштва и интерпретације јесу:</p>
	<p>1) Сценско стваралаштво и интерпретација:</p>
	<p>(1) За позоришног редитеља:</p>
	<p>– 20 позоришних режија у професионалним позоришним продукцијама, </p>
	<p>– 60 режија на радију, </p>
	<p>– 90 редитељских задатака у медијима у којима је редитељско стваралаштво неопходно (научно-образовне емисије, дечје емисије, и сл.). 
	</p>
	<p>(2) За глумца: </p>
	<p>– 20 главних или великих улога у професионалним позоришним продукцијама, или на другој сцени, 
	</p>
	<p>– 40 средњих улога у професионалном позоришту, или на другој сцени, </p>
	<p>– 96 мањих улога у професионалним позоришним продукцијама, или на другој сцени, 
	</p>
	<p>– 600 глумачких задатака остварених у медијима у којима је глумачко стваралаштво неопходно (признају се синхронизација, надсинхронизација, књижевне вечери, рекламе);</p>
	<p>(3) За драмског писца:</p>
	<p>– пет праизведби целовечерњих драма у позоришту (професионалном или аматерском), 
	</p>
	<p>– 10 премијера већ изведених драма у позоришту (професионалном или аматерском), 
	</p>
	<p>– две објављене самосталне збирке оригиналних драма, </p>
	<p>– 10 објављених оригиналних драма у периодици, антологијама или појединачним едицијама;</p>
	<p>(4) За драматурга: </p>
	<p>– 15 представа у професионалним позориштима, </p>
	<p>– 10 изведених или откупљених адаптација или драматизација за позориште, телевизију или радио, 
	</p>
	<p>– три објављене самосталне збирке драматизација, </p>
	<p>– 20 изведених оригиналних радио-драма,</p>
	<p>– рад треба да буде пропраћен позитивним одзивима критичке јавности у монографијама, стручним периодичним публикацијама или јавним гласилима у земљи или иностранству.</p>
	<p>Уметнички рад треба да буде награђен неким од вредних уметничких награда у Републици Србији, и то: Републичка награда, Награда Добричин прстен, Награда Бојан Ступица, Награда Раша Плаовић, Награда Љубинка Бобић, Награда Жанка Стокић, Награда Милош Жутић, Награда града Београда/Октобарска награда града Београда, као и наградама на фестивалима: Стеријино позорје, Позоришни фестивал Ужице, Фестивал комедије Јагодина, Фестивал позоришта за децу Суботица, Филмски фестивал Ниш, Сусрети позоришта Јоаким Вујић, Сусрети Војвођанских позоришта, УНИМА наградoм за најбољу представу, или вредним међународним наградама.</p>
	<p>2) Балетско и плесно стваралаштво:</p>
	<p>(1) За играча:</p>
	<p>– 15 главних улога у целовечерњим балетским и плесним представама у националним позоришним институцијама у Републици Србији, позориштима који репертоарски подржавају уметничку игру, у признатим просторима, на телевизији или адекватним институцијама у свету, 
	</p>
	<p>– минимум 60 солистичких улога у целовечерњим балетским и плесним представама у националним позоришним институцијама у Републици Србији, позориштима који репертоарски подржавају уметничку игру, у признатим просторима, на телевизији или адекватним институцијама у свету;</p>
	<p>(2) За кореографа: </p>
	<p>– 15 кореографија целовечерњих балетских и плесних представа минималног трајања од 60 минута, 
	</p>
	<p>– 50 краћих кореографија у драмским, оперским и осталим сценско-музичким делима у позоришту, на телевизији, културним манифестацијама, фестивалима и сл. минималног трајања од 10 минута,</p>
	<p>– наведени програми, представе и кореографије треба да буду извођене у реномираним установама културе, и то у складу с највишим стандардима за дату врсту игре,</p>
	<p>– уметнички рад треба да буде пропраћен позитивним одзивима критичке и стручне јавности објављеним у монографијама, стручним периодичним публикацијама или јавним гласилима у Републици Србији или у иностранству.</p>
	<p>Уметнички рад треба да буде награђен неком од вредних награда у Републици Србији или иностранству. Стручним наградама високог ранга у области балета и плеса у Републици Србији сматрају се: Републичка награда, Награда за животно дело Удружења балетских уметника Србије, Награда Димитрије Парлић, Награда Наташа Бошковић, Награда Смиљана Мандукић, Прва награда Фестивала кореографских минијатура, Награда града Београда/Октобарска награда града Београда, те позоришне и фестивалске награде за кореографију, уметничку интерпретацију и сценски покрет.</p>
	<p>2. Критеријуми за стицање статуса истакнутог стручњака у култури у области сценског стваралаштва и интерпретације јесу:</p>
	<p>1) Сценско стваралаштво и интерпретација:</p>
	<p>– четири књиге, односно 600 ауторских страна из области театрологије или критике позоришне уметности објављених у монографијама, стручним периодичним публикацијама, односно средствима јавног информисања у Републици Србији, или иностранству, 
	</p>
	<p>– 600.000 словних знакова (са размацима) дневне, стручне критике, </p>
	<p>– 960.000 словних знакова (са размацима) теоријских радова објављених у периодици, или у материјалима за стручне симпозијуме и конгресе (најмање 6000 карактера по тексту), 
	</p>
	<p>– две збирке критика или теоријских радова чији укупан обим није мањи од 960.000 словних знакова (са размацима);</p>
	<p>2) Балетско и плесно стваралаштво:</p>
	<p>(1) За педагога:</p>
	<p>– 10 година играчко-кореографског рада у националним позоришним институцијама у Републици Србији, позориштима који репертоарски подржавају уметничку игру, у признатим просторима, на телевизији или адекватним институцијама у свету и 15 година рада у школи која има одобрен план и програм из области балета и плеса од стране надлежних институција Републике Србије, 
	</p>
	<p>– висока школска спрема из области балетске или плесне педагогије и 20 година рада у школи која има одобрен план и програм из области балета и плеса од стране надлежних институција Републике Србије;</p>
	<p>– 20 првих награда ученика на републичким такмичењима за категорију средње балетске школе које организује Заједница музичких и балетских школа Србије и минимум једна награда ученика са међународних такмичења I и II категорије, 
	</p>
	<p>– 30 првих награда ученика на републичким такмичењима за категорију ниже балетске школе које организује Заједница музичких и балетских школа Србије и минимум једна награда ученика са међународних такмичења I и II категорије;</p>
	<p>(2) За репетитора:</p>
	<p>– 15 година играчко-кореографског рада у националним позоришним институцијама у Републици Србији, позориштима који репертоарски подржавају уметничку игру, у признатим просторима, на телевизији или адекватним институцијама у свету,</p>
	<p>– 10 година проведених на радном месту репетитора у националним позоришним институцијама у Републици Србији или позориштима који репертоарски подржавају уметничку игру;</p>
	<p>– 18 главних улога у целовечерњим балетским и плесним представама у националним позоришним институцијама у Републици Србији, позориштима који репертоарски подржавају уметничку игру, у признатим просторима, на телевизији или адекватним институцијама у свету, остварених од стране играча са којима је репетитор радио, 
	</p>
	<p>– 70 улога и ансамбл деоница у целовечерњим балетским и плесним представама у националним позоришним институцијама у Републици Србији, позориштима који репертоарски подржавају уметничку игру, у признатим просторима, на телевизији или адекватним институцијама у свету, остварених од стране играча са којима је репетитор радио,</p>
	<p>– стручни рад треба да буде награђен неком од вредних награда у Републици Србији, или иностранству,</p>
	<p>– стручни рад треба да буде пропраћен позитивним одзивима критичке и стручне јавности објављеним у монографијама, стручним периодичним публикацијама, односно јавним гласилима у Републици Србији, или у иностранству;</p>
	<p>(3) За теоретичара и критичара у области балета и плеса:</p>
	<p>– четири књиге, односно 600 ауторских страна из области балета и плеса објављених у Републици Србији или иностранству,</p>
	<p>– дела треба да се одликују несумњивом оригиналношћу и да садрже продоре у области којом се баве,</p>
	<p>– стручни рад треба да буде пропраћен позитивним одзивима критичке и стручне јавности објављеним у стручним периодичним публикацијама, односно јавним гласилима у Републици Србији, или у иностранству,</p>
	<p>– стручни рад треба да буде награђен неком од вредних награда у Републици Србији, или иностранству.</p>
	<p class="bold">Критеријуми за стицање статуса истакнутог уметника, односно истакнутог стручњака у култури у области кинематографије и аудио-визуелног стваралаштва</p>
	<p class="clan">Члан 9.</p>
	<p>Критеријуми за стицање статуса истакнутог уметника у култури у области кинематографије и аудио-визуелног стваралаштва јесу:</p>
	<p>1) Играни и документарни филм:</p>
	<p>(1) За редитеља:</p>
	<p>– пет дугометражних играних филмова, </p>
	<p>– 10 телевизијских филмова, сваки у трајању од најмање 60 минута, </p>
	<p>– четири телевизијске серије (остварене филмском или електронском техником) играног или документарног садржаја у трајању од 1200 минута, 
	</p>
	<p>– 15 документарних филмова филмске производње, </p>
	<p>– 20 документарних филмова телевизијске производње, </p>
	<p>– 12 краткoметражних играних филмова у филмској производњи;</p>
	<p>(2) За сниматеља: </p>
	<p>– седам целовечерњих играних филмова, </p>
	<p>– 12 телевизијских филмова, сваки у трајању од најмање 60 минута, </p>
	<p>– 15 кратких играних филмова у филмској производњи, </p>
	<p>– 20 кратких играних филмова у телевизијској производњи, </p>
	<p>– 20 документарних филмова у филмској производњи, </p>
	<p>– 25 документарних филмова у телевизијској производњи, </p>
	<p>– четири телевизијске серије остварене филмском или електронском техником играног или документарног садржаја у трајању од најмање 1200 минута;</p>
	<p>(3) За сценаристу: </p>
	<p>– пет реализованих сценарија за дугометражне игране филмове, </p>
	<p>– 30 реализованих сценарија кратких или документарних филмова, </p>
	<p>– 20 реализованих сценарија у анимираном или луткарском филму у укупном трајању од 150 минута;</p>
	<p>(4) За филмског глумца:</p>
	<p>– 10 главних или великих улога на филму и њему сличним медијима, </p>
	<p>– седам великих и девет епизодних улога, </p>
	<p>– 30 епизодних улога.</p>
	<p>Главна или велика улога у свакој епизоди тв серије дужој од 45 минута третира се као улога у играном филму;</p>
	<p>(5) За сценографа:</p>
	<p>– сценографија за 12 дугометражних играних филмова, </p>
	<p>– за 15 телевизијских филмова, сваки у трајању од најмање 60 минута, </p>
	<p>– за 20 кратких играних филмова у филмској производњи, </p>
	<p>– за 25 кратких играних филмова у телевизијској производњи, </p>
	<p>– за 20 анимираних или луткарских филмова у укупном трајању од најмање 150 минута, 
	</p>
	<p>– сценографије у телевизијским серијама односно телевизијским драмама у укупном трајању од најмање 1200 минута;</p>
	<p>(6) За костимографа:</p>
	<p>– костимографија за 12 дугометражних играних филмова, </p>
	<p>– за 15 телевизијских филмова, сваки у трајању од најмање 60 минута, </p>
	<p>– за 20 кратких играних филмова у филмској производњи, </p>
	<p>– за 25 кратких играних филмова у телевизијској производњи, </p>
	<p>– костимографија у играним телевизијским серијама у укупном трајању од најмање 1250 минута, 
	</p>
	<p>– за 15 телевизијских драма у укупном трајању од најмање 810 минута.</p>
	<p>2) Анимирани, цртани и луткарски филм:</p>
	<p>(1) За редитеља: </p>
	<p>– четири дугометражна анимирана филма или девет краткометражних анимираних филмова;</p>
	<p>(2) За главног цртача:</p>
	<p>– четири дугометражна анимирана филма или 15 краткометражних анимираних филмова;</p>
	<p>(3) За аниматора: </p>
	<p>– четири дугометражна анимирана филма или 15 краткометражних анимираних филмова;</p>
	<p>(4) За сниматеља: </p>
	<p>– пет дугометражних анимираних филмова или 15 краткометражних анимираних филмова.</p>
	<p>Ни у једној категорији не узимају се у обзир рекламни анимирани филмови и спотови. 
	</p>
	<p>Филмови на којима је филмски уметник – кандидат за статус истакнутог уметника радио или у којима је глумио морају својом вредношћу доприносити угледу домаће културе.</p>
	<p>Уметнички рад треба да буде пропраћен позитивним одзивима критичке јавности објављеним у монографијама, зборницима, стручним периодичним публикацијама, или средствима јавног информисања.</p>
	<p>Уметнички рад треба да буде награђен неким од вредних филмских награда у Републици Србији, и то:</p>
	<p>1) За редитеља дугометражног играног филма:</p>
	<p>Републичка награда, награда за филм или режију дугометражног играног филма на неком од фестивала домаћег филма (Нови Сад, Сопот), Награда града Београда/Октобарска награда града Београда, Награда Кристална призма за филм или режију дугометражног играног филма Академије филмскe уметности и наукe Србије (АФУН), Награда за режију филма или укупно стваралаштво Удружења филмских уметника Србије (УФУС), Награда за филм или режију дугометражног играног филма на Фестивалу ауторског филма у Београду, награда за филм или режију дугометражног играног филма (официјелна) на другим фестивалима дугометражног играног филма, високе категорије. 
	</p>
	<p>2) За редитеља документарног и кратког филма:</p>
	<p>Републичка награда, Награда (једна од главних) на Фестивалу документарног филма у Београду, Награда Кристална призма Академије филмске уметности и науке Србије (АФУН), Награда за филм или укупно стваралаштво Удружења филмских уметника Србије (УФУС), Награда града Београда/Октобарска награда града Београда, награда (официјелна) за редитеља на другим фестивалима документарног и кратког филма, високе категорије, 
	</p>
	<p>3) За сценаристу дугометражног играног филма:</p>
	<p>Републичка награда, награда за филмски сценарио на неком од фестивала домаћег филма (Нови Сад, Сопот), Награда Кристална призма АФУН, Награда (главна) на Фестивалу филмског сценарија у Врњачкој Бањи, Награда за сценарио филма или укупно стваралаштво УФУС, Награда града Београда/Октобарска награда града Београда, награда за филмски сценарио (официјелна) на другим фестивалима дугометражног играног филма, високе категорије.</p>
	<p>4) За сниматеља дугометражног играног филма:</p>
	<p>Републичка награда, награда за сниматељски рад на неком од фестивала домаћег филма (Нови Сад, Сопот), Награда Кристална призма АФУН, Награда града Београда/Октобарска награда града Београда, Награда за филм или укупно стваралаштво УФУС, награда за сниматељски рад (официјелна) на другим фестивалима дугометражног играног филма, високе категорије.</p>
	<p>5) За филмског сценографа дугометражног играног филма:</p>
	<p>Републичка награда, награда за сценографију на неком од фестивала домаћег филма (Нови Сад, Сопот), Награда Кристална призма АФУН, Награда града Београда/Октобарска награда града Београда, Награда за сценографију филма или укупно стваралаштво УФУС, награда за филмску сценографију (официјелна) на другим фестивалима дугометражног играног филма, високе категорије.</p>
	<p>6) За филмског костимографа дугометражног играног филма:</p>
	<p>Републичка награда, награда за филмску костимографију на неком од фестивала домаћег филма (Нови Сад, Сопот), Награда Кристална призма АФУН, Награда града Београда/Октобарска награда града Београда, Награда за костим филма или укупно стваралаштво УФУС, награда за филмску костимографију (официјелна) на другим фестивалима дугометражног играног филма, високе категорије.</p>
	<p>7) За глумца: </p>
	<p>Републичка награда, Награда Павле Вујисић за изузетан допринос уметности глуме у домаћем филму (награда за животно дело), „Grand prix – Naisa” – за најбоље глумачко остварење Фестивала „Филмски сусрети” Ниш, Цар Константин – за најбољу мушку улогу Фестивала „Филмски сусрети” Ниш, Царица Теодора – за најбољу женску улогу Фестивала „Филмски сусрети” Ниш, Награда Кристална призма АФУН, Награда града Београда /Октобарска награда града Београд, Награда за најбоља глумачка остварења (мушка и женска) – Филмски фестивал у Сопоту, све главне глумачке награде (мушка и женска) освојене на домаћим и међународним филмским фестивалима.</p>
	<p>8) За аутора анимираног филма:</p>
	<p>Републичка награда, Награда за анимирани филм на Фестивалу документарног и кратког метра у Београду, Награда за анимирани филм Кристална призма АФУН, Награда града Београда/Октобарска награда града Београда, Награда за филм или укупно стваралаштво у области анимираног филма УФУС, награда за анимирани филм (официјелна) на другим фестивалима за аутора анимираног филма, високе категорије,</p>
	<p>– или вредним међународним наградама.</p>
	<p>3. Критеријуми за стицање статуса истакнутог стручњака у култури у области кинематографије и аудио-визуелног стваралаштва јесу:</p>
	<p>– четири књигe, односно 600 ауторских страна из области теорије филма или критике филмске уметности објављених у Републици Србији или иностранству,</p>
	<p>– дела морају се одликовати несумњивом оригиналношћу и садржати продоре у својој области.</p>
	<p class="bold">Критеријуми за стицање статуса истакнутог уметника, односно истакнутог стручњака у култури у области уметничке фотографије</p>
	<p class="clan">Члан 10.</p>
	<p>Критеријуми за стицање статуса истакнутог уметника у култури у области уметничке фотографије јесу:</p>
	<p>– једна ретроспективна изложба у музејској или галеријској институцији од националног значаја за Републику Србију, 
	</p>
	<p>– осам самосталних изложби уникатне уметничке фотографије са 35 радова излагачког формата у галерији са уметничким саветом, 
	</p>
	<p>– 12 тематских целина реализованих у примарној фотографској технологији (фотографија, слајд и др.), 
	</p>
	<p>– 30 излагања уметничких уникатних радова на колективним жирираним изложбама, 
	</p>
	<p>– 12 откупљених дела на основу конкурса или одлуке стручног жирија за музеје, галерије, институције у области културе, 
	</p>
	<p>– дела откупљена за музејске или галеријске институције од националног значаја за Републику Србију, 
	</p>
	<p>– шест излагања уникатних уметничких радова на колективним изложбама у музејској или галеријској институцији или на манифестацијама од националног значаја за Републику Србију, 
	</p>
	<p>– учешће на групним изложбама које антологијски представљају фотографску уметност Србије у музејским установама у иностранству.</p>
	<p>– уметничка дела треба да буду заступљена у сталним поставкама музеја, галерија и сличних установа, 
	</p>
	<p>– рад треба да буде пропраћен позитивним одзивима критичке јавности објављеним у релевантним стручним периодичним публикацијама, монографијама или средствима јавног информисања,</p>
	<p>– уметнички рад треба да буде награђен на међународној изложби фотографије у иностранству или неком од награда у Републици Србији, и то: Републичка награда, Награда УЛУПУДС-а за животно дело, Награда града Београда/Октобарска награда града Београда, Награда Националног центра за фотографију, Награда Фото савеза Југославије за животно дело, Награда Савеза новинара Србије за целокупно дело.</p>
	<p>Критеријуми за стицање статуса истакнутог стручњака у култури у области уметничке фотографије јесу:</p>
	<p>– четири књиге из области теорије или историје фотографије, </p>
	<p>– 600 ауторских страна с текстовима из области критике фотографске уметности објављених у стручним периодичним публикацијама, монографијама, студијским каталозима, часописима, новинама, web порталима, магазинима или другим средствима јавног информисања у Републици Србији или иностранству, 
	</p>
	<p>– покривање 15 пројеката (ауторских или студијских изложби) реализованих у галеријама или музејима са уметничким саветом у земљи и иностранству,</p>
	<p>– радови се морају одликовати оригиналношћу и морају бити утицајни у оквиру своје области, 
	</p>
	<p>– рад треба да буде награђен неком од следећих награда у Републици Србији, и то: Награда Павле Васић, Награда Лазар Трифуновић, или вредним међународним наградама.</p>
	<p class="bold">Критеријуми за стицање статуса истакнутог уметника у култури у области дигиталног стваралаштва и мултимедија</p>
	<p class="clan">Члан 11.</p>
	<p>Критеријуми за стицање статуса истакнутог уметника у култури у области дигиталног стваралаштва и мултимедија јесу:</p>
	<p>– девет самосталних изложби (не с истом грађом), </p>
	<p>– шест самосталних изложби и шест скупних – концепцијских изложби, </p>
	<p>– 20 скупних – концепцијских изложби, </p>
	<p>– девет самосталних мултимедијалних пројеката (видео, филм, компјутерска уметност, перформанси и други облици савременог уметничког изражавања), 
	</p>
	<p>– шест самосталних и шест скупних – концепцијских мултимедијалних пројеката, 
	</p>
	<p>– 20 скупних мултимедијалних пројеката (видео, филм, компјутерска уметност, перформанси и други облици савременог уметничког изражавања), 
	</p>
	<p>– 20 наступа/учешћа на скупним – концепцијским изложбама, </p>
	<p>– четири самосталне и шест скупних – концепцијских изложби, </p>
	<p>– 30 уметничких дела остварених изван изложбених простора <br>(видео радови, интерактивне поставке, перформанси),</p>
	<p>– уметнички рад треба да буде пропраћен позитивним одзивима критичке јавности објављеним у стручним периодичним публикацијама, монографијама или средствима јавног информисања,</p>
	<p>– уметнички рад треба да буде награђен неким од вредних награда у Републици Србији (Републичка награда), или иностранству,</p>
	<p>– уметничка дела треба да буду заступљена у сталним поставкама музеја, галерија и сличних установа.</p>
	<p class="bold">Критеријуми за стицање статуса истакнутог стручњака у култури у области научноистраживачке и едукативне делатности у култури</p>
	<p class="clan">Члан 12.</p>
	<p>Критеријуми за стицање статуса истакнутог стручњака у култури у области научноистраживачке и едукативне делатности у култури јесу:</p>
	<p>– да се професионално бави научно-истраживачким радом и едукацијом у области хуманистичких дисциплина, теорије, историје и критике уметности примењујући високе стручне стандарде,</p>
	<p>– да је као аутор осмислио и реализовао већи број сложених и целовитих пројеката (радова) и/или програма у области хуманистичких дисциплина, теорије, историје и критике уметности, 
	</p>
	<p>– да је аутор монографија или већег броја научно-истраживачких или теоријско-стручних радова објављених у домаћој и/или међународној, стручној и/или научној периодици у области хуманистичких дисциплина, теорије, историје и критике уметности, 
	</p>
	<p>– да се професионално бави едукацијом из области хуманистичких дисциплина, теорије, историје и критике уметности,</p>
	<p>– да је стручни рад пропраћен позитивним оценама стручне јавности у одговарајућим монографијама, зборницима и стручним периодичним публикацијама (консултован, презентован, цитиран),</p>
	<p>– да је учествовао у већем броју домаћих и/или међународних научних и/или стручних скупова са ауторским радовима из области хуманистичких дисциплина, теорије, историје и критике уметности,</p>
	<p>– да је својим радом дао значајан допринос унапређењу методологије у области хуманистичких дисциплина, теорије, историје и критике уметности, 
	</p>
	<p>– да је за изузетан допринос унапређењу струке награђен неком од награда домаћих и/или међународних струковних удружења, организација и институција.</p>
	<p>Научна биографија стручњака у овој области треба да садржи:</p>
	<p>– велики број објављених радова у домаћој и иностраној стручној литератури који представљају допринос развоју хуманистичких дисциплина, теорије, историје и критике уметности,</p>
	<p>– објављене значајне монографије из области уметности и хуманистичких дисциплина,</p>
	<p>– учешће са излагањем на значајним домаћим и међународним стручним скуповима,</p>
	<p>– руковођење значајним домаћим и међународним пројектима из области хуманистичких дисциплина, теорије, историје и критике уметности.</p>
	<p class="clan">Члан 13.</p>
	<p>Ако уметник или стручњак у култури остварује резултате у више области, приликом разматрања његове кандидатуре за статус истакнутог уметника или истакнутог стручњака у култури, узеће се у обзир критеријуми за доделу статуса истакнутог уметника или истакнутог стручњака у култури из свих области у којима уметник, односно стручњак у култури делује, а статус истакнутог уметника, односно истакнутог стручњака у култури, може стећи из оне области којом се највише бави или у оквиру које је постигао највеће домете.</p>
	<p class="clan">Члан 14.</p>
	<p>Ако уметник у исто време делује и као стручњак у култури у једној или више уметничких области, приликом разматрања његове кандидатуре за статус истакнутог уметника узеће се у обзир и резултати које је остварио као стручњак у култури, а у складу с критеријумима који важе за доделу статуса истакнутог стручњака у култури у областима којима се бави.</p>
	<p class="clan">Члан 15.</p>
	<p>Ако стручњак у култури делује и као уметник у једној или више уметничких области, приликом разматрања његове кандидатуре за статус истакнутог стручњака у култури узеће се у обзир и резултати које је остварио као уметник, а у складу с критеријумима који важе за доделу статуса истакнутог уметника у областима којима се бави.</p>
	<p class="clan">Члан 16.</p>
	<p>Овај правилник ступа на снагу осмог дана од дана објављивања у „Службеном гласнику Републике Србије”.</p>
	<p>&nbsp;</p>
	<p class="potpis" style="line-height: 150%; margin-top: 0">Број 110-00-26/2012-01</p>
	<p class="potpis" style="line-height: 150%; margin-top: 0">У Београду, 30. маја 2012. године</p>
	<p class="potpis" style="line-height: 150%; margin-top: 0">Министар,</p>
	<p class="potpis" style="line-height: 150%; margin-top: 0">
	<span class="bold">Предраг Марковић,</span> с.р.</p>

