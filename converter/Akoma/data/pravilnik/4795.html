


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	text-align: left;
}
.auto-style2 {
	text-align: center;
	color: #008000;
}
.auto-style3 {
	color: #008000;
}
</style>


	<p class="broj">&nbsp;</p>
	<p>На основу члана 181. тач. 13) и 17) Закона о државном премеру и катастру („Службени гласник РС”, бр. 72/09, 18/10 и 65/13), 
	</p>
	<p>Директор Републичког геодетског завода доноси</p>
	<p>&nbsp;</p>
	<p class="odluka-zakon">ПРАВИЛНИК</p>
	<p class="naslov">о топографском премеру и топографско-картографским производима</p>
	<p class="naslov"><span style="font-weight: 400">"Службени гласник РС", број 
	7 од 23. јануара 2015.</span></p>
	<p class="naslov">&nbsp;</p>
	<p class="clan">I. УВОДНЕ ОДРЕДБЕ</p>
	<p class="clan">Члан 1.</p>
	<p>Овим правилником прописују се технички нормативи, методе и начин рада код топографског премера, садржај топографско-картографских производа, садржај техничке документације за реализацију топографског премера и израду топографско-картографских производа, контрола квалитета код топографског премера и израде топографско-картографских производа, архивирање и дистрибуција топографско-картографских производа. 
	</p>
	<p class="clan">Члан 2.</p>
	<p>Поједини изрази и скраћенице употребљени у овом правилнику имају следеће значење:</p>
	<p>1) „aпсолутна висинска тачност дигиталног висинског модела” јесте мера тачности висина тачака које дефинишу дигитални висински модел у односу на референтну висинску површ;</p>
	<p>2) „<span class="italik">boresight </span>калибрација” јесте метод којим се дефинише одступање између центра IMU јединице и пројекционог центра камере;</p>
	<p>3) „вињетирање” јесте пад осветљености од средине ка ивици снимка;</p>
	<p>4) „геодетско-катастарски информациони систем” представља информациони систем који се састоји од података и сервиса основних геодетских радова, катастра непокретности, адресног регистра, регистра просторних јединица, регистра географских имена, катастра водова и топографско-картографских података, као и других података у складу са Законом о државном премеру и катастру;</p>
	<p>5) „географска имена” јесу имена насељених места и физичко-географских објеката (планина, река, језера, и др.);</p>
	<p>6) „геореференцирање” јесте поступак којим се обезбеђује једнозначно позиционирање података у географском простору;</p>
	<p>7) „GDOP” (<span class="italik">Geometric Dilution of Precision</span>)<span class="italik">
	</span>представља меру квалитета геометрије глобалног позиционог система, тј.<span class="italik">
	</span>меру утицаја геометрије сателита на прецизност глобалног позиционог система и изражава се кроз хоризонталне (HDOP – 
	<span class="italik">Horizontal Dilution of Precision</span>), вертикалне (VDOP – 
	<span class="italik">Vertical Dilution of Precision</span>), просторне (PDOP – 
	<span class="italik">Positional Dilution of Precision</span>) и временске (TDOP – 
	<span class="italik">Time Dilution of Precision</span>) факторе прецизности;</p>
	<p>8) „GNSS” (<span class="italik">Global Navigation Satellite System</span>) – глобални навигациони сателитски систем;</p>
	<p>9) „GPS” (<span class="italik">Global Positioning System</span>) –<span class="italik">
	</span>глобални позициони систем;</p>
	<p>10) „даљинска детекција” јесте метод прикупљања информација путем система који нису у директном физичком контакту са испитиваном појавом или објектом;</p>
	<p>11) „дигитални број – DN” (енг. <span class="italik">digital number</span>) јесте дискретна вредност пиксела којом се дефинише његов спектрални интензитет и изражава се вредношћу од 0 до 255;</p>
	<p>12) „дигитални висински модел – ДВМ” јесте математички дефинисана континуална површ у дигиталном облику која у довољној мери представља висинску структуру површи од интереса;</p>
	<p>13) „дигитални модел терена – ДМТ” јесте математички дефинисана континуална површ у дигиталном облику која у довољној мери представља терен;</p>
	<p>14) „дигитални модел површи – ДМП” јесте математички дефинисана континуална површ у дигиталном облику која у довољној мери представља терен и природне и вештачке објекте који се налазе на терену;</p>
	<p>15) „дигитални ортофото – ДОФ” јесте геореференцирана дигитална слика дела површи земље одређених димензија која има карактеристике ортогоналне пројекције, добијена поступком орторектификације дигиталних аерофотограметријских снимака, дигиталних сателитских снимака или снимака добијених осталим методама даљинске детекције;</p>
	<p>16) „дигитална слика” јесте слика која је дефинисана у бинарној форми и састоји се од матрице пиксела, где се сваки пиксел слике састоји од једног или више битова информација којима се дефинишу његове дигиталне карактеристике (величина, боја и осветљеност – спектрални интензитет); 
	</p>
	<p>17) „дигитални снимак” јесте снимак у дигиталном растерском облику добијен у поступку аерофотограметријског снимања, сателитског снимања или осталим методама даљинске детекције; 
	</p>
	<p>18) „формат растерског фајла” јесте начин записа дигиталне слике; </p>
	<p>19) „INS” (<span class="italik">Inertial Navigation System</span>) јесте инерцијални навигациони систем који користи рачунар, сензоре помераја (акцелерометре) и сензоре просторне ротације (жироскопе) за континуално рачунање позиције, оријентације и брзине (правац и брзину кретања) летелице без коришћења екстерних референци;</p>
	<p>20) „IMU” (<span class="italik">Inertial Measurement Unit</span>) јесте електронски уређај који детектује промене у просторној ротацији летелице;</p>
	<p>21) „картографски симбол” јесте поједностављени писани или графички знак којим се на картама приказује неки објекат, појава или њихов стварни међусобни однос;</p>
	<p>22) „<span class="italik">lever arm</span> калибрација” јесте метод којим се одређује одступање између GPS јединице и пројекционог центра камере;</p>
	<p>23) „LiDAR” (<span class="italik">Light Detection аnd Ranging</span>) јесте метод који се заснива на коришћењу ласерске светлости за одређивање растојања од сензора до објеката у простору;</p>
	<p>24) „метаподаци” јесу скуп података који описују, објашњавају, лоцирају или на други начин чине лакшим претраживање, коришћење или управљање неким извором информација; 
	</p>
	<p>25) „мртви углови” јесу подручја на снимку на којима није могуће видети детаљ референтне површи услед пресликавања високих објеката код централне пројекције;</p>
	<p>26) „НИГП – национална инфраструктура геопросторних података” представља стратегију, технологију, правила, стандарде и људске ресурсе који су потребни за прикупљање, обраду, чување, приступ, размену и оптимално коришћење геопросторних података Републике Србије;</p>
	<p>27) „ортофото мозаик” јесте слика настала спајањем два или више међусобно преклапајућих или граничних орторектификованих снимака, где су ивице њихових спојева садржајно и радиометријски уклопљене тако да чине континуалну слику;</p>
	<p>28) „орторектификација” јесте поступак диференцијалне ректификације којим се перспективна пројекција преводи у ортогоналну, отклањају ефекти нагиба осе снимања камере и утицај рељефа терена на садржај снимка;</p>
	<p>29) „орторектификовани снимак” јесте снимак код кога је примењен поступак орторектификације;</p>
	<p>30) „основни топографски модел” представља апстракцију простора Републике Србије и чине га дефинисани топографски објекти са припадајућим описом својстава и међусобних односа (атрибути и релације), обухватом прикупљања, правилима креирања и начином приказа, а израђује се на основама и принципима географског информационог система;</p>
	<p>31) „пиксел” јесте најмањи дискретни елемент дигиталне слике за који се води дигитална карактеристика;</p>
	<p>32) „просторна резолуција ДОФ-а” јесте димензија пиксела ДОФ-а на терену – GSD (<span class="italik">Ground Sample Distance</span>);</p>
	<p>33) „радиометријска корекција” јесте корекција дигиталног броја (DN);</p>
	<p>34) „радијално померање слике објекта” (Δ<span class="italik">r</span>) јесте одступање стварне горње површи објекта од његове ортогоналне пројекције на референтну површ и рачуна се по формули:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_01_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_01.tif"></p>
	<p>где су:</p>
	<p><span class="italik">r</span> <span class="italik">–</span> радијално одступање тачке од надира слике</p>
	<p><span class="italik">c</span><span class="subscript">cam</span>
	<span class="italik">– </span>константа камере</p>
	<p><span class="italik">m</span><span class="subscript">s</span><span class="italik"> – 
	</span>именилац размере снимања</p>
	<p><span class="italik">ΔZ –</span> растојање изабраних тачака горње површи објекта од референтне равни;</p>
	<p>35) „радијална позициона грешка на ДОФ-у” (Δ<span class="italik">R</span><span class="subscript">0</span>) јесте положајно одступање тачке од њене ортогоналне пројекције на референтну површ и рачуна се по формули:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_02_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_02.tif">
	</p>
	<p>где је Δ<span class="italik">h</span> <span class="italik">–</span> одступање висине изабране тачке од њене висине на референтној површи;</p>
	<p>36) „<span class="italik">r</span>” јесте радијално одступање тачке од надира слике и рачуна се по формули:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_03_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_03.tif"></p>
	<p>где су:</p>
	<p><span class="italik">p – </span>величина подужног преклопа снимака изражена у децималном запису</p>
	<p><span class="italik">q – </span>величина попречног преклопа снимака изражена у децималном запису</p>
	<p><span class="italik">s</span><span class="subscript">1</span><span class="italik">, s</span><span class="subscript">2</span><span class="italik"> –</span> димензије снимка у правцу подужног, односно попречног преклопа;</p>
	<p>37) „релативна висинска тачност ДВМ-а” јесте мера одступања висинске разлике суседних тачака израђеног ДВМ-а у односу на висинску разлику истих тачака на референтној површи;</p>
	<p>38) „средња квадратна грешка положајних координата (<span class="italik">m</span><span class="subscript">E</span><span class="italik">,m</span><span class="subscript">N</span>)” јесте мера разлике између вредности координата тачака мерених на производу и њихових вредности одређених на основу мерења на терену или на неки други начин са тачношћу већом или једнаком задатој тачности производа и рачуна се по формули:</p>
	<p>за <span class="italik">E</span> координату:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_04_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_04.tif"></p>
	<p>за <span class="italik">N</span> координату:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_05_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_05.tif"></p>
	<p>где су:</p>
	<p><span class="italik">n</span> – број тачака које учествују у контроли производа</p>
	<p><span class="italik">E</span><span class="subscript">im</span>, 
	<span class="italik">N</span><span class="subscript">im</span> – координате контролне тачке мерене на производу</p>
	<p><span class="italik">E</span><span class="subscript">it</span>, 
	<span class="italik">N</span><span class="subscript">it</span> – координате контролне тачке одређене мерењем на терену или на неки други начин са тачношћу већом или једнаком задатој тачности производа;</p>
	<p>39) „средња квадратна грешка висина (<span class="italik">m</span><span class="subscript">h</span>)” јесте мера разлике између вредности висина контролних тачака мерених на производу и њихових вредности одређених мерењем на терену или на неки други начин са тачношћу већом или једнаком задатој тачности производа и рачуна се по формули:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_06_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_06.tif"></p>
	<p>где су:</p>
	<p><span class="italik">n</span> – број тачака које учествују у контроли производа</p>
	<p><span class="italik">h</span><span class="subscript">im</span> – висина контролне тачке мерене на производу</p>
	<p><span class="italik">h</span><span class="subscript">io</span> – висина контролне тачке одређена мерењем на терену или на неки други начин са тачношћу већом или једнаком задатој тачности производа;</p>
	<p>40) „структура података ДВМ-а” представља начин уређења, односно распоред висинских тачака и структурних линија које чине одређени висински модел (неправилни/селективни распоред тачака односно структурних линија, мрежа тачака неправилних троуглова – TIN (<span class="italik">Triangulated Irregular Network</span>), правилна мрежа тачака (енг. 
	<span class="italik">grid</span>), распоред тачака по профилима и др.);</p>
	<p>41) „структурне линије” јесу линије које карактеришу висинску структуру површи од интереса и могу бити изохипсе (изохипса – затворена крива линија чије све тачке имају једнаку висину) или преломне линије (линије којима се дефинишу места у којима површ мења пад, односно долази до промена у њеној конфигурацији);</p>
	<p>42) „топографски објекти” јесу природни и изграђени објекти на земљиној површини, класификовани у одговарајуће теме, просторно геометријски одређени у државном референтном систему и описани атрибутима;</p>
	<p>43) „CCNS” (<span class="italik">Computer Controled Navigation System</span>) – компјутерски контролисани систем за навигацију којим се врши навођење и позиционирање летелице;</p>
	<p>44) „<span class="italik">true</span> ортофото” јесте ортофото код кога су отклоњени утицаји радијалног померања слике објеката, односно код кога су објекти преведени у ортогоналну пројекцију;</p>
	<p>45) „<span class="italik">hot spots</span>” јесу локалне области на снимку које су значајно светлије од осталог садржаја;</p>
	<p>46) 
	<img src="http://www.pravno-informacioni-sistem.rs/SlGlasnikPortal/slike/topografija_Page_07_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_07.tif"> јесу пројектним задатком задате средње квадратне грешке положајних координата ДОФ-а.</p>
	<p class="clan">II. ТОПОГРАФСКИ ПРЕМЕР</p>
	<p class="bold"><span class="bold">1. Државни референтни систем и државна пројекција</span></p>
	<p class="clan">Члан 3.</p>
	<p>Топографски премер се врши у државном референтном систему који је дефинисан Законом о државном премеру и катастру („Службени гласник РС”, бр. 72/09, 18/10 и 65/13 – у даљем тексту: Закон) и подзаконским актом који уређује област основних геодетских радова. 
	</p>
	<p>Државна пројекција за Републику Србију, сходно члану 34. Закона, јесте конформна Универзална трансверзална Меркаторова пројекција – 
	<span class="italik">Universal Transverse Mercator</span> (у даљем тексту: UTM) на елипсоид GRS80.</p>
	<p>Референтна површ у односу на коју се изражавају висине је површ квазигеоида.</p>
	<p class="bold"><span class="bold">2. Топографски премер</span></p>
	<p class="clan">Члан 4.</p>
	<p>Топографски премер јесте геодетско мерење топографских објеката и терена прописаном класом тачности, прикупљање података о њиховим квалитативним и квантитативним особинама и података о географским и другим именима.</p>
	<p>Основна метода геодетског мерења топографских објеката и терена јесте аерофотограметријска метода. 
	</p>
	<p>За геодетско мерење топографских објеката и терена могу се користити и остале геодетске методе мерења које се примењују у државном премеру.</p>
	<p>Подаци топографског премера су основа за успостављање и одржавање топографско-картографске базе података.</p>
	<p class="bold"><span class="bold">3. Техничка документација</span></p>
	<p class="clan">Члан 5.</p>
	<p>Техничка документација за извођење геодетских радова код топографског премера и израду топографско-картографских производа израђује се у складу са Законом, подзаконским актом којим се уређује израда техничке документације за извођење геодетских радова и одредбама овог правилника. 
	</p>
	<p class="bold"><span class="bold">4. Садржај и елаборат топографског премера</span></p>
	<p class="clan">Члан 6.</p>
	<p>Топографски премер обухвата припремне радове, теренско одређивање допунских геодетских тачака, премер топографских објеката и терена и обраду прикупљених података премера, прикупљање података о природним и изграђеним објектима и подручјима и израду елабората топографског премера.</p>
	<p>Елаборат топографског премера јесте скуп докумената и података насталих у поступку пројектовања и реализације топографског премера.</p>
	<p>На основу елабората топографског премера и података из других извора формира се основни топографски модел и израђује дигитални модел терена, дигитални ортофото, основна државна карта и остале карте. 
	</p>
	<p class="bold"><span class="bold">5. Прикупљање података аерофотограметријском методом снимања</span></p>
	<p class="clan">Члан 7.</p>
	<p>Аерофотограметријска метода снимања представља поступак у коме се на основу фотограметријских снимака, насталих снимањем из ваздуха путем мерне камере уграђене у труп авиона, прикупљају геометријски подаци о објектима или појавама на физичкој површи земље кроз примену основних технолошких принципа фотограметрије.</p>
	<p class="clan">Члан 8.</p>
	<p>Аерофотограметријско снимање територије Републике Србије, у оквиру топографског премера, врши се периодично, у складу са средњорочним програмом и годишњим планом радова Републичког геодетског завода (у даљем тексту: Завод).</p>
	<p>Средњорочним програмом и годишњим планом радова Завода утврђују се, поред осталог, подручја и период њиховог снимања.</p>
	<p class="italik"><span class="italik">5.1. Техничка документација </span>
	</p>
	<p class="clan">Члан 9.</p>
	<p>Пројектни задатак за израду главног пројекта топографског премера аерофотограметријском методом, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) опис подручја са топографским карактеристикама;</p>
	<p>2) намену аерофотограметријског снимања;</p>
	<p>3) размеру снимања (<span class="italik">m</span><span class="subscript">s</span>), односно резолуцију снимка (<span class="italik">r</span><span class="subscript">snim</span>) који се односе на средњу висину терена подручја које је предмет снимања;</p>
	<p>4) спектралну и радиометријску резолуцију аерофотограметријских снимака;</p>
	<p>5) карактеристике производа који се израђује на основу снимања;</p>
	<p>6) период и услове реализације снимања.</p>
	<p class="clan">Члан 10.</p>
	<p>За потребе израде главног пројекта топографског премера аерофотограметријском методом врше се претходни радови који обухватају прикупљање геодетских подлога (топографске карте, ортофото, дигитални модел терена) за подручје које је предмет снимања, података о авиону, камери и фотоматеријалу (ако се снимање обавља аналогном камером), тачкама GNSS мреже, карактеристикама терена (осветљеност у току дана, контраст међу појединим комплексима земљишта, вегетација) и др.</p>
	<p class="clan">Члан 11.</p>
	<p>Главни пројекат топографског премера аерофотограметријском методом, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) карактеристике авиона;</p>
	<p>2) врсту аерофотограметријске камере са наведеним основним карактеристикама (константа камере, спектрална резолуција, димензије снимaка и др.);</p>
	<p>3) карактеристике GPS/INS система;</p>
	<p>4) карактеристике филма (уколико се снимање обавља аналогном камером);</p>
	<p>5) величину подужног и попречног преклопа снимака;</p>
	<p>6) план лета;</p>
	<p>7) план одређивања оријентационих и контролних тачака;</p>
	<p>8) план фотосигнализације оријентационих и контролних тачака;</p>
	<p>9) прорачун параметара оријентације снимака са претходном оценом тачности;</p>
	<p>10) контроле квалитета, начин њиховог спровођења и дозвољене вредности одступања за сваку врсту контроле по фазама реализације аерофотограметријске методе;</p>
	<p>11) техничкe нормативe;</p>
	<p>12) начин организације и формат података и начин именовања фајлова. </p>
	<p class="clan">Члан 12.</p>
	<p>Технички извештај о извршеним радовима из главног пројекта нарочито садржи:</p>
	<p>1) извештај о калибрацији камере;</p>
	<p>2) извештај о калибрацији GPS/INS система;</p>
	<p>3) извештај о реализацији припремних радова;</p>
	<p>4) извештај о извршеној провери опреме и временских услова пре почетка снимања;</p>
	<p>5) извештај о реализацији аерофотограметријског снимања;</p>
	<p>6) извештај о прелиминарној контроли података GPS/INS система и прикупљених снимака;</p>
	<p>7) извештај о обради прикупљених података (израчунавање иницијалне трајекторије, односно иницијалних елемената спољашње оријентације снимака, обрада дигиталних снимака, обрада филма и израда контакт-копија, скенирање аналогних снимака);</p>
	<p>8) извештај о извршеним контролама квалитета реализованог аерофотограметријског снимања и скенирања;</p>
	<p>9) извештај о одређивању оријентационих и контролних тачака;</p>
	<p>10) извештај о извршеној аеротриангулацији. </p>
	<p class="bold"><span class="italik">5.2. Технички нормативи</span></p>
	<p class="spacija">5.2.1. Камере за аерофотограметријско снимање </p>
	<p class="clan">Члан 13.</p>
	<p>Аерофотограметријско снимање може се вршити аналогном или дигиталном аерофотограметријском камером.</p>
	<p>За камеру којом се реализује аерофотограметријско снимање мора постојати извештај о извршеној калибрацији који не сме бити старији од две године.</p>
	<p>Вредност константе камере мора бити одређена са тачношћу 0,01 mm. Највећа дозвољена дисторзија је 0,01 mm. 
	</p>
	<p>Радиометријска резолуција код дигиталне камере мора да буде једнака или већа од 12 бита по каналу боје.</p>
	<p>Ако се аерофотограметријско снимање за потребе израде 
	<span class="italik">true</span> ортофотоа изводи аналогном камером, користе се камере одговарајућих константи („ускоугаоне” или „нормалноугаоне”).</p>
	<p class="spacija">5.2.2. GPS/INS систем</p>
	<p class="clan">Члан 14.</p>
	<p>За GPS/INS систем мора да постоји извештај о извршеној калибрацији (<span class="italik">boresight</span> и 
	<span class="italik">lever arm</span> калибрација) који не сме бити старији од шест месеци.</p>
	<p>Извештај о извршеној калибрацији може се израдити и на основу тестирања система на тест-полигону непосредно пре почетка снимања. 
	</p>
	<p>У случају да је после калибрације дошло до скидања објектива камере или се GPS/INS систем поновно уграђује, обавезна је поновна калибрација.</p>
	<p>Захтевана тачност елемената GPS/INS система дата је у Табели 1.</p>
	<p class="clan">Табела 1.</p>
	<table class="tabela-sa-borderom">
		<tbody>
			<tr>
				<td colspan="2" align="center" bgcolor="#C0C0C0">
				<p><span class="bold">Јединица</span></p></td>
				<td align="center" bgcolor="#C0C0C0">
				<p><span class="bold">Тачност (карактеристика)</span></p></td>
			</tr>
			<tr>
				<td rowspan="3">
				<p>GPS</p></td>
				<td>
				<p>Положај</p></td>
				<td align="center">
				<p>0,3 m</p></td>
			</tr>
			<tr>
				<td>
				<p>Висина</p></td>
				<td align="center">
				<p>0,3 m</p></td>
			</tr>
			<tr>
				<td>
				<p>Интервал прикупљања</p></td>
				<td align="center">
				<p>1 s</p></td>
			</tr>
			<tr>
				<td rowspan="4">
				<p>IMU </p></td>
				<td>
				<p>Угао <span class="italik">Roll</span> (око X-осе)</p></td>
				<td align="center">
				<p>0,015°</p></td>
			</tr>
			<tr>
				<td>
				<p>Угао <span class="italik">Pitch</span> (око Y-осе)</p></td>
				<td align="center">
				<p>0,015°</p></td>
			</tr>
			<tr>
				<td>
				<p>Угао <span class="italik">Head</span> (око Z-осе)</p></td>
				<td align="center">
				<p>0,035°</p></td>
			</tr>
			<tr>
				<td>
				<p>Интервал прикупљања</p></td>
				<td align="center">
				<p>0,016 s</p></td>
			</tr>
		</tbody>
	</table>
	<p>Када је снимање подржано GPS/INS системом период за реализацију снимања се бира када је повољан распоред GNSS сателита (да PDOP буде мањи или једнак 4) и њихов број није мањи од пет. 
	</p>
	<p class="spacija">5.2.3. Aерофотограметријско снимање </p>
	<p class="clan">Члан 15.</p>
	<p>Основно мерило квалитета аерофотограметријског снимања аналогном камером представља размера снимања (<span class="italik">m</span><span class="subscript">s</span>), док је код снимања дигиталном камером основно мерило квалитета резолуција снимка (<span class="italik">r</span><span class="subscript">snim</span>).</p>
	<p>Уколико се аерофотограметријско снимање изводи аналогном камером, размера снимања се одређује у зависности од захтеване тачности, начина обраде снимака, карактеристика терена, временских услова и др.</p>
	<p>Уколико се аерофотограметријско снимање изводи дигиталном камером, просторна резолуција снимка се одређује тако да не буде већа од половине димензије најмањег објекта који се жели идентификовати.</p>
	<p>Просторна резолуција снимка на основу којег се израђује производ (ДОФ, ортофото мозаик и производи даљинске детекције) не сме да буде већа од задате просторне резолуције производа.</p>
	<p>Разлика у размери снимања, односно резолуцији дигиталних снимака, услед висинских разлика терена, не сме бити већа од 15%, а изузетно 20% за подручја која су главним пројектом одређена као подручја од мањег интереса.</p>
	<p>Број снимака који одступају од пројектоване размере снимања, односно чија се резолуција разликује од пројектоване, не сме бити већи од 10%.</p>
	<p>Реализована висина лета не сме да се разликује од пројектоване више од 5%.</p>
	<p class="clan">Члан 16.</p>
	<p>Аерофотограметријско снимање задатог подручја обавља се, по правилу, једном камером. 
	</p>
	<p>Ако се за аерофотограметријско снимање задатог подручја користе две или више камера, снимање различитим камерама мора обухватити снимање најмање једне заједничке линије лета.</p>
	<p>Снимање једне линије лета обавља се истом камером.</p>
	<p>За реализацију аерофотограметријског снимања користе се авиони са способношћу стабилног лета на прописаним висинама. 
	</p>
	<p class="clan">Члан 17.</p>
	<p>Уколико се при аерофотограметријском снимању користи GPS/INS систем, прикупљају се подаци GPS опажања референтне GNSS станицe, подаци GPS опажања система у авиону, као и подаци опажања IMU јединице.</p>
	<p>Максимални интервал прикупљања података GPS опажања референтне GNSS станице je 30 s. Максимални интервал прикупљања података GPS опажања у авиону је 1 s. Трајање опажања GPS/INS система у авиону, пре и после снимања, мора бити дуже од пет минута.</p>
	<p>GPS пријемник прима податке о фазама носећег сигнала на две различите фреквенције у интервалу мањем од 1 s.</p>
	<p>Прелет авиона за иницијализацију IMU јединице, ради елиминисања кумулативне грешке, врши се у временским интервалима који се одређују главним пројектом у зависности од спецификације система који се користи. 
	</p>
	<p class="clan">Члан 18.</p>
	<p>Аерофотограметријско снимање изводи се, по правилу, са минималним подужним преклопом снимака 
	<span class="italik">p </span>= 60% и минималним попречним преклопом 
	<span class="italik">q </span>= 30%. </p>
	<p>У зависности од топографских карактеристика терена, врсте производа и вредности максималног радијалног померања слике објекта, величине подужног и попречног преклопа могу бити веће.</p>
	<p>Одступање реализованог подужног преклопа снимака од пројектованог не сме бити веће од 5%, док одступање реализованог попречног преклопа снимака не сме бити веће од трећине пројектованог попречног преклопа.</p>
	<p>Аерофотограметријско снимање за потребе израде <span class="italik">true</span> ортофотоа изводи се са минималним подужним преклопом снимака 
	<span class="italik">p </span>= 80% и минималним попречним преклопом 
	<span class="italik">q </span>= 80%, при чему одступање реализованих преклопа снимака од пројектованих не сме бити веће од 5%. 
	</p>
	<p>Вредност ротације снимака мора бити мања од 5° око Х и Y осе, односно 15° око Z осе.</p>
	<p class="spacija">5.2.4. Карактеристике филма</p>
	<p class="clan">Члан 19.</p>
	<p>Када се аерофотограметријско снимање изводи аналогном камером користи се црно-бели или филм у боји. 
	</p>
	<p>Филм мора имати стабилне димензије, високу општу осетљивост, добру осетљивост на боје, оштру градацију и високу моћ разлучивања. 
	</p>
	<p>Општа осетљивост филма мора бити у распону од 50 до 400 ASA.</p>
	<p>Резолуција филма мора бити већа од 40 линија по једном милиметру.</p>
	<p>Филм се употребљава и чува према упутству произвођача.</p>
	<p class="spacija">5.2.5. Период и услови снимања</p>
	<p class="clan">Члан 20.</p>
	<p>Аерофотограметријско снимање, по правилу, врши се у периоду најмање вегетације (рано пролеће или касна јесен) и током дана када су сенке најмање.</p>
	<p>Минимална вредност угла сунца приликом авиоснимања је 30º изнад хоризонта.</p>
	<p>Услови снимања треба да буду такви да угао сунчевих зрака у односу на правац и време лета буду прихватљиви у смислу избегавања претераних одсјаја и обезбеђивањa оптималног контраста на снимцима. 
	</p>
	<p>Атмосферски услови треба да буду стабилни без појаве јаког ветра, облачности, магле, испарења и сличних појава које утичу на квалитет снимака.</p>
	<p>Уколико над подручјем које је предмет снимања постоје облаци или сенке од облака, снимање се не врши.</p>
	<p>Изузетно од става 5. овог члана, због топографских карактеристика подручја које се снима, дозвољено је постојање облака или сенки од облака на снимцима, и то највише до 5% од укупног броја снимака.</p>
	<p>Период и услови снимања дефинишу се пројектним задатком у зависности од намене аерофотограметријског снимања и карактеристика производа који се израђује на основу снимања. 
	</p>
	<p class="spacija">5.2.6. План лета</p>
	<p class="clan">Члан 21.</p>
	<p>Израда плана лета обухвата дефинисање редова снимања у државном референтном систему и пратећих параметара аерофотограметријског снимања.</p>
	<p>План лета се састоји из нумеричког и графичког дела, који могу бити у аналогном или дигиталном облику.</p>
	<p class="clan">Члан 22.</p>
	<p>Нумерички део плана лета обухвата рачунање елемената датих у Табели 2.</p>
	<p class="clan">Табела 2.</p>
	<table class="tabela-sa-borderom">
		<tbody>
			<tr>
				<td rowspan="2" bgcolor="#C0C0C0" align="center">
				<p><span class="bold">Елементи плана лета</span></p></td>
				<td colspan="2" bgcolor="#C0C0C0" align="center">
				<p><span class="bold">Начин рачунања</span></p></td>
			</tr>
			<tr>
				<td bgcolor="#C0C0C0" align="center">
				<p><span class="bold">Аналогна камера</span></p></td>
				<td bgcolor="#C0C0C0" align="center">
				<p><span class="bold">Дигитална камера</span></p></td>
			</tr>
			<tr>
				<td>
				<p>Релативна висина лета</p></td>
				<td align="center">
				<p><span class="italik">h</span><span class="subscript">l </span>
				<span class="italik">= m</span><span class="subscript">s</span><span class="italik">× c</span><span class="subscript">cam</span></p>
				</td>
				<td align="center">
				<p><span class="italik">h</span><span class="subscript">l </span>
				<span class="italik">= (r</span><span class="subscript">snim</span><span class="italik"> × c</span><span class="subscript">cam</span><span class="italik">)/r</span><span class="subscript">cam</span></p>
				</td>
			</tr>
			<tr>
				<td>
				<p>Апсолутна висина лета</p></td>
				<td colspan="2" align="center">
				<p><span class="italik">ho = h</span><span class="subscript">t 
				</span><span class="italik">+</span><span class="superscript">
				</span><span class="italik">h</span><span class="subscript">l</span></p>
				</td>
			</tr>
			<tr>
				<td>
				<p>Димензије захватања</p>
				<p>терена снимком </p></td>
				<td align="center">
				<p><span class="italik">S = S’ × m</span><span class="subscript">s</span></p>
				</td>
				<td align="center">
				<p><span class="italik">S</span><span class="subscript">a </span>
				<span class="italik">= P</span><span class="subscript">a</span><span class="italik"> × r</span><span class="subscript">snim</span><span class="italik"> ; S</span><span class="subscript">b 
				</span><span class="italik">= P</span><span class="subscript">b</span><span class="italik"> × r</span><span class="subscript">snim</span></p>
				</td>
			</tr>
			<tr>
				<td>
				<p>Површина терена захваћена једним снимком</p></td>
				<td align="center">
				<p><span class="italik">P = S</span><span class="superscript">2</span></p>
				</td>
				<td align="center">
				<p><span class="italik">P = S</span><span class="subscript">a</span><span class="italik"> × S</span><span class="subscript">b</span></p>
				</td>
			</tr>
			<tr>
				<td>
				<p>Димензије базе на терену (осим за линијске сензоре)</p></td>
				<td align="center">
				<p><span class="italik">b = S × (1 – p/100)</span></p></td>
				<td align="center">
				<p><span class="italik">b = S</span><span class="subscript">a</span><span class="italik"> × (1 – p/100)</span></p>
				</td>
			</tr>
			<tr>
				<td>
				<p>Димензије размака између редова на терену</p></td>
				<td align="center">
				<p><span class="italik">a = S × (1 – q/100)</span></p></td>
				<td align="center">
				<p><span class="italik">a = S</span><span class="subscript">b</span><span class="italik"> × (1 – q/100)</span></p>
				</td>
			</tr>
			<tr>
				<td>
				<p>Површина ефективног стерео подручја (осим за линијске сензоре)</p>
				</td>
				<td colspan="2" align="center">
				<p><span class="italik">P</span><span class="subscript">s </span>
				<span class="italik">= a × b</span></p></td>
			</tr>
			<tr>
				<td>
				<p>Број модела у реду (осим за линијске сензоре)</p></td>
				<td colspan="2" align="center">
				<p><span class="italik">n</span><span class="subscript">m</span>
				<span class="italik">= D/b +</span><span class="superscript">
				</span><span class="italik">1</span></p></td>
			</tr>
			<tr>
				<td>
				<p>Број снимака у реду (осим за линијске сензоре)</p></td>
				<td colspan="2" align="center">
				<p><span class="italik">n</span><span class="subscript">s </span>
				<span class="italik">= n</span><span class="subscript">m </span>
				<span class="italik">+</span><span class="superscript"> </span>
				<span class="italik">1</span></p></td>
			</tr>
			<tr>
				<td>
				<p>Број редова у блоку</p></td>
				<td colspan="2" align="center">
				<p><span class="italik">n</span><span class="subscript">r</span>
				<span class="italik">= Š/a +</span><span class="superscript">
				</span><span class="italik">1</span></p></td>
			</tr>
			<tr>
				<td>
				<p>Временски интервал између експозиција (осим за линијске сензоре)</p>
				</td>
				<td colspan="2" align="center">
				<p><span class="italik">t[s] =</span> <span class="italik">b[m] / V[m/s] &gt; 2,0</span></p>
				</td>
			</tr>
		</tbody>
	</table>
	<p>За рачунање елемената плана лета из Табеле 2. користе се следећи параметри:</p>
	<p><span class="italik">m</span><span class="subscript">s</span> – именилац размере снимања;</p>
	<p><span class="italik">c</span><span class="subscript">cam </span>– константа камере;</p>
	<p><span class="italik">r</span><span class="subscript">snim</span> – резолуција снимка;</p>
	<p><span class="italik">r</span><span class="subscript">cam </span>– резолуција камере;</p>
	<p><span class="italik">h</span><span class="subscript">t</span> – надморска висина терена;</p>
	<p><span class="italik">P</span><span class="subscript">a</span> – број пиксела дигиталног снимка у правцу осе снимања;</p>
	<p><span class="italik">P</span><span class="subscript">b</span> – број пиксела дигиталног снимка управно на правац осе снимања;</p>
	<p><span class="italik">p</span> – величина подужног преклопа у процентима;</p>
	<p><span class="italik">q</span> – величина попречног преклопа у процентима;</p>
	<p><span class="italik">D</span> – дужина реда;</p>
	<p><span class="italik">Š</span> – ширина блока (мерена управно на правац пројектовања редова);</p>
	<p><span class="italik">V</span> – брзина кретања авиона.</p>
	<p>Параметри из става 2. овог члана дефинишу се у складу са захтевима из пројектног задатка.</p>
	<p class="clan">Члан 23.</p>
	<p>Као подлога за израду графичког дела плана лета могу се користити топографске карте чија је размера до пет пута ситнија од размере снимања, као и дигитални ортофото са висинском представом терена. 
	</p>
	<p>Графички део плана лета нарочито садржи:</p>
	<p>1) границу подручја за које се врши снимање;</p>
	<p>2) редове снимања са дефинисаним правцима лета;</p>
	<p>3) ознаке редова снимања;</p>
	<p>4) почетак и крај реда снимања;</p>
	<p>5) положај планираних пројекционих центара снимака у оквиру сваког реда (осим за линијске сензоре);</p>
	<p>6) укупан број снимака за сваки ред (осим за линијске сензоре);</p>
	<p>7) апсолутну висину лета за сваки ред.</p>
	<p class="clan">Члан 24.</p>
	<p>План лета се израђује тако да подручје снимања буде у потпуности обухваћено без обзира на његове топографске карактеристике.</p>
	<p>Ред снимања се планира тако да се снимање изврши на истој апсолутној висини у односу на референтну површ. 
	</p>
	<p>Апсолутна висина лета дефинише се у односу на средњу вредност висина на подручју обухваћеном редом снимања. 
	</p>
	<p>У зависности од конфигурације терена и границе подручја снимања, могу се планирати додатни попречни или коси редови снимања.</p>
	<p>Уколико се ред снима из два или више пута, делови реда морају имати преклапање од најмање два модела. 
	</p>
	<p>Приликом израде плана лета мора се предвидети снимање најмање једног модела изван граница подручја, на почетку и крају сваког реда.</p>
	<p class="clan">Члан 25.</p>
	<p>За извођење аерофотограметријског снимања дигиталном камером уз коришћење GPS/INS система, користи се мрежа перманентних GNSS станица националне референтне мреже (АГРОС).</p>
	<p>Растојање између летелице и перманентне GNSS станице у свакој тачки снимања (рачунајући и окрет летелице) не сме бити веће од 50 километара.</p>
	<p>За извођење аерофотограметријског снимања користе се најмање две перманентне GNSS станице.</p>
	<p>Уколико се постојеће перманентне GNSS станице не налазе на прописаном растојању од летелице и у прописаном броју, постављају се привремене GNSS станице.</p>
	<p>Позиција привремене GNSS станице одређује се тако да се обезбеди квалитетан пријем сигнала GNSS сателита, као и фиксирање антене пријемника.</p>
	<p>Нагиб летелице при окрету за снимање следећег реда не сме бити већи од 20°. 
	</p>
	<p class="spacija">5.2.7. План одређивања оријентационих и контролних тачака</p>
	<p class="clan">Члан 26.</p>
	<p>План одређивања оријентационих и контролних тачака израђује се у зависности од карактеристика подручја обухваћеног снимањем, плана лета и карактеристика производа који се израђује на основу снимања.</p>
	<p>План одређивања оријентационих и контролних тачака обухвата:</p>
	<p>1) дефинисање броја и распореда тачака у оквиру аерофотограметријског блока; 
	</p>
	<p>2) одређивање типа (висинска, положајна или потпуна) и врсте (фотосигналисане или тачке топографског детаља) тачака;</p>
	<p>3) дефинисање тачности, методе и начина одређивања координата тачака;</p>
	<p>4) израду прегледне скице распореда оријентационих и контролних тачака.</p>
	<p class="clan">Члан 27.</p>
	<p>Код аерофотограметријског снимања без подршке GPS/INS система оријентационе тачке на периферији блока (потпуне) одређују се тако да њихово међусобно растојање не буде веће од две дужине базе (<span class="italik">b</span>), а унутар блока (висинске) да не буде веће од четири дужине базе. 
	</p>
	<p>Висинске оријентационе тачке унутар блока распорeђују се по профилима управно на правац лета авиона.</p>
	<p>Контролне тачке се распоређују равномерно у блоку, тако да не буду позициониране у близини оријентационих тачака. 
	</p>
	<p>Број контролних тачака мора бити минимално 20% од укупног броја оријентационих тачака.</p>
	<p class="clan">Члан 28.</p>
	<p>Уколико се аерофотограметријско снимање реализује уз подршку GPS/INS система, оријентационе (потпуне) тачке се постављају у угловима и на средини блока, као и на местима сваке веће промене у геометрији блока. 
	</p>
	<p>Код блокова правилне геометрије минимални број оријентационих тачака је пет, док је код блокова неправилне геометрије десет.</p>
	<p>Контролне тачке се распоређују равномерно у блоку, тако да не буду позициониране у близини оријентационих тачака и њихов број је једнак броју оријентационих тачака.</p>
	<p class="clan">Члан 29.</p>
	<p>Због могућег оштећења фотосигнала оријентационих и контролних тачака, заклоњености у тренутку снимања или грешака снимљеног материјала, у оквиру плана одређивања оријентационих и контролних тачака, по правилу, дефинише се по једна помоћна тачка за сваку оријентациону и контролну тачку на растојању до 50 m.</p>
	<p>Одређивање, означавање и фотосигнализација помоћних тачака врши се на исти начин као и оријентационе и контролне тачке.</p>
	<p class="clan">Члан 30.</p>
	<p>Положај оријентационих тачака у оквиру аерофотограметријског блока, кад год је то могуће, бира се тако да оне буду на подручју попречног преклопа ради постизања боље стабилности геометрије блока и успостављања боље просторне везе координатног система блока са државним референтним системом.</p>
	<p class="clan">Члан 31.</p>
	<p>У оквиру плана одређивања оријентационих и контролних тачака дефинишу се јединствене ознаке свих оријентационих и контролних тачака у оквиру аерофотограметријског блока.</p>
	<p class="clan">Члан 32.</p>
	<p>Прегледна скица распореда оријентационих и контролних тачака израђује се на топографским подлогама истих карактеристика као и за графички део плана лета и нарочито садржи:</p>
	<p>1) границу подручја за које се врши снимање;</p>
	<p>2) редове снимања са ознакама редова;</p>
	<p>3) положај пројекционих центара снимака у оквиру сваког реда (осим код линијских сензора);</p>
	<p>4) границу обухвата сваког појединачног снимка са наглашеном границом блока;</p>
	<p>5) положај оријентационих и контролних тачака означен одговарајућим симболом;</p>
	<p>6) јединствене ознаке свих тачака.</p>
	<p class="clan">Члан 33.</p>
	<p>Као оријентационе и контролне тачке могу се користити и тачке топографског детаља под условом да се могу недвосмислено идентификовати на снимцима, oдносно у стереоскопском режиму апсолутно оријентисаног аерофотограметријског блока (у даљем тексту: стереомодел), у оквиру захтеване тачности одређивања оријентационих и контролних тачака. 
	</p>
	<p>Уколико се за оријентационе и контролне тачке користе тачке топографског детаља, план њиховог одређивања дефинише се после реализованог аерофотограметријског снимања.</p>
	<p>При избору топографског детаља за оријентационе и контролне тачке потребно је да тачке буду у равни терена, да су приступачне за мерење и да се могу недвосмислено идентификовати на терену и на постојећим геодетским подлогама.</p>
	<p class="clan">Члан 34.</p>
	<p>Координате оријентационих и контролних тачака морају да буду одређене са најмање троструко већом тачношћу од задате тачности (положајне и/или висинске) производа који се израђује.</p>
	<p class="clan">Члан 35.</p>
	<p>Као оријентационе и контролне тачке могу се користити и тачке коришћене за потребе претходних аерофотограметријских снимања истог подручја, ако се могу јасно идентификовати на снимцима новог снимања и ако су им координате одређене у складу са захтеваном тачношћу производа који се израђује. 
	</p>
	<p class="clan">Члан 36.</p>
	<p>У поступку израде плана одређивања оријентационих и контролних тачака неопходно је извршити претходну оцену тачности одређивања њихових координата.</p>
	<p>Избор методе и начина одређивања координата оријентационих и контролних тачака мора бити у складу са захтеваном тачношћу.</p>
	<p class="spacija">5.2.8. План фотосигнализације</p>
	<p class="clan">Члан 37.</p>
	<p>Фотосигнализација оријентационих и контролних тачака изводи се непосредно пре аерофотограметријског снимања и одржава се до реализације аерофотограметријског снимања. 
	</p>
	<p class="clan">Члан 38.</p>
	<p>Фотосигнализација оријентационих и контролних тачака врши се у равни терена, при чему фотосигнал мора бити видљив из ваздуха.</p>
	<p>У случају заклоњености тачке, фотосигнал се може поставити ексцентрично у кругу пречника до 50 m, на месту које је добро видљиво из ваздуха, приступачно за мерење и заштићено од уништења.</p>
	<p class="clan">Члан 39.</p>
	<p>Фотосигнали морају бити оштрих ивица, добро видљиви, постојани и контрастне боје у односу на околни детаљ. 
	</p>
	<p>Димензије и облик фотосигнала дати су у Прилогу 1, који је одштампан уз овај правилник и чини његов саставни део.</p>
	<p>Најмања дозвољена страница квадрата је 0,20 m, без обзира на размеру снимања и врсту камере.</p>
	<p class="spacija">5.2.9. Припремни радови</p>
	<p class="clan">Члан 40.</p>
	<p>Пре почетка аерофотограметријског снимања обављају се припремни радови који обухватају припрему терена и обезбеђивање видљивости фотосигнала, фотосигнализацију тачака и прикупљање података неопходних за дефинисање положаја тачака у складу са планом одређивања оријентационих и контролних тачака и планом фотосигнализације.</p>
	<p>Да би се обезбедила видљивост фотосигнала потребно је очистити околно растиње тако да угао видљивости буде већи од 45°, рачунајући од зенита.</p>
	<p class="clan">Члан 41.</p>
	<p>После постављања фотосигнала за сваку оријентациону и контролну тачку израђује се записник о извршеној фотосигнализацији који обавезно садржи фотографију локације и скицу описа положаја са описом фотосигнала. 
	</p>
	<p>Уколико је тачка сигналисана ексцентрично приликом постављања фотосигнала, мере се елементи ексцентричности ради одређивања положаја ексцентричне сигналисане тачке.</p>
	<p>Записник о фотосигнализацији дат је у Прилогу 2, који је одштампан уз овај правилник и чини његов саставни део.</p>
	<p class="clan">Члан 42.</p>
	<p>После завршених припремних радова израђује се извештај који нарочито садржи:</p>
	<p>1) основне информације о врсти, обиму и начину реализације послова који обухватају припрему терена;</p>
	<p>2) основне информације о реализованом плану фотосигнализације уз образложење о разлозима одступања од планиране фотосигнализације; 
	</p>
	<p>3) записник о извршеној фотосигнализацији;</p>
	<p>4) елаборат о израчунавању елемената ексцентрицитета.</p>
	<p class="spacija">5.2.10. Реализација аерофотограметријског снимања</p>
	<p class="clan">Члан 43.</p>
	<p>Непосредно пре почетка аерофотограметријског снимања врши се провера опреме, система за глобално позиционирање и временских услова о чему се израђује извештај. 
	</p>
	<p class="clan">Члан 44.</p>
	<p>О реализацији аерофотограметријског снимања израђује се извештај који, поред општих информација о подручју снимања, коришћеној опреми и фотоматеријалу, нарочито садржи: 
	</p>
	<p>1) ознаку реда снимања;</p>
	<p>2) број првог снимка у реду (осим за линијске сензоре);</p>
	<p>3) време почетка прикупљања снимака за сваки ред;</p>
	<p>4) број последњег снимка у реду (осим за линијске сензоре);</p>
	<p>5) време престанка прикупљања снимака;</p>
	<p>6) угао сунца и информације о квалитету GPS података (PDOP, број сателита и др.);</p>
	<p>7) време експозиције (осим за линијске сензоре).</p>
	<p>Ако је један ред снимања подељен на више делова, броју реда се додају словне ознаке по абецедном реду.</p>
	<p>Ако се аерофотограметријско снимање врши аналогном камером, извештај треба да садржи, поред елемената из става 1. овог члана, и број и тип филма.</p>
	<p class="clan">Члан 45.</p>
	<p>Уколико у току аерофотограметријског снимања дође до појава које онемогућавају његову адекватну реализацију на већем делу или у потпуности, снимање се прекида уз навођење разлога за његово прекидање у извештају из члана 44. овог правилника. 
	</p>
	<p>У случају из става 1. овог члана, снимање је неопходно наставити у што краћем временском интервалу.</p>
	<p>Ако се два суседна реда не снимају истог дана, доба дана у којем се снимање наставља треба да буде исто, уколико главним пројектом није другачије одређено.</p>
	<p class="clan">Члан 46.</p>
	<p>Ако је снимање обављено дигиталном камером уз подршку GPS/INS система, одмах после реализације аерофотограметријског снимања врши се прелиминарна контрола података GPS/INS система, која обухвата:</p>
	<p>1) контролу интервала прикупљања података;</p>
	<p>2) проверу постојања прекида у прикупљању података;</p>
	<p>3) контролу покривености подручја од интереса подацима;</p>
	<p>4) проверу да <span class="italik">Rinex</span> фајл садржи податак о висини антене;</p>
	<p>5) проверу да <span class="italik">Rinex</span> фајл садржи званичне координате перманентне GNSS станице;</p>
	<p>6) проверу минималног броја сателита при снимању и вредност PDOP-а.</p>
	<p class="clan">Члан 47.</p>
	<p>На основу података GPS јединице и других информација прикупљених пре и током снимања (ДМТ, CCNS фајлови, угао сунца) рачунају се параметри реализованог плана лета, и то: 
	</p>
	<p>1) прелиминарне координате пројекционих центара, односно трајекторија; 
	</p>
	<p>2) резолуција снимака;</p>
	<p>3) величинa преклопа између суседних снимака. </p>
	<p>На основу параметара из става 1. овог члана израђује се графички део реализованог планa лета, који нарочито садржи: 
	</p>
	<p>1) границу подручја снимањa;</p>
	<p>2) редове снимања са ознакама и реализованим правцима лета;</p>
	<p>3) положај пројекционих центара снимака и бројеве снимака у оквиру сваког реда (осим за линијске сензоре);</p>
	<p>4) укупан број снимака за сваки ред (осим за линијске сензоре);</p>
	<p>5) реализовану апсолутну висину лета за сваки ред.</p>
	<p>Графички део реализованог плана лета израђује се на геодетским подлогама које имају исте карактеристике као и геодетске подлоге коришћене за израду графичког дела плана лета.</p>
	<p>Параметри из става 1. овог члана упоређују се са вредностима параметара из плана лета, врши се провера покривености подручја подацима, комплетности и исправности прикупљених података и евидентирају се евентуални недостаци. 
	</p>
	<p class="clan">Члан 48.</p>
	<p>Прелиминарна контрола прикупљених снимака обухвата проверу: </p>
	<p>1) комплетности и континуираности снимака;</p>
	<p>2) постојања неопходног броја фајлова за сваки снимак;</p>
	<p>3) постојања облака, сенки, измаглице и др. на снимцима;</p>
	<p>4) квалитета радиометрије прикупљених података (постојање превише светлих објеката и др.).</p>
	<p class="clan">Члан 49.</p>
	<p>Ако се прелиминарним контролама података реализованог аерофотограметријског снимања утврде пропусти, грешке или недостаци, исти се морају отклонити поновним снимањем.</p>
	<p>О извршеним прелиминарним контролама података GPS/INS система и прикупљених снимака израђује се извештај који садржи и графички део реализованог плана лета.</p>
	<p class="spacija">5.2.11. Обрада прикупљених података</p>
	<p class="clan">Члан 50.</p>
	<p>После обављене прелиминарне контроле података GPS/INS система рачуна се оптимална иницијална трајекторија аерофотограметријског снимањa, односно рачунање иницијалних вредности елемената спољашње оријентације снимака (координате пројекционих центара и елементи просторне оријентације снимака око X, Y и Z осе – 
	<span class="italik">ω</span>, <span class="italik">φ</span> и 
	<span class="italik">κ</span>). </p>
	<p>Уколико се постојеће перманентне GNSS станице не налазе на прописаном растојању од летелице, главним пројектом се дефинише коришћење виртуелне станице, као и начин њеног одређивања. 
	</p>
	<p>За потребе контроле врши се независно рачунање иницијалне трајекторије коришћењем података друге перманентне GNSS станице на одабраном делу подручја обухваћеног аерофотограметријским снимањем.</p>
	<p>О рачунању иницијалне трајекторије, односно иницијалних вредности елемената спољашње оријентације снимака израђује се извештај, који је саставни део извештаја о обради прикупљених података.</p>
	<p class="clan">Члан 51.</p>
	<p>После обављене прелиминарне контроле снимака прикупљених дигиталном аерофотограметријском камером врши се њихова обрада, која код примене површинских сензора обухвата:</p>
	<p>1) обједињавање снимака панхроматског канала у један снимак;</p>
	<p>2) обједињавање снимака мултиспектралних канала у један снимак;</p>
	<p>3) геометријску и радиометријску калибрацију снимака;</p>
	<p>4) спајање панхроматских снимака високе резолуције и мултиспектралних снимака ниже резолуције у четвороканалне или троканалне колор и колор инфрацрвене снимке (енг. 
	<span class="italik">pansharpening</span>);</p>
	<p>5) побољшање радиометријских карактеристика снимака у односу на најтамније и најсветлије области у блоку;</p>
	<p>6) конвертовање снимака у некомпримовани TIFF формат радиометријске резолуције од најмање 8 бита по каналу боје.</p>
	<p class="clan">Члан 52.</p>
	<p>Уколико се за аерофотограметријско снимање користе линијски сензори, обрада снимака не обухвата „<span class="italik">pansharpening</span>” и радиометријску корекцију, већ само геометријску корекцију снимака.</p>
	<p class="clan">Члан 53.</p>
	<p>Стандардна ознака фајла дигиталног аерофотограметријског снимка обавезно садржи ознаку реда и број снимка у оквиру реда.</p>
	<p>За сваки скуп дигиталних аерофотограметријских снимака, који имају идентичне карактеристике, израђује се фајл који садржи метаподатке.</p>
	<p>О извршеној обради дигиталних аерофотограметријских снимака израђује се извештај који је саставни део извештаја о обради прикупљених података.</p>
	<p class="clan">Члан 54.</p>
	<p>Уколико је аерофотограметријско снимање извршено аналогном аерофотограметријском камером, одмах по завршетку снимања врши се развијање филма, израђују се контакт копије и обавља се контрола реализованог снимања.</p>
	<p class="clan">Члан 55.</p>
	<p>Филм је потребно развити тако да снимљени детаљи и сви подаци које бележи сензор буду јасно видљиви.</p>
	<p>На контакт копију се у поступку фотографске обраде преносе све информације садржане на филму (рубне маркице, мерачи, бројеви снимака, константа камере и др.).</p>
	<p>О извршеној обради филма и изради контакт копија израђује се извештај који је саставни део извештаја о обради прикупљених података.</p>
	<p class="clan">Члан 56.</p>
	<p>Приликом обраде филма на сваком крају ролне оставља се по један метар празног филма, како не би дошло до оштећења филма приликом чувања. На крајевима филма се уносе основне информације о пројекту (назив подручја, датум снимања, размера снимања, број редова, број снимака и др.).</p>
	<p>Свака ролна обрађеног филма засебно се чува у кутији за филм у којој се филм фиксира на одговарајући начин.</p>
	<p class="spacija">5.2.12. Скенирање аналогних снимака</p>
	<p class="clan">Члан 57.</p>
	<p>Скенирање аналогних снимака врши се скенирањем филма на фотограметријским скенерима.</p>
	<p>Пре сваког скенирања неопходно је извршити калибрацију скенера у складу са спецификацијом произвођача.</p>
	<p>Тачност скенирања мора бити једнака или боља од 1/3 резолуције скенирања, при чему резолуција скенирања не сме бити већа од 25 µm.</p>
	<p class="clan">Члан 58.</p>
	<p>Приликом скенирања филма потребно је отклонити нечистоће са филма и скенера и чврсто фиксирати филм на одговарајуће постоље како не би дошло до механичке дисторзије.</p>
	<p>Када је аерофотограметријско снимање реализовано у смеру исток–запад, односно запад–исток приликом скенирања потребно је да скенирани снимци буду оријентисани „север – горе”.</p>
	<p>Снимак се скенира заједно са оквирним делом (рубне маркице, мерачи, бројеви снимака, информације о константи камере и др.).</p>
	<p>Вредност радиометријске резолуције скенираних снимака не сме бити мања од 8 бита по каналу боје. 
	</p>
	<p>О извршеним процесима при скенирању аналогних снимака израђује се извештај који је саставни део извештаја о обради прикупљених података.</p>
	<p class="clan">Члан 59.</p>
	<p>Скенирани снимци јесу некомпримовани растерски фајлови у TIFF формату, чије име обавезно садржи ознаку реда лета и број снимка у оквиру реда.</p>
	<p>За сваки скуп снимака из става 1. овог члана, који имају идентичне карактеристике, израђује се фајл који садржи метаподатке.</p>
	<p class="spacija">5.2.13. Контрола квалитета реализованог аерофотограметријског снимања и скенирања</p>
	<p class="clan">Члан 60.</p>
	<p>Контрола квалитета реализованог аерофотограметријског снимања и скенирања обухвата:</p>
	<p>1) контролу параметара реализованог аерофотограметријског снимања;</p>
	<p>2) контролу података GPS/INS система;</p>
	<p>3) контролу аерофотограметријских снимака;</p>
	<p>4) контролу скенирања аналогних снимака.</p>
	<p>О извршеним контролама из става 1. овог члана израђују се извештаји који нарочито садрже:</p>
	<p>1) предмет контроле;</p>
	<p>2) обим контроле (величина узорка или комплетно);</p>
	<p>3) начин спровођења контроле;</p>
	<p>4) чињенице утврђене приликом контроле;</p>
	<p>5) испуњеност критеријума прихватљивости;</p>
	<p>6) мере за отклањање недостатака;</p>
	<p>7) прилоге;</p>
	<p>8) датум контроле;</p>
	<p>9) податке о лицу које је извршило контролу.</p>
	<p class="clan">Члан 61.</p>
	<p>Контрола параметара реализованог аерофотограметријског снимања нарочито обухвата:</p>
	<p>1) контролу услова реализованог снимања (период снимања, угао сунца, доба дана, податке из протокола лета, атмосферске услове и др.);</p>
	<p>2) контролу извештаја о извршеној калибрацији коришћене камере;</p>
	<p>3) контролу реализованих редова лета;</p>
	<p>4) контролу покривености подручја и позиције пројекционих центара, односно линија снимања;</p>
	<p>5) контролу реализоване висине лета;</p>
	<p>6) контролу реализованог подужног (код површинских сензора) и попречног преклопа између снимака.</p>
	<p class="clan">Члан 62.</p>
	<p>Контрола података GPS/INS система нарочито обухвата:</p>
	<p>1) контролу услова приликом прикупљања података (врста опреме, пријем сигнала у авиону и на GNSS перманентној станици, констелација сателита и др.);</p>
	<p>2) контролу извештаја о извршеној калибрацији коришћеног GPS/INS система;</p>
	<p>3) контролу комплетности и тачности података GPS/INS система;</p>
	<p>4) контролу процеса одређивања иницијалне трајекторије, односно иницијалних вредности елемената спољашње оријентације снимака и њиховог квалитета.</p>
	<p class="clan">Члан 63.</p>
	<p>Контрола аерофотограметријских снимака нарочито обухвата:</p>
	<p>1) контролу комплетности података;</p>
	<p>2) контролу формата дигиталног снимка;</p>
	<p>3) контролу величине растерског фајла дигиталног снимка код површинских сензора;</p>
	<p>4) контролу резолуције снимака, односно размере снимака;</p>
	<p>5) контролу исправности фотографске обраде аналогних снимака;</p>
	<p>6) контролу исправности података регистрованих на оквирном делу снимка код аналогних снимака;</p>
	<p>7) контролу постојања облака, измаглице, сенки од облака, снега и сл.;</p>
	<p>8) контролу геометријских деформација снимака (<span class="italik">blur</span> ефекат и сл.);</p>
	<p>9) контролу постојања оштећења на снимцима;</p>
	<p>10) контролу радиометријског квалитета снимака (квалитет и уједначеност боја, осветљеност, радиометријска резолуција и анализа хистограма).</p>
	<p class="clan">Члан 64.</p>
	<p>Контрола квалитета скенирања нарочито обухвата:</p>
	<p>1) контролу комплетности података;</p>
	<p>2) контролу извештаја о извршеној калибрацији скенера;</p>
	<p>3) контролу исправности података регистрованих на оквирном делу снимка (рубне маркице, број снимка, константа камере и др.);</p>
	<p>4) контролу постојања нечистоће и дисторзије снимака;</p>
	<p>5) контролу радиометријског квалитета снимака (квалитет и уједначеност боја, осветљеност, радиометријска резолуција).</p>
	<p class="spacija">5.2.14. Одређивање оријентационих и контролних тачака</p>
	<p class="clan">Члан 65.</p>
	<p>Идентификација фотосигналисаних оријентационих и контролних тачака врши се после изведеног аерофотограметријског снимања на дигиталним снимцима или контакт-копијама. 
	</p>
	<p>У случају да се фотосигналисане оријентационе, контролне и помоћне тачке описане у члану 29. овог правилника, не могу идентификовати услед заклоњености или оштећења фотосигнала, на том подручју се као оријентационе и контролне тачке бирају тачке топографског детаља.</p>
	<p>Избор тачака топографског детаља за оријентационе и контролне тачке врши се и када фотосигнализација оријентационих и контролних тачака није планирана главним пројектом.</p>
	<p>Избор тачака топографског детаља за оријентационе и контролне тачке зависи од резолуције снимака и мора бити у складу са захтеваном тачношћу производа који се израђује на основу снимања. 
	</p>
	<p class="clan">Члан 66.</p>
	<p>На подручју које је снимљено у току једног дана мора се налазити најмање једна оријентациона тачка.</p>
	<p>Када се на подручју из става 1. овог члана не налази ниједна фотосигналисана оријентациона тачка, потребно је одредити допунску оријентациону тачку као тачку топографског детаља.</p>
	<p class="clan">Члан 67.</p>
	<p>Елаборат о одређивању оријентационих и контролних тачака садржи:</p>
	<p>1) записник о извршеној фотосигнализацији, односно избору тачака топографског детаља; 
	</p>
	<p>2) копије снимака са означеним положајем тачака, јединственим ознакама тачака у оквиру пројекта и кратким описом положаја тачака; 
	</p>
	<p>3) опис положаја оријентационих и контролних тачака са фотографијом локације;</p>
	<p>4) оригиналне записнике мерења, односно оригиналне фајлове са подацима мерења;</p>
	<p>5) елаборат одређивања координата са оценом тачности;</p>
	<p>6) списак координата оријентационих и контролних тачака.</p>
	<p class="clan">Члан 68.</p>
	<p>Извештај о одређивању оријентационих и контролних тачака садржи елаборат из члана 67. овог правилника и прегледну скицу распореда реализованих оријентационих и контролних тачака. 
	</p>
	<p>Прегледна скица из става 1. овог члана израђује се на топографским подлогама истих карактеристика као подлоге коришћене за израду графичког дела плана лета и нарочито садржи:</p>
	<p>1) границу подручја снимања;</p>
	<p>2) реализоване редове снимања са ознакама редова;</p>
	<p>3) положаје пројекционих центара снимака у оквиру сваког реда;</p>
	<p>4) границу обухвата сваког појединачног снимка у размери подлоге;</p>
	<p>5) реализован положај оријентационих и контролних тачака означен одговарајућим симболом у зависности од типа тачке (потпуна, положајна или висинска);</p>
	<p>6) јединствене ознаке свих тачака.</p>
	<p class="spacija">5.2.15. Аеротриангулација</p>
	<p class="clan">Члан 69.</p>
	<p>Аеротриангулација се врши после извршене контроле и пријема података реализованог аерофотограметријског снимања и одређивања оријентационих и контролних тачака, а на основу израђеног плана аеротриангулације.</p>
	<p>План аеротриангулације израђује се на основу карактеристика подручја (топографске карактеристике, величина и облик подручја) обухваћеног снимањем, захтеване тачности производа који се израђује на основу снимања, реализованог аерофотограметријског снимања и реализованог распореда и броја оријентационих и контролних тачака.</p>
	<p>План аеротриангулације састоји се из графичког и нумеричког дела.</p>
	<p>Графички део плана аеротриангулације нарочито садржи:</p>
	<p>1) границу подручја снимања;</p>
	<p>2) положај пројекционих центара са ознакама снимака, односно линија снимања;</p>
	<p>3) распоред оријентационих и контролних тачака са ознакама;</p>
	<p>4) поделу на блокове аеротриангулације са ознакама.</p>
	<p>Нумерички део плана аеротриангулације нарочито садржи:</p>
	<p>1) захтевану тачност производа који се израђује на основу снимања; </p>
	<p>2) претходну оцену тачности аеротриангулације;</p>
	<p>3) списак координата оријентационих и контролних тачака са тачношћу њиховог одређивања;</p>
	<p>4) списак иницијалних вредности елемената спољашње оријентације снимака са тачношћу њиховог одређивања;</p>
	<p>5) вредности параметара из извештаја о извршеној калибрацији коришћених уређаја за потребе реализације аерофотограметријског снимања.</p>
	<p class="spacija">5.2.16. Везне и оријентационе тачке</p>
	<p class="clan">Члан 70.</p>
	<p>Одређивање броја, распореда и сликовних координата везних тачака врши се аутоматски или мануелно, односно комбинацијом ова два начина.</p>
	<p class="clan">Члан 71.</p>
	<p>Аутоматско одређивање везних тачака врши се на основу шеме којом се дефинише број и распоред везних тачака и стратегије којом се утврђује начин њиховог детектовања у зависности од карактеристика снимљеног подручја. 
	</p>
	<p>Уколико су резултати аутоматског одређивања везних тачака такви да не обезбеђују поуздану везу у одређеним деловима блока аеротриангулације, неопходно је извршити допунско одређивање везних тачака.</p>
	<p>Код аутоматског одређивања везних тачака на снимцима прикупљеним површинским сензорима, минимални број везних тачака је 12 и оне морају бити равномерно распоређене по периферији стереомодела.</p>
	<p>Везне тачке на снимцима прикупљеним линијским сензорима морају бити равномерно распоређене по периферији снимака за сваки коришћени спектрални канал.</p>
	<p class="clan">Члан 72.</p>
	<p>Избор везних тачака при мануелном одређивању треба да буде такав да омогућава њихову недвосмислену идентификацију и поуздано мерење њихових сликовних координата на снимцима.</p>
	<p>Минимални број везних тачака код мануелног одређивања износи шест тачака по стереомоделу, тако да по једна тачка буде у угловима стереомодела и по једна у близини пројекционих центара снимака који чине стереомодел.</p>
	<p class="clan">Члан 73.</p>
	<p>Мерење сликовних координата оријентационих тачака врши се мануелно користећи описе положаја и фотографије локација оријентационих тачака.</p>
	<p class="spacija">5.2.17. Аеротриангулација блока</p>
	<p class="clan">Члан 74.</p>
	<p>Улазни подаци у поступку изравнања јесу:</p>
	<p>1) сликовне координате главне тачке снимка код површинских сензора, односно параметри геометријске корекције сваког пиксела код линијских сензора;</p>
	<p>2) константа камере (жижна даљина);</p>
	<p>3) резолуција камере (величина пиксела дигиталне слике);</p>
	<p>4) теренске кординате оријентационих тачака;</p>
	<p>5) сликовне координате свих везних и оријентационих тачака;</p>
	<p>6) иницијалне вредности координата пројекционих центара (<span class="italik">E</span><span class="subscript">0</span>,<span class="italik"> N</span><span class="subscript">0</span>,<span class="italik"> h</span><span class="subscript">0</span>) и иницијални елементи просторне ротације снимака (<span class="italik">ω</span>, 
	<span class="italik">φ,</span> <span class="italik">κ</span>) добијени при снимању површинским сензорима, односно подаци иницијалне трајекторије добијени снимањем линијским сензорима (подаци GPS/INS система);</p>
	<p>7) додатни параметри за одређивање и отклањање систематских грешака (подаци из извештаја о извршеној калибрацији камере, дисторзија филма, утицај рефракције, систематске грешке GPS позиционирања, грешке скенирања и др.).</p>
	<p class="clan">Члан 75.</p>
	<p>Вредности сликовних координата главне тачке снимка, односно параметри геометријске корекције сваког пиксела, константа камере и резолуција камере преузимају се из извештаја о извршеној калибрацији камере. 
	</p>
	<p class="clan">Члан 76.</p>
	<p>Приликом коришћења скенираног аналогног снимка, унутрашња оријентација снимка дефинише се на основу мерења најмање четири рубне маркице снимка.</p>
	<p>Подаци о вредности константе камере, координатама рубних маркица и оптичкој дисторзији објектива преузимају се из валидног извештаја о извршеној калибрацији камере.</p>
	<p>Средње квадратно одступање координата рубних маркица не сме да пређе 30 μm.</p>
	<p class="clan">Члан 77.</p>
	<p>Уколико се у процесу аеротриангулације блока промени тип оријентационе тачке потребно је у извештају о извршеној аеротриангулацији образложити разлог промене. 
	</p>
	<p class="clan">Члан 78.</p>
	<p>Стандардна девијација (резидуал пресека) везних тачака у једном блоку аеротриангулације мора бити мања од 1/2 пиксела. 
	</p>
	<p class="clan">Члан 79.</p>
	<p>Апсолутна тачност аеротриангулације блока треба да је таква да средња квадратна грешка оријентационих тачака (<span class="italik">m</span><span class="subscript">E</span><span class="italik">, m</span><span class="subscript">N</span><span class="italik">, m</span><span class="subscript">h</span><span class="italik">)</span> буде мања или једнака 1/3 захтеване тачности производа, а стандардна девијација јединице тежине σ<span class="subscript">0</span> мања или једнака 1/2 пиксела дигиталног снимка.</p>
	<p class="spacija">5.2.18. Контрола извршене аеротриангулације блока</p>
	<p class="clan">Члан 80.</p>
	<p>Контрола извршене аеротриангулације блока врши се на основу контролних тачака.</p>
	<p>Максимално дозвољено одступање на контролним тачкама не сме да буде веће од тачности аеротриангулације дефинисане главним пројектом.</p>
	<p class="clan">Члан 81.</p>
	<p>О извршеној аеротриангулацији израђује се извештај који нарочито садржи:</p>
	<p>1) план аеротриангулације;</p>
	<p>2) врсту и број коришћених додатних параметара за одређивање и отклањање систематских грешака;</p>
	<p>3) додатну документацију уколико се одступало од плана аеротриангулације;</p>
	<p>4) прегледну скицу распореда везних тачака са приказом границе обухвата појединачних снимака;</p>
	<p>5) статистичке податке о везним тачкама по моделу код снимака прикупљених површинским сензорима, односно по снимку када је прикупљање извршено линијским сензорима;</p>
	<p>6) списак коначних вредности елемената спољашње оријентације снимака прикупљених површинским сензорима, односно фајлова трајекторије код снимака прикупљених линијским сензорима;</p>
	<p>7) податке о оцени тачности извршеног изравнања (<span class="italik">σ</span><span class="subscript">0</span> – стандардна девијација јединице тежине, 
	<span class="italik">m</span><span class="subscript">E</span><span class="italik">, m</span><span class="subscript">N 
	</span>и <span class="italik">m</span><span class="subscript">h</span><span class="italik">
	</span>оријентационих тачака);</p>
	<p>8) податке о резултатима извршене контроле аеротриангулације (списак вредности резидуала контролних тачака са анализом).</p>
	<p class="bold"><span class="bold">6. Прикупљање података методом даљинске детекције</span></p>
	<p class="clan">Члан 82. </p>
	<p>Прикупљање података методом даљинске детекције за потребе израде топографско-картографских производа врши се сателитским системима.</p>
	<p>У зависности од производа који се израђује на основу сателитских снимака врши се избор сателитског система који својим техничким карактеристикама може да испуни захтеве производа.</p>
	<p class="italik"><span class="italik">6.1. Техничка документација</span></p>
	<p class="clan">Члан 83. </p>
	<p>Пројектни задатак за израду главног пројекта топографског премера методом даљинске детекције, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) опис подручја са топографским карактеристикама;</p>
	<p>2) намену прикупљања сателитских снимака;</p>
	<p>3) просторну резолуцију сателитских снимака;</p>
	<p>4) спектралну и радиометријску резолуцију сателитских снимака;</p>
	<p>5) карактеристике производа који се израђује на основу сателитских снимака;</p>
	<p>6) период и услове прикупљања сателитских снимака.</p>
	<p class="clan">Члан 84.</p>
	<p>Главни пројекат топографског премера методом даљинске детекције, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) основне податке о сателитском систему за прикупљање сателитских снимака;</p>
	<p>2) величину преклопа сателитских снимака;</p>
	<p>3) план одређивања оријентационих и контролних тачака;</p>
	<p>4) план фотосигнализације;</p>
	<p>5) контроле квалитета, начин њиховог спровођења и дозвољене вредности одступања за сваку врсту контроле по фазама реализације методе даљинске детекције;</p>
	<p>6) стандардe;</p>
	<p>7) начин организације и формат података и начин именовања фајлова. </p>
	<p class="clan">Члан 85.</p>
	<p>Технички извештај о извршеним радовима из главног пројекта нарочито садржи:</p>
	<p>1) извештај о одређивању оријентационих и контролних тачака;</p>
	<p>2) извештај о реализацији припремних теренских радова;</p>
	<p>3) извештај о прикупљању сателитских снимака;</p>
	<p>4) извештај о извршеним контролама квалитета прикупљених сателитских снимака;</p>
	<p>5) извештај о извршеној аеротриангулацији.</p>
	<p class="italik"><span class="italik">6.2. Технички нормативи</span></p>
	<p class="clan">Члан 86.</p>
	<p>Избор сателитског система за прикупљање сателитских снимака врши се на основу следећих техничких карактеристика:</p>
	<p>1) просторнe резолуцијe (резолуција снимка);</p>
	<p>2) спектралнe резолуцијe;</p>
	<p>3) радиометријскe резолуцијe;</p>
	<p>4) положајнe тачности;</p>
	<p>5) временске резолуције.</p>
	<p class="clan">Члан 87. </p>
	<p>Просторна резолуција сателитског снимка који се користи за израду производа представља димензију пиксела сателитског снимка на терену.</p>
	<p>Вредност просторне резолуције из става 1. овог члана мора бити једнака или мања од задате вредности просторне резолуције производа.</p>
	<p class="clan">Члан 88. </p>
	<p>Спектрална резолуција сателитског снимка дефинише се фреквентним распоном електромагнетне енергије коју региструје сензор, односно ширином интервала и бројем спектралних канала.</p>
	<p>Избор сателитског система за прикупљање сателитских снимака одговарајуће спектралне резолуције (панхроматски, мултиспектрални и хиперспектрални) врши се у зависности од информација које се добијају анализом и интерпретацијом спектралног садржаја сателитског снимка.</p>
	<p class="clan">Члан 89. </p>
	<p>Радиометријска резолуција сателитског снимка дефинише се могућношћу сензора да детектује различите нивое светлости.</p>
	<p>Радиометријска резолуција представља број могућих вредности у сваком опсегу боја означених бројем бита у које се може поделити снимљена енергија (нпр. на 8-битном снимку, вредности снимљене енергије могу бити у интервалу од 0 до 255).</p>
	<p>Радиометријска резолуција утиче на квалитет боја, а самим тим и на могућност квалитетније интерпретације садржаја сателитског снимка.</p>
	<p class="clan">Члан 90. </p>
	<p>Положајна тачност сателитског снимка представља тачност позиционирања снимка у просторном референтном систему.</p>
	<p>Дефинисање односа између сликовних координата снимка и просторног референтног система врши се на основу модела за одређивање параметара оријентације сателитског снимка (нпр. модел рационалних функција (RFM), коефицијенти рационалних полинома (RPC), модел геометрије снимка (IGM) и др.). 
	</p>
	<p>Избор сателитског система за прикупљање сателитских снимака одговарајуће положајне тачности врши се у зависности од захтеване положајне тачности производа.</p>
	<p>Ако положајна тачност сателитског снимка дефинисана моделом не задовољава захтевану положајну тачност производа извршиће се апсолутна оријентација коришћењем оријентационих тачака.</p>
	<p class="clan">Члан 91. </p>
	<p>Временска резолуција сателитског система представља временски интервал између два узастопна снимања истог подручја.</p>
	<p>Избор сателитског система одговарајуће временске резолуције врши се у зависности од задатог периода прикупљања сателитских снимака за потребе израде производа.</p>
	<p class="clan">Члан 92. </p>
	<p>Извештај о прикупљању сателитских снимака нарочито садржи:</p>
	<p>1) опште информације о подручју снимања;</p>
	<p>2) техничке карактеристике сателитског система;</p>
	<p>3) списак испоручених података (снимци, мета фајлови и параметри оријентације);</p>
	<p>4) документ којим се уређује начин коришћења испоручених података;</p>
	<p>5) податке о дистрибутеру.</p>
	<p class="clan">Члан 93.</p>
	<p>План одређивања оријентационих и контролних тачака, план фотосигнализације и припремни теренски радови, одређивање оријентационих и контролних тачака, контрола квалитета прикупљених сателитских снимака и аеротриангулација код методе даљинске детекције врше се у складу са техничким нормативима аерофотограметријске методе.</p>
	<p>Извештај о свакој фази из става 1. овог члана израђује се у складу са одредбама овог правилника које се односе на израду извештаја у поступку снимања аерофотограметријском методом.</p>
	<p>Извештаји из става 2. овог члана саставни су део техничког извештаја о извршеним радовима из главног пројекта. 
	</p>
	<p class="clan">Члан 94.</p>
	<p>За сваки скуп сателитских снимака који имају идентичне карактеристике, израђује се фајл који садржи метаподатке.</p>
	<p class="bold"><span class="bold">7. Прикупљање података LiDAR методом</span></p>
	<p class="clan">Члан 95. </p>
	<p>LiDAR метода премера представља поступак којим се, на основу ласерског скенирања из ваздуха и података који се прикупљају коришћењем додатних уређаја уграђених у LiDAR систем, добијају координате за сваку тачку површи од које се одбио ласерски зрак (терен, природни и изграђени објекти).</p>
	<p class="italik"><span class="italik">7.1. Техничка документација</span></p>
	<p class="clan">Члан 96. </p>
	<p>Пројектни задатак за израду главног пројекта топографског премера LiDAR методом, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) опис подручја са топографским карактеристикама;</p>
	<p>2) намену прикупљања података;</p>
	<p>3) спецификацију производа који се израђује на основу ласерског скенирања (формат, густина тачака, очекивана апсолутна тачност, просторни референтни систем и др.);</p>
	<p>4) период и услове ласерског скенирања.</p>
	<p class="clan">Члан 97. </p>
	<p>За потребе израде главног пројекта топографског премера LiDAR методом врше се претходни радови који обухватају прикупљање геодетских подлога (топографске карте, ортофото, дигитални модел терена) за подручје које је предмет снимања, података о платформи (летелици) и сензору којим се обавља скенирање, тачкама GNSS мреже, карактеристикама терена (влажност земљишта, топографија терена, вегетација) и др.</p>
	<p class="clan">Члан 98. </p>
	<p>Главни пројекат топографског премера LiDAR методом, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) врсту LiDAR сензора са наведеним основним карактеристикама;</p>
	<p>2) тип GPS/INS система;</p>
	<p>3) тип платформе;</p>
	<p>4) густину облака тачака;</p>
	<p>5) величину преклопа линија ласерског скенирања;</p>
	<p>6) план лета;</p>
	<p>7) план одређивања контролних тачака;</p>
	<p>8) претходну оцену тачности прикупљених података;</p>
	<p>9) контроле квалитета, начин њиховог спровођења и дозвољене вредности одступања за сваку врсту контроле по фазама реализације LiDAR методе;</p>
	<p>10) стандарде;</p>
	<p>11) начин организације и формат података и начин именовања фајлова. </p>
	<p class="clan">Члан 99. </p>
	<p>Уколико је пројектним задатком дефинисано да се поред ласерског скенирања LiDAR методом врши и снимање аерофотограметријском методом, за потребе пројектовања и реализације снимања, поред техничких норматива за LiDAR методу, примењују се и технички нормативи за аерофотограметријску методу премера прописани овим правилником.</p>
	<p class="clan">Члан 100.</p>
	<p>Технички извештај о извршеним радовима из главног пројекта нарочито садржи:</p>
	<p>1) извештај о извршеној калибрацији GPS/INS система;</p>
	<p>2) извештај о извршеној калибрацији LiDAR сензора;</p>
	<p>3) извештај о извршеним припремним радовима;</p>
	<p>4) извештај о реализацији ласерског скенирања из ваздуха;</p>
	<p>5) извештај о прелиминарној контроли података GPS/INS система и података ласерског скенирања;</p>
	<p>6) извештај о обради прикупљених података;</p>
	<p>7) извештај о извршеним контролама квалитета реализованог ласерског скенирања.</p>
	<p class="italik"><span class="italik">7.2. Технички нормативи </span></p>
	<p class="clan">Члан 101. </p>
	<p>За LiDAR систем (LiDAR сензор и GPS/INS систем) морају да постоје извештаји о извршеној калибрацији LiDAR сензора и GPS/INS система (<span class="italik">boresight</span> и 
	<span class="italik">lever arm</span> калибрација) који не смеју бити старији од шест месеци и који су саставни део техничког извештаја о извршеним радовима из главног пројекта.</p>
	<p>Извештај о извршеној калибрацији GPS/INS система може се израдити и на основу тестирања система на тест-полигону непосредно пре почетка снимања. 
	</p>
	<p>Захтевана тачност елемената GPS/INS система дата је у члану 14. овог правилника – Табела 1.</p>
	<p class="clan">Члан 102. </p>
	<p>За реализацију ласерског скенирања користе се платформе са способношћу стабилног лета на прописаним висинама.</p>
	<p class="clan">Члан 103. </p>
	<p>Ласерско скенирање изводи се, по правилу, са попречним преклопом линија скенирања од 30%. 
	</p>
	<p>У зависности од топографских карактеристика терена и врсте производа, величина попречног преклопа линија скенирања може бити и већа од 30%.</p>
	<p>Одступање реализованог попречног преклопа линија скенирања не сме бити веће од трећине пројектованог попречног преклопа.</p>
	<p class="clan">Члан 104. </p>
	<p>За потребе израде дигиталних висинских модела ласерско скенирање врши се у периоду најмање вегетације (рано пролеће или касна јесен). 
	</p>
	<p>Атмосферски услови у току ласерског скенирања треба да буду стабилни, без падавина, јаког ветра, облачности, магле, испарења и сличних појава које утичу на квалитет ласерског скенирања.</p>
	<p>Ласерско скенирање не треба вршити после падавина и у периоду изражених површинских вода.</p>
	<p>У зависности од намене ласерског скенирања, односно спецификације појединих производа, пројектним задатком могу се дефинисати и другачији услови и период за реализацију ласерског скенирања.</p>
	<p class="spacija">7.2.1. План лета </p>
	<p class="clan">Члан 105. </p>
	<p>Израда плана лета обухвата дефинисање линија скенирања у државном референтном систему и пратећих параметара ласерског скенирања.</p>
	<p>План лета састоји се из нумеричког и графичког дела, који могу бити у аналогном или дигиталном облику.</p>
	<p class="clan">Члан 106. </p>
	<p>Нумерички део плана лета обухвата рачунање елемената датих у Табели 3.</p>
	<p class="clan">Табела 3.</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_08_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_08.tif"></p>
	<p>За рачунање елемената плана лета из Табеле 3. користе се следећи параметри:</p>
	<p><span class="italik">d</span><span class="subscript">x </span>– растојање између тачака у правцу линије лета;</p>
	<p><span class="italik">d</span><span class="subscript">y</span> – растојање између тачака у правцу управном на линију лета;</p>
	<p><span class="italik">f</span><span class="subscript">s</span> – фреквенција скенирања;</p>
	<p><span class="italik">f</span><span class="subscript">p</span> – фреквенција скенера;</p>
	<p><span class="italik">θ</span> – угао скенирања;</p>
	<p><span class="italik">w</span> – величина подручја захваћеног скенирањем;</p>
	<p><span class="italik">h</span><span class="subscript">t </span>– надморска висина терена.</p>
	<p>Параметри из става 2. овог члана дефинишу се у складу са захтевима из пројектног задатка.</p>
	<p class="clan">Члан 107. </p>
	<p>Графички део плана лета израђује се на одговарајућим геодетским подлогама и нарочито садржи:</p>
	<p>1) границу подручја скенирања;</p>
	<p>2) линије скенирања;</p>
	<p>3) ознаке линија скенирања;</p>
	<p>4) апсолутну висину лета за сваки ред.</p>
	<p class="clan">Члан 108. </p>
	<p>План лета израђује се тако да подручје скенирања буде у потпуности обухваћено, без обзира на његове топографске карактеристике.</p>
	<p>Линија скенирања се планира тако да се снимање изврши на истој апсолутној висини у односу на референтну површ. 
	</p>
	<p>Апсолутна висина лета дефинише се у односу на средњу вредност висина на подручју обухваћеном редом снимања.</p>
	<p>Прелет летелице за иницијализацију IMU јединице ради елиминисања кумулативне грешке, врши се у временским интервалима који се одређују главним пројектом и зависе од спецификације коришћеног система.</p>
	<p class="clan">Члан 109. </p>
	<p>За извођење ласерског скенирања користи се мрежа перманентних GNSS станица националне референтне мреже (АГРОС).</p>
	<p>Растојање између летелице и перманентне GNSS станице у свакој тачки скенирања (рачунајући и окрет летелице) не сме бити веће од 30 km.</p>
	<p>За извођење ласерског скенирања користе се најмање две перманентне GNSS станице.</p>
	<p>Уколико се постојеће перманентне GNSS станице не налазе на прописаном растојању од летелице и у прописаном броју, постављају се привремене GNSS станице. 
	</p>
	<p>Позиција привремене GNSS станице одређује се тако да се обезбеди квалитетан пријем сигнала GNSS сателита. 
	</p>
	<p>Нагиб летелице при окрету за скенирање следећег реда не сме бити већи од 20°.</p>
	<p class="spacija">7.2.2. Припремни радови</p>
	<p class="clan">Члан 110. </p>
	<p>Припремни радови који се обављају пре почетка ласерског скенирања изводе се у складу са утврђеним планом одређивања контролних тачака и обухватају прикупљање података неопходних за дефинисање положаја контролних тачака, припрему терена и одређивање контролних тачака.</p>
	<p class="clan">Члан 111. </p>
	<p>За потребе контроле апсолутне висинске тачности података прикупљених LiDAR методом на терену се мери грид (мрежа) контролних тачака на дефинисаним локацијама у оквиру подручја скенирања.</p>
	<p class="clan">Члан 112. </p>
	<p>План одређивања контролних тачака обухвата:</p>
	<p>1) дефинисање броја и распореда гридова контролних тачака у оквиру подручја скенирања;</p>
	<p>2) дефинисање димензија гридова и растојање тачака у гридовима;</p>
	<p>3) дефинисање тачности, методе и начина одређивања координата контролних тачака;</p>
	<p>4) израду прегледне скице распореда гридова контролних тачака.</p>
	<p>У изузетним случајевима може се дефинисати скуп контролних тачака дуж линијских објеката од стабилног материјала (асфалтни пут, пруга и сл.).</p>
	<p class="clan">Члан 113. </p>
	<p>Број и распоред гридова контролних тачака зависи од карактеристика подручја обухваћеног скенирањем и карактеристика производа који се израђује на основу скенирања. 
	</p>
	<p>Гридови контролних тачака морају бити равномерно распоређени на подручју скенирања и не смеју бити у близини високих објеката.</p>
	<p>Уколико се на подручју скенирања налази област са посебним топографским карактеристикама поставља се додатни број гридова контролних тачака у тој области или њеној непосредној близини. 
	</p>
	<p>Ради ефективније контроле прикупљених података, локације гридова контролних тачака бирају се тако да буду на подручју преклопа скенирања уколико физичке карактеристике подручја то дозвољавају.</p>
	<p class="clan">Члан 114. </p>
	<p>Терен на коме се налазе тачке контролног грида мора бити од чврстог материјала (бетон, асфалт и сл.) са равномерним нагибом мањим од 20°.</p>
	<p>Крајње тачке грида морају бити удаљене најмање 0,5 m од ивица површина чије карактеристике утичу на квалитет прикупљања података (травнате, водене и друге површине) и од места где терен нагло мења пад.</p>
	<p>Број тачака у гриду контролних тачака не сме бити мањи од 25.</p>
	<p class="clan">Члан 115. </p>
	<p>Прегледна скица распореда гридова контролних тачака израђује се на одговарајућим геодетским подлогама и нарочито садржи:</p>
	<p>1) границу подручја скенирања;</p>
	<p>2) линије скенирања са ознакама линија;</p>
	<p>3) планиран положај гридова контролних тачака;</p>
	<p>4) јединствене ознаке свих локација гридова контролних тачака.</p>
	<p class="clan">Члан 116. </p>
	<p>Тачке контролног грида одређују се непосредно пре скенирања. </p>
	<p>Oдређивање тачака контролног грида може се вршити и непосредно после скенирања ради отклањања евентуалних одступања утврђених приликом контроле релативне тачности прикупљених података. 
	</p>
	<p>Координате контролних тачака грида морају бити одређене са најмање троструко већом тачношћу од положајне и висинске тачности података прикупљених LiDAR методом.</p>
	<p class="clan">Члан 117. </p>
	<p>После завршених припремних радова израђује се извештај о извршеним припремним радовима, који нарочито садржи:</p>
	<p>1) основне информације о врсти, обиму и начину реализације припремних радова;</p>
	<p>2) елаборат о извршеном одређивању контролних тачака грида са списком координата и оценом тачности;</p>
	<p>3) прегледну скицу реализованог распореда гридова контролних тачака.</p>
	<p class="spacija">7.2.3. Реализација ласерског скенирања</p>
	<p class="clan">Члан 118. </p>
	<p>Непосредно пре почетка ласерског скенирања врши се провера опреме, система за глобално позиционирање и временских услова о чему се израђује извештај. 
	</p>
	<p class="clan">Члан 119. </p>
	<p>О реализацији ласерског скенирања израђује се извештај који нарочито садржи: 
	</p>
	<p>1) основне информације о подручју скенирања и коришћеној опреми;</p>
	<p>2) ознаке линија скенирања;</p>
	<p>3) време почетка и завршетка скенирања за сваку линију;</p>
	<p>4) информације о квалитету GPS података (GDOP, број сателита).</p>
	<p class="clan">Члан 120. </p>
	<p>Уколико у току ласерског скенирања дође до појава које онемогућавају његову адекватну реализацију на већем делу или у потпуности, скенирање се прекида уз навођење разлога за његово прекидање у извештају из члана 119. овог правилника.</p>
	<p class="clan">Члан 121. </p>
	<p>Непосредно после реализације ласерског скенирања врши се прелиминарна контрола података GPS/INS система и података прикупљених ласерским скенирањем. 
	</p>
	<p>Прелиминарна контрола података GPS/INS система обухвата:</p>
	<p>1) контролу интервала прикупљања података;</p>
	<p>2) проверу постојања прекида у прикупљању података;</p>
	<p>3) контролу покривености подручја од интереса подацима;</p>
	<p>4) проверу да <span class="italik">Rinex</span> фајл садржи податак о висини антене;</p>
	<p>5) проверу да <span class="italik">Rinex</span> фајл садржи званичне координате перманентне GNSS станице;</p>
	<p>6) проверу минималног броја сателита при ласерском скенирању и вредност GDOP.</p>
	<p>Прелиминарна контрола података прикупљених ласерским скенирањем обухвата:</p>
	<p>1) проверу покривености подручја подацима;</p>
	<p>2) проверу комплетности и исправности прикупљених података;</p>
	<p>3) проверу густине прикупљеног облака тачака.</p>
	<p class="clan">Члан 122. </p>
	<p>После реализованог ласерског скенирања израђује се графички део реализованог плана лета који нарочито садржи:</p>
	<p>1) границу подручја скенирања;</p>
	<p>2) линије скенирања са ознакама и реализованим правцима лета;</p>
	<p>3) реализовану апсолутну висину лета за сваку линију скенирања.</p>
	<p>Графички део реализованог плана лета израђује се на геодетским подлогама које имају исте карактеристике као и геодетске подлоге коришћене за израду графичког дела плана лета.</p>
	<p class="clan">Члан 123. </p>
	<p>Ако се прелиминарном контролом података реализованог ласерског скенирања утврде пропусти, грешке или недостаци, исти се морају отклонити поновним скенирањем.</p>
	<p>О извршеној прелиминарној контроли података GPS/INS система и података ласерског скенирања израђује се извештај који садржи и графички део реализованог плана лета из члана 122. овог правилника.</p>
	<p class="spacija">7.2.4. Обрада прикупљених података и израда облака тачака</p>
	<p class="clan">Члан 124. </p>
	<p>После обављене прелиминарне контроле података GPS/INS система рачуна се оптимална трајекторија ласерског скенирања. 
	</p>
	<p>За потребе контроле поузданости израчунате трајекторије врши се независно рачунање трајекторије коришћењем података друге перманентне GNSS станице на одабраном делу подручја обухваћеног ласерским скенирањем.</p>
	<p>После одређивања оптималне трајекторије ласерског скенирања израђује се извештај о рачунању оптималне трајекторије који представља саставни део извештаја о обради прикупљених података.</p>
	<p class="clan">Члан 125. </p>
	<p>На основу израчунате оптималне трајекторије ласерског скенирања и других неопходних података (нагиб ласерског зрака, вредности одстојања за сваку тачку и др.) формира се облак прикупљених тачака за сваку линију скенирања.</p>
	<p class="clan">Члан 126. </p>
	<p>Подаци који су прикупљени на подручју преклопа линија скенирања користе се за релативно изравнање прикупљених података ради отклањања систематских грешака LiDAR система.</p>
	<p class="clan">Члан 127. </p>
	<p>Ако се у поступку обраде података прикупљених LiDAR методом утврди да није постигнута задата висинска тачност производа, користи се грид тачака веће тачности за поновну обраду података. 
	</p>
	<p class="clan">Члан 128. </p>
	<p>Формат прикупљеног и обрађеног облака тачака је LAS формат.</p>
	<p>За сваки скуп података из става 1. овог члана, који имају идентичне карактеристике, израђује се фајл који садржи метаподатке.</p>
	<p class="clan">Члан 129. </p>
	<p>О обради прикупљених података ласерског скенирања израђује се извештај.</p>
	<p class="italik"><span class="italik">7.3. Контрола квалитета реализованог ласерског скенирања</span></p>
	<p class="clan">Члан 130. </p>
	<p>Контрола квалитета реализованог ласерског скенирања обухвата:</p>
	<p>1) контролу параметара реализованог ласерског скенирања;</p>
	<p>2) контролу података GPS/INS система;</p>
	<p>3) контролу прикупљених података (облак тачака).</p>
	<p>О извршеним контролама из става 1. овог члана израђују се извештаји који нарочито садрже:</p>
	<p>1) предмет контроле;</p>
	<p>2) обим контроле (величина узорка или комплетно);</p>
	<p>3) начин спровођења контроле;</p>
	<p>4) чињенице утврђене приликом контроле;</p>
	<p>5) испуњеност критеријума прихватљивости;</p>
	<p>6) мере за отклањање недостатака;</p>
	<p>7) датум контроле;</p>
	<p>8) податке о лицу које је извршило контролу. </p>
	<p class="clan">Члан 131. </p>
	<p>Контрола параметара реализованог ласерског скенирања нарочито обухвата:</p>
	<p>1) контролу услова реализованог ласерског скенирања (атмосферски услови, стање терена, и др.);</p>
	<p>2) контролу извештаја о извршеној калибрацији коришћеног LiDAR сензора;</p>
	<p>3) контролу реализованих линија скенирања;</p>
	<p>4) контролу реализоване висине лета;</p>
	<p>5) контролу реализованог попречног преклопа скенирања.</p>
	<p class="clan">Члан 132. </p>
	<p>Контрола података GPS/INS система нарочито обухвата:</p>
	<p>1) контролу услова приликом прикупљања података (врста опреме, пријем сигнала у летелици и на GNSS перманентној станици, констелација сателита и др.);</p>
	<p>2) контролу извештаја о извршеној калибрацији коришћеног GPS/INS система;</p>
	<p>3) контролу комплетности и тачности података GPS/INS система;</p>
	<p>4) контролу процеса одређивања и квалитета оптималне трајекторије.</p>
	<p class="clan">Члан 133. </p>
	<p>Контрола квалитета прикупљених података нарочито обухвата:</p>
	<p>1) контролу покривености подручја скенирања;</p>
	<p>2) контролу комплетности података скенирања;</p>
	<p>3) контролу густине прикупљеног облака тачака;</p>
	<p>4) контролу релативне висинске тачности прикупљеног облака тачака;</p>
	<p>5) контролу апсолутне висинске тачности прикупљеног облака тачака. </p>
	<p class="clan">Члан 134. </p>
	<p>Густина прикупљеног облака тачака изражава се бројем тачака по квадратном метру. 
	</p>
	<p>Средња густина прикупљеног облака тачака рачуна се на основу тачака првог повратног сигнала из централних делова подручја захваћених скенирањем за сваку линију скенирања.</p>
	<p>Средња густина прикупљеног облака тачака мора да буде у складу са вредностима дефинисаним главним пројектом. 
	</p>
	<p>Средње растојање тачака у правцу линије лета (<span class="italik">d</span><span class="subscript">x</span>) и средње растојање тачака у правцу управном на линију лета (<span class="italik">d</span><span class="subscript">y</span>) треба да буду приближно једнаки.</p>
	<p class="clan">Члан 135. </p>
	<p>Контрола релативне висинске тачности прикупљеног облака тачака врши се упоређeњем висина тачака из две линије скенирања на подручју преклопа скенирања.</p>
	<p>Избор локација за контролу релативне висинске тачности мора бити на терену од чврстог материјала (бетон, асфалт и сл.) са равномерним нагибом мањим од 20°.</p>
	<p>Средња квадратна грешка одступања висина мора бити мања или једнака вредности дефинисаној главним пројектом. 
	</p>
	<p class="clan">Члан 136. </p>
	<p>Контрола апсолутне висинске тачности обрађеног облака тачака врши се упоређeњем интерполованих висина из обрађеног облака тачака и висина грида контролних тачака. 
	</p>
	<p>Средња квадратна грешка одступања висина обрађеног облака тачака не сме бити већа од вредности дефинисане пројектним задатком.</p>
	<p class="clan">III. ТОПОГРАФСКО-КАРТОГРАФСКА БАЗА ПОДАТАКА</p>
	<p class="clan">Члан 137. </p>
	<p>Топографско-картографска база података формира се за територију Републике Србије из података топографског премера и других извора и намењена је за израду топографско-картографских производа. 
	</p>
	<p>Топографско-картографска база података нарочито садржи:</p>
	<p>1) дигитални модел терена;</p>
	<p>2) дигитални ортофото;</p>
	<p>3) основни топографски модел.</p>
	<p>Топографско-картографску базу података формира и одржава Завод.</p>
	<p>Топографско-картографска база података јесте подсистем геодетско-катастарског информационог система, који се у информатичком смислу израђује и одржава у складу са подзаконским актом којим се уређује геодетско-катастарски информациони систем.</p>
	<p class="clan">Члан 138.</p>
	<p>За потребе ажурирања топографско-картографске базе података врши се периодично снимање територије Републике Србије из ваздуха и прикупљање података другим методама и поступцима.</p>
	<p>Периодично аерофотограметријско снимање врши се тако да димензија сликовног елемента (пиксела) аерофотограметријског снимка на терену не буде већа од 40 cm.</p>
	<p class="bold"><span class="bold">1. Дигитални висински модел</span></p>
	<p class="clan">Члан 139.</p>
	<p>Дигитални висински модел, који се односи на физичку површ земље (терен) и који се израђује за целокупну територију Републике Србије, назива се Дигитални модел терена Републике Србије и означава се са СРБ_ДМТ.</p>
	<p>СРБ_ДМТ обавезан је садржај топографско-картографске базе података из члана 137. став 2. овог правилника.</p>
	<p>Стандардни формат података СРБ_ДМТ-а је ASCII (.xyz) формат за тачке и ESRI Shapefile (.shp) формат за структурне линије.</p>
	<p>Подаци СРБ_ДМТ могу се користити за израду топографско-картографских производа.</p>
	<p>Садржај СРБ_ДМТ прилагођава се карактеристикама производа за чију се израду користи.</p>
	<p class="italik"><span class="italik">1.1. Техничка документација</span></p>
	<p class="clan">Члан 140. </p>
	<p>Пројектни задатак за израду главног пројекта израде ДВМ-а, поред садржаја прописаног подзаконским актом којим се уређује израда техничке документације, садржи и:</p>
	<p>1) опис подручја са топографским карактеристикама;</p>
	<p>2) намену ДВМ-а;</p>
	<p>3) опис извора података за израду ДВМ-а;</p>
	<p>4) опис структуре и формата података ДВМ-а;</p>
	<p>5) средњу квадратну грешку висина ДВМ-а;</p>
	<p>6) просторни референтни систем у коме ће се геореференцирати подаци ДВМ-а;</p>
	<p>7) начин формирања података ДВМ-а.</p>
	<p class="clan">Члан 141. </p>
	<p>Главни пројекат израде ДВМ-а, поред садржаја прописаног подзаконским актом којим се уређује израда техничке документације, садржи и:</p>
	<p>1) начин прикупљања података за потребе израде ДВМ-а са претходном оценом тачности;</p>
	<p>2) начин израде ДВМ-а са претходном оценом тачности;</p>
	<p>3) контроле квалитета, начин њиховог спровођења и критеријуме прихватљивости за сваку врсту контроле по фазама израде ДВМ-а;</p>
	<p>4) начин формирања појединачних фајлова ДВМ-а са прегледном скицом;</p>
	<p>5) начин организације и формат података ДВМ-а. </p>
	<p class="clan">Члан 142. </p>
	<p>Технички извештај о извршеним радовима из главног пројекта нарочито садржи:</p>
	<p>1) детаљне описе података, примењених метода и поступака у изради ДВМ-а према фазама предвиђеним главним пројектом; 
	</p>
	<p>2) прегледну скицу са приказом границе подручја, границама области за које су генерисани подаци ДВМ-а и ознакама тих области;</p>
	<p>3) податке о софтверима који су коришћени за израду ДВМ-а (назив, верзија, произвођач, број лиценце и др.);</p>
	<p>4) извештај о извршеним контролама квалитета у свим фазама израде ДВМ-а;</p>
	<p>5) списак фајлова формираног ДВМ-а који садржи: редни број, ознаку фајла, име и формат фајла, врсту и ознаку медија на коме се налазе подаци ДВМ-а;</p>
	<p>6) прегледну скицу са приказом границе задатка, границама подручја за која су формирани појединачни фајлови ДВМ-а и ознакама тих фајлова.</p>
	<p class="italik"><span class="italik">1.2. Технички нормативи</span></p>
	<p class="clan">Члан 143. </p>
	<p>Основни квалитативни параметри који дефинишу ДВМ јесу: средња квадратна грешка висина (<span class="italik">m</span><span class="subscript">h</span>) и структура података ДВМ-а.</p>
	<p class="clan">Члан 144. </p>
	<p>Израда ДВМ-а обухвата следеће фазе:</p>
	<p>1) прикупљање података;</p>
	<p>2) генерисање и корекција података ДВМ-а;</p>
	<p>3) формирање појединачних фајлова ДВМ-а.</p>
	<p class="spacija">1.2.1. Прикупљање података</p>
	<p class="clan">Члан 145. </p>
	<p>Прикупљање података аерофотограметријском, односно LiDAR методом за потребе израде ДВМ-а врши се у складу са одредбама чл. 7. до 81, односно чл. 95. до 136. овог правилника. 
	</p>
	<p class="spacija"><span class="italik">1.2.2. Генерисање и корекција података ДВМ-а</span></p>
	<p class="clan">Члан 146. </p>
	<p>Генерисање података ДВМ-а подразумева одређивање њиховог положаја и висине у државном референтном систему.</p>
	<p>Подаци ДВМ-а могу бити: мрежа тачака, структурне линије и карактеристичне тачке у зависности од намене ДВМ-а.</p>
	<p>Степен апроксимације ДВМ-а мора бити у складу са захтеваном тачношћу ДВМ-а и конфигурацијом површи чији се висински модел израђује.</p>
	<p>Уколико се ДВМ генерише само на основу мреже тачака или само на основу структурних линија, густина њиховог распореда зависи од захтеване тачности ДВМ-а и конфигурације површи чији се висински модел израђује (веће висинске разлике захтевају гушћи распоред и обрнуто).</p>
	<p>Уколико се ДВМ генерише на основу мреже тачака у комбинацији са структурним линијама, густина тачака може бити мања од густине тачака из става 4. овог члана. 
	</p>
	<p>Ако се подаци ДВМ-а генеришу аутоматски, неопходно је извршити контролу података и евентуалну корекцију.</p>
	<p>Уколико се генерисање података ДВМ-а врши по областима (деловима подручја), после обједињавања података ДВМ-а неопходно је извршити контролу усаглашености података на спојевима и евентуалну корекцију.</p>
	<p>За подручје генерисања података ДВМ-а израђује се прегледна скица која нарочито садржи: 
	</p>
	<p>1) границу подручја;</p>
	<p>2) границе области за које су генерисани подаци ДВМ-а; </p>
	<p>3) ознаке области генерисања података ДВМ-а.</p>
	<p class="spacija">1.2.3. Формирање појединачних фајлова ДВМ-а</p>
	<p class="clan">Члан 147. </p>
	<p>Параметри геореференцирања података ДВМ-а, формат података, подручје за које се формирају појединачни фајлови ДВМ-а и њихове ознаке дефинишу се пројектним задатком.</p>
	<p>Формирање појединачних фајлова ДВМ-а врши се у зависности од структуре података и у складу са одредбама подзаконског акта којим је уређена подела на листове карата и планова у државној пројекцији.</p>
	<p>Фајлови из става 2. овог члана означавају се у складу са ознакама листова одговарајуће размере.</p>
	<p>За скуп појединачних фајлова ДВМ-а за одређено подручје, који имају идентичне карактеристике, израђује се фајл који садржи метаподатке о ДВМ-у тог подручја.</p>
	<p>За подручје израде ДВМ-а израђује се прегледна скица која нарочито садржи: 
	</p>
	<p>1) границу подручја;</p>
	<p>2) границе подручја појединачних ДВМ-ова; </p>
	<p>3) ознаке појединачних фајлова ДВМ-а.</p>
	<p class="italik"><span class="italik">1.3. Контрола квалитета ДВМ-а</span></p>
	<p class="clan">Члан 148. </p>
	<p>Контрола квалитета ДВМ-а обавља се у свим фазама израде ДВМ-а и обухвата:</p>
	<p>1) контролу прикупљања података;</p>
	<p>2) контролу генерисања и корекције података;</p>
	<p>3) контролу формирања појединачних фајлова.</p>
	<p>О извршеним контролама из става 1. овог члана израђују се извештаји који нарочито садрже:</p>
	<p>1) предмет контроле;</p>
	<p>2) обим контроле (величина узорка или комплетно);</p>
	<p>3) начин спровођења контроле;</p>
	<p>4) чињенице утврђене приликом контроле;</p>
	<p>5) испуњеност критеријума прихватљивости;</p>
	<p>6) мере за отклањање недостатака;</p>
	<p>7) прилоге;</p>
	<p>8) датум контроле;</p>
	<p>9) податке о лицу које је извршило контролу. </p>
	<p class="clan">Члан 149. </p>
	<p>Контрола генерисања и корекције података ДВМ-а нарочито обухвата:</p>
	<p>1) контролу података о коришћеном софтверу (функционалност, лиценца и др.);</p>
	<p>2) контролу методе и начина генерисања података ДВМ-а, као и примене техничких норматива;</p>
	<p>3) контролу извршене трансформације података уколико се генерисање података врши у неком другом просторном референтном систему у односу на референтни систем израђеног ДВМ-а;</p>
	<p>4) контролу покривености подручја подацима;</p>
	<p>5) контролу структуре података ДВМ-а (тип, распоред, густина и др.);</p>
	<p>6) контролу комплетности података;</p>
	<p>7) контролу података ДВМ-а на спојевима области генерисања (одступања у вертикалном и хоризонталном смислу, расцепи и др.);</p>
	<p>8) контролу грубих грешака ДВМ-а;</p>
	<p>9) контролу порекла, тачности и поузданости података (контролних тачака или контролног ДВМ-а) коришћених у поступку оцене тачности ДВМ-а;</p>
	<p>10) контролу висинске тачности ДВМ-а (релативна и/или апсолутна тачност). 
	</p>
	<p>Извештај о извршеној контроли квалитета из става 1. овог члана садржи и:</p>
	<p>1) прегледну скицу распореда области над којима се врши контрола тачности ДВМ-а и списак координата контролних тачака;</p>
	<p>2) табеларни приказ анализе контролних мерења.</p>
	<p class="clan">Члан 150. </p>
	<p>Приликом избора области над којима се врши контрола апсолутне висинске тачности ДВМ-а потребно је придржавати се следећих правила:</p>
	<p>1) области треба да буду правилног облика и равномерно распоређене у оквиру подручја израде ДВМ-а;</p>
	<p>2) области треба да имају различите топографске карактеристике (различита конфигурација терена, различит земљишни покривач и др.).</p>
	<p>Укупна површина области над којима се врши контрола апсолутне висинске тачности ДВМ-а не може бити мања од 5% од укупне површине подручја за које је ДВМ израђен.</p>
	<p>Контролне тачке које се користе за контролу апсолутне висинске тачности ДВМ-а бирају се на равном терену или терену уједначеног нагиба и морају бити равномерно распоређене у оквиру изабране области.</p>
	<p>Број и распоред контролних тачака одређује се у зависности од величине изабране области, тако да растојање између контролних тачака буде приближно 1/10 величине дијагонале те области.</p>
	<p>Контролне тачке морају бити одређене из независног извора са најмање три пута већом тачношћу од задате тачности ДВМ-а.</p>
	<p class="clan">Члан 151. </p>
	<p>Контрола релативне висинске тачности ДВМ-а врши се избором контролних тачака у оквиру изабране области тако да буду распоређене и лоциране при врху и у дну терена уједначеног нагиба.</p>
	<p>Број контролних тачака зависи од прописане релативне висинске тачности ДВМ-а.</p>
	<p>Одређивање релативне висинске тачности врши се упоређењем висинских разлика добијених на основу тачака ДВМ-а и висинских разлика добијених на основу контролних тачака на идентичним позицијама.</p>
	<p class="clan">Члан 152. </p>
	<p>Контрола висинске тачности ДВМ-а формираног на основу изохипси може се вршити мануелно или аутоматски.</p>
	<p>Уколико се контрола висинске тачности ДВМ-а из става 1. овог члана врши аутоматски, потребно је извршити конверзију изохипси у TIN структуру података ради одређивања висина интерполацијом на позицијама контролних тачака. 
	</p>
	<p class="clan">Члан 153. </p>
	<p>Појединачна одступања приликом упоређивања висина тачака ДВМ-а и висина истих тачака одређених из независних извора, морају бити мања од троструке вредности средње квадратне грешке висина ДВМ-а.</p>
	<p>Средња квадратна грешка висина ДВМ-а утврђена у поступку контроле висинске тачности ДВМ-а не сме бити већа од средње квадратне грешке висине ДВМ-а која је прописана пројектним задатком, односно главним пројектом.</p>
	<p>Средња квадратна грешка висина СРБ_ДМТ-а не сме бити већа од 1,5 m.</p>
	<p class="clan">Члан 154. </p>
	<p>Контрола формирања појединачних фајлова ДВМ-а нарочито обухвата:</p>
	<p>1) контролу комплетности и потпуности података;</p>
	<p>2) контролу формата података;</p>
	<p>3) контролу границе подручја за коју је формиран појединачни фајл ДВМ-а и ознаке појединачних фајлова ДВМ-а;</p>
	<p>4) контролу геореференцирања података ДВМ-а.</p>
	<p class="bold"><span class="bold">2. Дигитални ортофото</span></p>
	<p class="clan">Члан 155.</p>
	<p>Дигитални ортофото (у даљем тексту: ДОФ) израђује се за потребе геодетско-катастарског информационог система, националне инфраструктуре геопросторних података, као и за потребе формирања основног топографског модела и израде основне државне карте и осталих карата, сходно Закону.</p>
	<p>ДОФ је обавезан садржај топографско-картографске базе података из члана 137. став 2. овог правилника.</p>
	<p class="italik"><span class="italik">2.1. Техничка документација</span></p>
	<p class="clan">Члан 156.</p>
	<p>Пројектни задатак за израду главног пројекта израде ДОФ-а, поред садржаја прописаног подзаконским актом којим се уређује израда техничке документације, садржи и:</p>
	<p>1) опис подручја са топографским карактеристикама;</p>
	<p>2) тип и намену ДОФ-а;</p>
	<p>3) опис извора података за израду ДОФ-а;</p>
	<p>4) спектралну резолуцију;</p>
	<p>5) радиометријску резолуцију;</p>
	<p>6) просторну резолуцију ДОФ-а (GSD);</p>
	<p>7) средњу квадратну грешку положајних координата ДОФ-а;</p>
	<p>8) просторни референтни систем у коме ће се геореференцирати подаци ДОФ-а;</p>
	<p>9) начин формирања података ДОФ-а.</p>
	<p class="clan">Члан 157.</p>
	<p>Главни пројекат израде ДОФ-а, поред садржаја прописаног подзаконским актом којим се уређује израда техничке документације, садржи и:</p>
	<p>1) начин прикупљања података за потребе израде ДОФ-а са претходном оценом тачности;</p>
	<p>2) начин прикупљања података ДВМ-а за потребе израде ДОФ-а са претходном оценом тачности;</p>
	<p>3) начин израде ДОФ-а са претходном оценом тачности;</p>
	<p>4) контроле квалитета, начин њиховог спровођења и критеријуме прихватљивости за сваку врсту контроле по фазама израде ДОФ-а;</p>
	<p>5) начин формирања појединачног ДОФ-а са прегледном скицом;</p>
	<p>6) начин организације и формат података ДОФ-а.</p>
	<p class="clan">Члан 158.</p>
	<p>Технички извештај о извршеним радовима из главног пројекта нарочито обухвата:</p>
	<p>1) детаљне описе података, примењених метода и поступака у изради ДОФ-а према фазама предвиђеним главним пројектом; 
	</p>
	<p>2) податке о софвтерима који су коришћени за израду ДОФ-а (назив, верзија, произвођач, број лиценце и др.);</p>
	<p>3) извештај о извршеним контролама квалитета у свим фазама израде ДОФ-а; 
	</p>
	<p>4) списак фајлова појединачног ДОФ-а који садржи: редни број, ознаку и формат фајлова, врсту и ознаку медија на којима се налазе подаци ДОФ-а; 
	</p>
	<p>5) прегледну скицу формираног ДОФ-а са приказом границе задатка, границама подручја за која су формирани појединачни фајлови ДОФ-а и ознакама тих фајлова.</p>
	<p class="italik"><span class="italik">2.2. Технички нормативи</span></p>
	<p class="clan">Члан 159.</p>
	<p>Основни квалитативни параметри који дефинишу ДОФ јесу: просторна резолуција (GSD), средња квадратна грешка положајних координата и радиометријска резолуција ДОФ-а.</p>
	<p>Просторна резолуција ДОФ-а одређује се у зависности од намене ДОФ-а и треба да буде мања или једнака вредности 0,5·<span class="italik">d</span><span class="subscript">0</span>, где је 
	<span class="italik">d</span><span class="subscript">0</span> димензија најмањег објекта који ће бити идентификован на ДОФ-у.</p>
	<p>Средња квадратна грешка положајних координата ДОФ-а (<span class="italik">m</span><span class="subscript">E</span><span class="italik">, m</span><span class="subscript">N</span>) одређује се у зависности од намене ДОФ-а и може бити у интервалу 0,5·GSD – 3,0·GSD.</p>
	<p>Радиометријска резолуција ДОФ-а мора бити најмање 8 бита по каналу боје. 
	</p>
	<p>Поред параметара из става 1. овог члана, ДОФ могу да дефинишу и радијално померање слике објеката и димензије ДОФ-а.</p>
	<p>Радијално померање слике објеката односи се на просечну висину објеката на подручју за који се израђује ДОФ.</p>
	<p class="clan">Члан 160.</p>
	<p>Израда ДОФ-а обухвата следеће фазе: </p>
	<p>1) прикупљање података;</p>
	<p>2) прикупљање података ДВМ-а;</p>
	<p>3) орторектификацију прикупљених снимака;</p>
	<p>4) мозаиковање орторектификованих снимака;</p>
	<p>5) радиометријску корекцију мозаика;</p>
	<p>6) формирање појединачног ДОФ-а (исецање, означавање и геореференцирање).</p>
	<p class="spacija">2.2.1. Прикупљање података</p>
	<p class="clan">Члан 161.</p>
	<p>Прикупљање података аерофотограметријском методом и методом даљинске детекције за потребе израде ДОФ-а врши се у складу са одредбама чл. 7. до 81, односно од чл. 82. до 94. овог правилника.</p>
	<p class="spacija">2.2.2. Прикупљање података ДВМ-а</p>
	<p class="clan">Члан 162.</p>
	<p>За израду ДОФ-а користи се дигитални модел терена (у даљем тексту: ДМТ), односно дигитални модел површи (у даљем тексту: ДМП) или комбинација ова два типа ДВМ-а.</p>
	<p>Прикупљање података ДВМ-а врши се у складу са одредбама чл. 139. до 154. овог правилника.</p>
	<p class="clan">Члан 163.</p>
	<p>Тип, тачност и степен апроксимације ДВМ-а морају да буду у складу са карактеристикама ДОФ-а.</p>
	<p>Дозвољено одступање висина, односно тачност ДВМ-а (Δ<span class="italik">h</span>) одређује се у односу на дозвољену вредност радијалне позиционе грешке ДОФ-а (Δ<span class="italik">R</span><span class="subscript">0</span>). 
	</p>
	<p>Приближна вредност дозвољеног одступања висина ДВМ-а рачуна се по формули: 
	</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_09_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_09.tif"></p>
	<p>где су:</p>
	<p><span class="italik">r</span><span class="bold"> </span>– радијално одступање тачке од надира слике 
	</p>
	<p><span class="italik">c</span><span class="subscript">cam</span> – константа камере.</p>
	<p>Радијална позициона грешка на ДОФ-у мора да буде мања или једнака средњој квадратној грешци положајног одступања ДОФ-а (<img src="http://www.pravno-informacioni-sistem.rs/SlGlasnikPortal/slike/topografija2_Page_1_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija2_Page_1.tif">) која се рачуна по формули:</p>
	<p align="center">
	<img src="http://www.pravno-informacioni-sistem.rs/SlGlasnikPortal/slike/topografija_Page_10_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija_Page_10.tif"></p>
	<p>где је 
	<img src="http://www.pravno-informacioni-sistem.rs/SlGlasnikPortal/slike/topografija2_Page_2_opt.jpeg&amp;doctype=reg&amp;abc=cba&amp;eli=true&amp;eliActId=421534&amp;regactid=421534" alt="topografija2_Page_2.tif"> пројектним задатком задата средња квадратна грешка положајних координата ДОФ-а.</p>
	<p class="spacija">2.2.3. Орторектификација прикупљених снимака</p>
	<p class="clan">Члан 164.</p>
	<p>Поступак орторектификације снимака реализује се на основу параметара оријентације снимака и одговарајућег ДВМ-а.</p>
	<p>Ако постоје значајније радиометријске разлике између снимака, пре поступка орторектификације потребно је извршити њихово радиометријско уједначавање. 
	</p>
	<p>У поступку орторектификације снимака добијених површинским сензором, активно подручје сваког снимка треба да представља подручје снимка умањено за 5–15% од његових ивица, у зависности од величине подужног и попречног преклопа, тако да се не угрози преклоп неопходан за уклапање снимака у ортофото мозаик.</p>
	<p>Висине средишта пиксела на орторектификованим снимцима прорачунавају се на основу ДВМ-а у одговарајућем интерполационом поступку.</p>
	<p>Орторектификација снимака за потребе израде <span class="italik">true</span> ортофотоа врши се на основу ДМП. 
	</p>
	<p class="spacija">2.2.4. Мозаиковање орторектификованих снимака</p>
	<p class="clan">Члан 165.</p>
	<p>Мозаиковање орторектификованих снимака врши се тако да линија спајања не буде видљива на ортофото мозаику, односно да ортофото мозаик не садржи радиометријске и геометријске грешке.</p>
	<p>У поступку израде <span class="italik">true</span> ортофото мозаика мртви углови на снимцима испуњавају се одговарајућим садржајем са суседних орторектификованих снимака.</p>
	<p>Приликом дефинисања линија спајања орторектификованих снимака потребно је придржавати се следећих правила:</p>
	<p>1) линије спајања не смеју пресецати зграде и друге објекте који нису садржани у ДВМ-у;</p>
	<p>2) дупле приказе садржаја треба избегавати (нпр. објекти у покрету);</p>
	<p>3) линију спајања треба дефинисати дуж линијских објеката (путеви, реке и сл.), када преклопи орторектификованих снимака то дозвољавају;</p>
	<p>4) површине хомогене текстуре (њиве, шуме и сл.) не треба пресецати уколико преклопи орторектификованих снимака то дозвољавају.</p>
	<p class="spacija">2.2.5. Радиометријска корекција мозаика</p>
	<p class="clan">Члан 166.</p>
	<p>После дефинисања линије спајања потребно је извршити радиометријско уједначавање спојених орторектификованих снимака.</p>
	<p>Ради израде ортофото мозаика одговарајућег радиометријског квалитета, потребно је умањити ефекте рефлексије, 
	<span class="italik">hot spots</span>-а, вињетирања и др.</p>
	<p class="spacija">2.2.6. Формирање појединачног ДОФ-а</p>
	<p class="clan">Члан 167.</p>
	<p>Параметри геореференцирања података ДОФ-а, формат података, подручје за које се формирају појединачни фајлови ДОФ-а и њихове ознаке дефинишу се пројектним задатком.</p>
	<p>Формирање појединачног ДОФ-а обухвата креирање два фајла, и то:</p>
	<p>1) фајла који садржи дигиталну слику ДОФ-а;</p>
	<p>2) фајла који садржи податке о георефернцирању ДОФ-а.</p>
	<p>Формат растерског фајла за ДОФ је некомпримовани TIFF формат.</p>
	<p>Формат за чување параметара геореференцирања појединачног ДОФ-а јесте TFW формат, који садржи податке о просторној резолуцији, степену ротације или асиметрије и координате центра горњег левог пиксела ДОФ-а.</p>
	<p>Формирање појединачног ДОФ-а врши се у зависности од GSD-а и у складу са одредбама подзаконског акта којим је уређена подела на листове карата и планова у државној пројекцији.</p>
	<p>Фајлови из става 2. овог члана означавају се ознакама листа карте или плана у државној пројекцији. 
	</p>
	<p>За скуп појединачних фајлова ДОФ-а за одређено подручје, који имају идентичне карактеристике, израђује се фајл који садржи метаподатке о ДОФ-у тог подручја.</p>
	<p>За подручје израде ДОФ-а израђује се прегледна скица која нарочито садржи: 
	</p>
	<p>1) границу подручја;</p>
	<p>2) границе подручја појединачних ДОФ-ова; </p>
	<p>3) ознаке појединачних фајлова ДОФ-а.</p>
	<p>Површине појединачног ДОФ-а које нису покривене садржајем репрезентују се DN вредношћу 255.</p>
	<p class="italik"><span class="italik">2.3. Контрола квалитета ДОФ-а</span></p>
	<p class="clan">Члан 168. </p>
	<p>Контрола квалитета ДОФ-а обавља се у свим фазама израде ДОФ-а и обухвата: 
	</p>
	<p>1) контролу прикупљених података;</p>
	<p>2) контролу ДВМ-а;</p>
	<p>3) контролу израде ДОФ-а (орторектификација, мозаиковање, радиометријска корекција и формирање појединачног ДОФ-а).</p>
	<p>О извршеним контролама из става 1. овог члана израђују се извештаји који нарочито садрже:</p>
	<p>1) предмет контроле;</p>
	<p>2) обим контроле (величина узорка или комплетно);</p>
	<p>3) начин спровођења контроле;</p>
	<p>4) чињенице утврђене приликом контроле;</p>
	<p>5) испуњеност критеријума прихватљивости;</p>
	<p>6) мере за отклањање недостатака;</p>
	<p>7) прилоге;</p>
	<p>8) датум контроле;</p>
	<p>9) податке о лицу које је извршило контролу. </p>
	<p class="clan">Члан 169. </p>
	<p>Контрола израде ДОФ-а обухвата нарочито:</p>
	<p>1) контролу комплетности и потпуности података;</p>
	<p>2) контролу формата и ознака растерских фајлова;</p>
	<p>3) контролу меморијске величине фајлова и димензија;</p>
	<p>4) контролу исправности информација о геореференцирању;</p>
	<p>5) контролу геометрије;</p>
	<p>6) контролу радиометрије;</p>
	<p>7) контролу положајних координата.</p>
	<p>О извршеној контроли из става 1. овог члана саставља се извештај који садржи и: 
	</p>
	<p>1) прегледну скицу распореда контролних тачака и списак координата контролних тачака;</p>
	<p>2) табеларни приказ анализе тачности положајних координата ДОФ-а.</p>
	<p class="clan">Члан 170. </p>
	<p>Ако се у поступку контроле квалитета ДОФ-а уоче грешке у геометрији приказаног садржаја, настале као последица коришћења неодговарајућег ДВМ-а, исте се морају отклонити кориговањем ДВМ-а.</p>
	<p>Ако се у поступку контроле квалитета ДОФ-а уоче одступања детаља унутар ДОФ-а или између суседних ДОФ-ова, настала као последица лоше креираних линија спајања орторектификованих снимака, иста се морају отклонити кориговањем линија спајања.</p>
	<p class="clan">Члан 171. </p>
	<p>Контрола радиометрије ДОФ-а обухвата проверу радиометријске уједначености садржаја сваког појединачног ДОФ-а, као и њихову међусобну радиометријску уједначност.</p>
	<p>Ако се контролом из става 1. овог члана утврди да садржај није радиометријски уједначен или је извршено кориговање линија спајања, врши се поновно радиометријско уједначавање садржаја.</p>
	<p class="clan">Члан 172. </p>
	<p>Контрола тачности положајних координата ДОФ-а врши се преко контролних тачака које морају бити одређене са најмање троструко већом тачношћу од задате тачности положајних координата ДОФ-а.</p>
	<p>Избор и распоред контролних тачака врши се тако да буду равномерно распоређене у оквиру подручја израде ДОФ-а, да се налазе на подручјима различитих топографских карактеристика, да је могуће извршити њихову недвосмислену идентификацију, да се не налазе у зонама радијалних померања слике објеката и мртвих углова и у близини оријентационих тачака.</p>
	<p>Минималан број контролних тачака је 5 за подручје израде ДОФ-а.</p>
	<p>Појединачна одступања положајних координата ДОФ-а од положајних координата контролних тачака морају да буду мања од троструке вредности средње квадратне грешке положајних координата ДОФ-а.</p>
	<p>Средња квадратна грешка положајних координата ДОФ-а мора да буде једнака или мања од тачности положајних координата ДОФ-а задатих пројектним задатком.</p>
	<p class="bold"><span class="bold">3. Основни топографски модел</span></p>
	<p class="clan">Члан 173.</p>
	<p>Основни топографски модел (у даљем тексту: ОТМ) јесте скуп података кога чине топографски подаци у векторском облику прикупљени у складу са одговарајућим моделом података и представља обавезан садржај топографско-картографске базе података.</p>
	<p>Топографски подаци у векторском облику прикупљају се са два нивоа детаљности, и то: нивоом детаљности који одговара размери 1:5 000 за подручја за која се израђује основна државна карта (у даљем тексту: ОДК) и са нивоом детаљности који одговара размери 1:20 000 за територију Републике Србије.</p>
	<p>Подручја за које се прикупља скуп података за израду ОДК прописују се пројектним задатком.</p>
	<p class="clan">Члан 174.</p>
	<p>Основни топографски модел нарочито садржи следеће тематске целине:</p>
	<p>1) Објекти;</p>
	<p>2) Саобраћајна мрежа;</p>
	<p>3) Хидрографија;</p>
	<p>4) Земљишни покривач;</p>
	<p>5) Рељеф.</p>
	<p>6) Водови.</p>
	<p>Тематска целина <span class="italik">Објекти</span> обухвата зграде, индустријска и привредна постројења и остале објекте (гробља, резервоари, спортски објекти, ограде, споменици и др.).</p>
	<p>Тематска целина <span class="italik">Саобраћајна мрежа</span> обухвата путну и железничку мрежу са пратећим објектима и жичаре.</p>
	<p>Тематска целина <span class="italik">Хидрографија</span> обухвата стајаће и текуће воде и пратеће објекте.</p>
	<p>Тематска целина <span class="italik">Земљишни покривач</span> обухвата типове земљишта, вегетацију, култивисано земљиште, дрвореде и маркантно дрвеће.</p>
	<p>Тематска целина <span class="italik">Рељеф</span> обухвата преломне линије терена (природне и вештачке), коте и карактеристичне тачке рељефа (врхови, јаме, пећине, превоји и маркантне стене).</p>
	<p>Тематска целина <span class="italik">Водови</span> обухвата надземне објекте инфраструктуре комуналних мрежа (пренос електричне енергије, водовод, нафтовод, гасовод, топловод и турбинске цеви).</p>
	<p class="clan">Члан 175.</p>
	<p>Основни елемент ОТМ-а јесте топографски објекат.</p>
	<p>Основни типови топографских објеката су:</p>
	<p>1) тачкасти;</p>
	<p>2) линијски;</p>
	<p>3) површински.</p>
	<p>Топографски објекти одређени су просторном геометријом и тематским карактеристикама (атрибутима). 
	</p>
	<p>ОТМ садржи и географска и друга имена као атрибутске вредности топографских објеката из тематских целина наведених у члану 174. став 1. овог правилника. 
	</p>
	<p class="clan">Члан 176.</p>
	<p>Средња квадратна грешка положајних координата (<span class="italik">m</span><span class="subscript">E</span>, 
	<span class="italik">m</span><span class="subscript">N</span>) и висине (<span class="italik">m</span><span class="subscript">h</span>) садржаја ОТМ-а не сме бити већа од вредности датих у Табели 4.</p>
	<p class="clan">Табела 4.</p>
	<table class="tabela-sa-borderom">
		<tbody>
			<tr>
				<td align="center" bgcolor="#C0C0C0">
				<p><span class="italik">m</span><span class="subscript">E</span></p>
				</td>
				<td align="center" bgcolor="#C0C0C0">
				<p><span class="italik">m</span><span class="subscript">N</span></p>
				</td>
				<td align="center" bgcolor="#C0C0C0">
				<p><span class="italik">m</span><span class="subscript">h</span></p>
				</td>
			</tr>
			<tr>
				<td align="center">
				<p>1 m</p></td>
				<td align="center">
				<p>1 m</p></td>
				<td align="center">
				<p>1,5 m</p></td>
			</tr>
		</tbody>
	</table>
	<p class="italik"><span class="italik">3.1. Технички нормативи</span></p>
	<p class="clan">Члан 177.</p>
	<p>Формирање ОТМ-а обухвата следеће фазе:</p>
	<p>1) прикупљање података за потребе формирања ОТМ-а;</p>
	<p>2) прикупљање садржаја ОТМ-а. </p>
	<p class="spacija">3.1.1. Прикупљање података за потребе формирања ОТМ-а</p>
	<p class="clan">Члан 178.</p>
	<p>Прикупљање података аерофотограметријском методом снимања за потребе формирања ОТМ-а врши се у складу са одредбама чл. 7. до 81. овог правилника. 
	</p>
	<p>За прикупљање података за потребе формирања ОТМ-а могу се користити и остале геодетске методе мерења које се примењују у државном премеру, као и друге методе прикупљања, под условом да задовољавају захтевану тачност. 
	</p>
	<p class="spacija">3.1.2. Прикупљање садржаја ОТМ-а</p>
	<p class="clan">Члан 179.</p>
	<p>Прикупљање садржаја ОТМ-а врши се картирањем у стереомоделу.</p>
	<p>За прикупљање садржаја ОТМ-а могу се користити и подаци добијени осталим геодетским методама мерења. 
	</p>
	<p>Садржај ОТМ-а, који се не може прикупити на начин из ст. 1. и 2. овог члана, прикупља се теренском дешифрацијом и верификацијом и из других извора (важећи прописи о категоризацији и означавању путева, железница, пловних водотокова и других саобраћајница, статистички подаци о броју становника насељених места, катастар непокретности, подаци о хидрографији, регистар географских имена, адресни регистар и др.), као и са постојећих планова и карата. 
	</p>
	<p class="clan">Члан 180.</p>
	<p>Картирање у стереомоделу јесте поступак прикупљања садржаја ОТМ на радним станицама за стереореституцију, при чему се картирани топографски објекти разврставају по тематским целинама из члана 174. став 1. овог правилника.</p>
	<p>Резултат картирања у стереомоделу јесу тродимензионални (3D) векторски подаци.</p>
	<p>Топографски објекти картирају се у државном координатном систему у равни пројекције са висинама регистрованим у државном висинском референтном систему.</p>
	<p class="clan">Члан 181.</p>
	<p>За потребе прикупљања података у поступку теренске дешифрације и верификације израђују се скице детаља на којима се исцртава садржај прикупљен у поступку картирања у стереомоделу и подаци из других извора описани у члану 179. став 3. овог правилника.</p>
	<p>За израду скице детаља користи се ДОФ израђен на основу снимака коришћених у поступку картирања у стереомоделу.</p>
	<p>Штампање скица детаља врши се на стабилној подлози, отпорној на цепање, воду и др.</p>
	<p>Теренска дешифрација и верификација може се вршити прикупљањем података у дигиталном облику.</p>
	<p class="clan">Члан 182.</p>
	<p>Основу за поделу на скице детаља представља подела на листове карте размере 1:5 000 и 1:20 000 у државној пројекцији. 
	</p>
	<p>У зависности од размере карте из става 1. овог члана, један лист карте може бити подељен на 2, 8 или 32 скице детаља са димензијама корисног простора 300 х 400 mm.</p>
	<p>Нумерација скица детаља врши се у оквиру листа карте по редовима, с лева на десно, идући од севера ка југу. 
	</p>
	<p>Број и размера скица детаља у оквиру листа карте утврђује се главним пројектом у зависности од конфигурације и карактеристика терена.</p>
	<p>По завршетку радова све скице детаља добијају евиденцијске бројеве у оквиру подручја за које се формира ОТМ, идући редом по листовима.</p>
	<p>Пошто се све скице поређају по растућим бројевима скица у оквиру сваког листа карте, а затим по растућим ознакама листова карте, додељују им се евиденцијски бројеви од један навише. 
	</p>
	<p class="clan">Члан 183.</p>
	<p>Опис скице детаља садржи: </p>
	<p>1) назив „Република Србија”;</p>
	<p>2) назив подручја за које се формира ОТМ;</p>
	<p>3) размеру скице;</p>
	<p>4) ознаку и назив листа карте;</p>
	<p>5) број скице у оквиру листа карте;</p>
	<p>6) положај скице у оквиру листа карте;</p>
	<p>7) податке о лицу које је дешифровало скицу детаља и датум дешифровања;</p>
	<p>8) податке о лицу које је извршило преглед скице детаља и датум прегледа;</p>
	<p>9) назив органа који је израдио скицу детаља.</p>
	<p>Опис скице детаља дат је у Прилогу 3, који је одштампан уз овај правилник и чини његов саставни део. 
	</p>
	<p class="clan">Члан 184.</p>
	<p>Топографски објекти који се не могу приказати са свим детаљима у размери скице детаља, приказују се у крупнијој размери на истој скици, уколико има слободног простора, или на допунској скици детаља која је истих димензија као и скица детаља.</p>
	<p>Опис допунске скице детаља дат је у Прилогу 4, који је одштампан уз овај правилник и чини његов саставни део. 
	</p>
	<p>Допунске скице детаља добијају евиденцијске бројеве редом после последњег искоришћеног евиденцијског броја скице детаља. 
	</p>
	<p class="italik"><span class="italik">3.2. Контрола квалитета ОТМ-а</span></p>
	<p class="clan">Члан 185.</p>
	<p>Контрола квалитета ОТМ-а обавља се у свим фазама формирања ОТМ-а и обухвата: 
	</p>
	<p>1) контролу прикупљеног садржаја ОТМ-а;</p>
	<p>2) контролу тачности ОТМ-а.</p>
	<p>О извршеним контролама из става 1. овог члана израђују се извештаји који нарочито садрже:</p>
	<p>1) предмет контроле;</p>
	<p>2) обим контроле (величина узорка или комплетно);</p>
	<p>3) начин спровођења контроле;</p>
	<p>4) чињенице утврђене приликом контроле;</p>
	<p>5) испуњеност критеријума прихватљивости;</p>
	<p>6) мере за отклањање недостатака;</p>
	<p>7) прилоге;</p>
	<p>8) датум контроле;</p>
	<p>9) податке о лицу које је извршило контролу. </p>
	<p class="clan">Члан 186.</p>
	<p>Контрола прикупљеног садржаја ОТМ-а обухвата нарочито:</p>
	<p>1) контролу квалитета картирања у стереомоделу;</p>
	<p>2) контролу квалитета теренске дешифрације и верификације;</p>
	<p>3) контролу геометријске, тематске и тополошке конзистентности.</p>
	<p class="clan">Члан 187.</p>
	<p>Контрола квалитета извршеног картирања врши се у стереомоделу и подразумева контролу комплетности и исправности приказа топографских објеката, визуелну проверу хоризонталног и вертикалног положаја картираних топографских објеката и тематске конзистентности. 
	</p>
	<p class="clan">Члан 188.</p>
	<p>Контрола квалитета теренске дешифрације и верификације обухвата:</p>
	<p>1) преглед описа скица детаља;</p>
	<p>2) преглед комплетности и начина приказа дешифрованог и верификованог садржаја на скицама детаља.</p>
	<p>О извршеној контроли из става 1. овог члана саставља се извештај који садржи и прегледну скицу положаја скица детаља са поделом на листове карата.</p>
	<p class="clan">Члан 189.</p>
	<p>Контрола геометријске, тематске и тополошке конзистентности топографских објеката врши се:</p>
	<p>1) визуелним прегледом прикупљеног садржаја; </p>
	<p>2) провером геометрије и атрибута;</p>
	<p>3) тополошким контролама.</p>
	<p>Тополошке контроле обухватају проверу и, по потреби, кориговање просторних односа између топографских објеката. 
	</p>
	<p class="clan">Члан 190.</p>
	<p>Контрола тачности хоризонталног и вертикалног положаја картираних топографских објеката, који чине садржај ОТМ-а, врши се преко контролних тачака. 
	</p>
	<p>Број контролних тачака утврђује се главним пројектом, при чему на површини од 25 km<span class="superscript">2</span> мора бити најмање једна контролна тачка. 
	</p>
	<p>Избор контролних тачака врши се тако да буду равномерно распоређене, да се могу недвосмислено идентификовати на терену и да представљају тачке топографских објеката који припадају различитим темама. 
	</p>
	<p>Средња квадратна грешка разлика координата тачака топографских објeката и координата контролних тачака мора бити једнака или мања од вредности датих у Табели 4. из члана 176. овог правилника.</p>
	<p>О извршеној контроли из става 1. овог члана саставља се извештај који садржи и прегледну скицу распореда контролних тачака и списак координата контролних тачака.</p>
	<p class="bold"><span class="bold">4. Картографске базе података</span></p>
	<p class="clan">Члан 191.</p>
	<p>На основу садржаја ОТМ-а, података ДМТ-а и података из других подсистема геодетско-катастарског информационог система Завода (основни геодетски радови, регистар државне границе, регистар просторних јединица, адресни регистар, регистар географских имена и др.) формирају се картографске базе података за размере 1:5 000 (КБ5) и 1:20 000 (КБ20).</p>
	<p>За потребе формирања картографских база података из става 1. овог члана користи се ДМТ израђен у складу са одредбама чл. 139. до 154. овог правилника.</p>
	<p class="clan">Члан 192.</p>
	<p>Поред тематских целина, у које је разврстан садржај ОТМ-а из члана 174. став 1. овог правилника, картографске базе података садрже и тематске целине:</p>
	<p>1) гeодетска основа;</p>
	<p>2) подела на листове;</p>
	<p>3) границе просторних јединица;</p>
	<p>4) географска и друга имена.</p>
	<p>Тематска целина <span class="italik">Геодетска основа</span> обухвата тачке геодетске основе, њихове ознаке и висине.</p>
	<p>Тематска целина <span class="italik">Подела на листове</span> обухвата поделу на листове карата у државној пројекцији и називе и ознаке листова.</p>
	<p>Тематска целина <span class="italik">Границе</span> <span class="italik">просторних јединица</span> обухвата границе просторних јединица (републике, покрајине, града, општине, градске општине, катастарске општине и заштићеног подручја).</p>
	<p>Тематска целина <span class="italik">Географска и друга имена</span> обухвата називе насељених места, званих места, планина, брда и других облика рељефа, водених површина, водених токова и других хидрографских облика, саобраћајница и инфраструктурних и других објеката.</p>
	<p>Тематска целина <span class="italik">Рељеф</span>, поред података наведених у члану 174. став 6. овог правилника, садржи и изохипсе одговарајуће еквидистанције генерисане на основу података ДМТ-а чија средња квадратна грешка мора бити мања од 1/3 еквидистанције. 
	</p>
	<p class="clan">Члан 193.</p>
	<p>Основни типови топографских објеката, који чине садржај картографских база, јесу:</p>
	<p>1) тачкасти;</p>
	<p>2) линијски;</p>
	<p>3) површински;</p>
	<p>4) текстуални.</p>
	<p class="clan">Члан 194.</p>
	<p>Картографске базе за размере 1:50 000, 1:100 000 и 1:250 000 формирају се на следећи начин:</p>
	<p>1) картографска база података за размеру 1:50 000 (КБ50) формира се генерализацијом садржаја КБ20;</p>
	<p>2) картографска база података за размеру 1:100 000 (КБ100) формира се генерализацијом садржаја КБ50;</p>
	<p>3) картографска база података за размеру 1:250 000 (КБ250) формира се генерализацијом садржаја КБ100.</p>
	<p>Картографске базе за размере 1:100 000 и 1:250 000 могу се формирати и на основу података прикупљених дигитализацијом са постојећих топографских карата и ДОФ-а, као и података ДМТ-а и других подсистема геодетско-катастарског информационог система Завода.</p>
	<p>О извршеним радовима на формирању картографске базе израђује се извештај. 
	</p>
	<p class="bold"><span class="bold">5. Државне карте</span></p>
	<p class="clan">Члан 195.</p>
	<p>На основу података картографских база из чл. 191. и 194. овог правилника Завод израђује државне карте (у даљем тексту: ДК) и то: 
	</p>
	<p>1) ОДК;</p>
	<p>2) топографске карте у размери 1:20 000, 1:50 000, 1:100 000 и 1:250 000.</p>
	<p>На основу података КБ5 Завод израђује ОДК размере 1:5 000 и 1:10 000.</p>
	<p>Размера ОДК за одређено подручје утврђује се пројектним задатком. </p>
	<p>На основу података КБ20 може се израдити и топографска карта размере 1:25 000.</p>
	<p>Карте из става 1. овог члана израђују се у државној пројекцији и приказују се у дигиталном и аналогном облику у систему непрекидног низа листова карата за територију Републике Србије, односно за изабрано подручје.</p>
	<p>Подела на листове, додељивање назива и ознака за ДК врши се у складу са подзаконским актом којим се уређује подела на листове карата и планова у државној пројекцији.</p>
	<p class="italik"><span class="italik">5.1. Технички нормативи</span></p>
	<p class="clan">Члан 196.</p>
	<p>Израда ДК обухвата следеће фазе: </p>
	<p>1) симболизацију садржаја картографске базе;</p>
	<p>2) картографску обраду симболизованог садржаја;</p>
	<p>3) припрему за штампу.</p>
	<p class="spacija">5.1.1. Симболизација садржаја картографске базе</p>
	<p class="clan">Члан 197.</p>
	<p>Симболизација садржаја картографске базе података за одређену размеру ДК врши се у складу са Картографским кључем за државне карте који се објављује на интернет страници Завода.</p>
	<p class="spacija">5.1.2. Картографска обрада симболизованог садржаја</p>
	<p class="clan">Члан 198.</p>
	<p>Картографска обрада симболизованог садржаја врши се ради побољшања читљивости карте.</p>
	<p class="spacija">5.1.3. Припрема за штампу</p>
	<p class="clan">Члан 199.</p>
	<p>Припрема за штампу ДК по листовима обухвата израду описа листа и уклапање картографског садржаја у оквир листа.</p>
	<p>У оквирном простору листа ДК, поред картографског садржаја, приказује се и координатна мрежа. 
	</p>
	<p>На растојању од 10 mm од оквира листа ДК исцртава се спољна украсна линија. 
	</p>
	<p>У простору између оквира и спољне украсне линије листа ДК исписују се правоугле и географске координате темена листа карте и координатне мреже. 
	</p>
	<p>Опис листа ДК дат је у Картографском кључу. </p>
	<p class="italik"><span class="italik">5.2. Контрола квалитета израде ДК</span></p>
	<p class="clan">Члан 200.</p>
	<p>Контрола квалитета израде ДК обухвата:</p>
	<p>1) контролу извршене симболизације у складу са Картографским кључем;</p>
	<p>2) контролу комплетности извршене симболизације;</p>
	<p>3) контролу садржаја добијеног у фази картографске обраде; </p>
	<p>4) лектуру и коректуру текстуалног садржаја;</p>
	<p>5) контролу садржаја ваноквирног простора листа;</p>
	<p>6) контролу именовања и организације фајлова.</p>
	<p>О извршеним контролама из става 1. овог члана израђују се извештај који нарочито садржи:</p>
	<p>1) предмет контроле;</p>
	<p>2) обим контроле (величина узорка или комплетно);</p>
	<p>3) начин спровођења контроле;</p>
	<p>4) чињенице утврђене приликом контроле;</p>
	<p>5) испуњеност критеријума прихватљивости;</p>
	<p>6) мере за отклањање недостатака;</p>
	<p>7) прилоге;</p>
	<p>8) датум контроле;</p>
	<p>9) податке о лицу које је извршило контролу. </p>
	<p class="italik"><span class="italik">5.3. Техничка документација</span></p>
	<p class="clan">Члан 201.</p>
	<p>Пројектни задатак за израду главног пројекта израде ДК, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) опис подручја за које се израђује ДК са топографским карактеристикама (конфигурација терена, проценат узиданости и др);</p>
	<p>2) укупну површину подручја; </p>
	<p>3) начин прикупљања података; </p>
	<p>4) размеру, називе и ознаке листова ДК; </p>
	<p>5) укупан број листова ДК; </p>
	<p>6) назив инвеститора.</p>
	<p class="clan">Члан 202.</p>
	<p>Главни пројекат израде ДК, поред садржаја прописаног подзаконским актом којим се уређује израда техничке документације за извођење геодетских радова, садржи и:</p>
	<p>1) начин прикупљања садржаја ОТМ-а, података ДМТ-а и података из других подсистема геодетско-катастарског информационог система Завода;</p>
	<p>2) контроле квалитета, начин њиховог спровођења и критеријуме прихватљивости за сваку врсту контроле по фазама на формирању ОТМ-а;</p>
	<p>3) начин формирања картографске базе за израду ДК;</p>
	<p>4) начин израде ДК;</p>
	<p>5) контроле квалитета и начин њиховог спровођења за сваку од фаза при изради ДК;</p>
	<p>6) стандарде;</p>
	<p>7) начин организације и формат података и начин именовања фајлова.</p>
	<p class="clan">Члан 203.</p>
	<p>Технички извештај о извршеним радовима из главног пројекта нарочито садржи:</p>
	<p>1) детаљне описе података, примењених метода и поступака на формирању ОТМ-а, података ДМТ-а и података из других подсистема геодетско-катастарског информационог система Завода;</p>
	<p>2) извештај о извршеним контролама квалитета ОТМ-а;</p>
	<p>3) извештај о формирању картографске базе;</p>
	<p>4) извештај о изради ДК и извршеним контролама квалитета израде ДК;</p>
	<p>5) податке о опреми и софтверима који су коришћени за формирање ОТМ-а и картографске базе и за израду ДК (назив, верзија, произвођач, број лиценце и др.);</p>
	<p>6) списак фајлова ДК који садржи редни број, ознаку и назив листа ДК, имена и формате фајлова за сваки лист, врсту и серијски број медија на коме се налазе фајлови ДК;</p>
	<p>7) прегледну скицу са поделом на листове ДК.</p>
	<p class="bold"><span class="bold">6. Тематске и прегледне карте</span></p>
	<p class="clan">Члан 204.</p>
	<p>Поред карата из члана 195. овог правилника Завод израђује и прегледне карте у ситнијим размерама (1:300 000, 1:500 000, 1:750 000 и 1:1 000 000), као и тематске и ортофото карте на основу података топографско-картографске базе података, картографских база и података из других извора.</p>
	<p>Карте из става 1. овог члана израђују се за територију Републике Србије, односно за изабрано подручје. 
	</p>
	<p>Величина подручја, димензије листа, пројекција и начин прикупљања и приказа садржаја за подручје израде дефинишу се главним пројектом, односно пројектним задатком.</p>
	<p class="clan">IV. СТРУЧНИ НАДЗОР, ПРЕГЛЕД И ПРИЈЕМ РАДОВА</p>
	<p class="clan">Члан 205.</p>
	<p>Стручни надзор, преглед и пријем радова код топографског премера и израде топографско-картографских производа врши се у складу са Законом, подзаконским актом којим се уређује начин и поступак вршења стручног надзора и прегледа и пријема радова и овим правилником.</p>
	<p class="clan">Члан 206.</p>
	<p>Акт којим се потврђује да је топографски премер извршен у складу са прописима, стандардима и техничким нормативима, нарочито садржи назив пројекта и подручја за које је извршен топографски премер, као и списак документације и података који су оверени са серијским бројевима медија на којима се налазе. 
	</p>
	<p class="clan">Члан 207.</p>
	<p>На основу података из елабората топографског премера и акта из члана 206. овог правилника, формирају се метаподаци о подацима топографског премера. 
	</p>
	<p>Садржај фајла који садржи метаподатке о аерофотограметријским снимцима, односно сателитским снимцима дат је у Прилогу 5, који је одштампан уз овај правилник и чини његов саставни део.</p>
	<p>Садржај фајла који садржи метаподатке о подацима топографског премера LiDAR методом дат је у Прилогу 6, који је одштампан уз овај правилник и чини његов саставни део.</p>
	<p>Формат фајла који садржи метаподатке прописан је подзаконским актом којим се уређује геодетско-катастарски информациони систем.</p>
	<p class="clan">Члан 208.</p>
	<p>Акт којим се потврђује да су радови на изради топографско-картографских производа (ДВМ-а, ДОФ-а, ДК и др.) извршени у складу са прописима, стандардима и техничким нормативима, нарочито садржи назив пројекта и подручја за које је производ израђен, као и списак појединачних фајлова са серијским бројевима медија на којима се налазе. 
	</p>
	<p class="clan">Члан 209.</p>
	<p>На основу података из техничког извештаја о извршеним радовима на изради топографско-картографских производа и акта из члана 208. овог правилника, формирају се метаподаци о производу. 
	</p>
	<p>Садржај фајла који садржи метаподатке о ДВМ-у дат је у Прилогу 6, који је одштампан уз овај правилник и чини његов саставни део.</p>
	<p>Садржај фајла који садржи метаподатке о ДОФ-у дат је у Прилогу 7, који је одштампан уз овај правилник и чини његов саставни део.</p>
	<p>Садржај фајла који садржи метаподатке о ОТМ-у, односно о картографској бази дат је у Прилогу 8, који је одштампан уз овај правилник и чини његов саставни део.</p>
	<p>Садржај фајла који садржи метаподатке о ДК, односно о тематским или прегледним картама дат је у Прилогу 9, који је одштампан уз овај правилник и чини његов саставни део.</p>
	<p>Формат фајла који садржи метаподатке прописан је подзаконским актом којим се уређује геодетско-катастарски информациони систем.</p>
	<p class="clan">V. АРХИВИРАЊЕ И ДИСТРИБУЦИЈА</p>
	<p class="clan">Члан 210.</p>
	<p>Елаборат и подаци топографског премера, као и топографско-картографски производи архивирају се и дистрибуирају са пратећим метафајловима, у складу са подзаконским актом којим се уређује начин чувања, увида и издавања података премера и катастра, подзаконским актом којим се уређује геодетско-катастарски информациони систем и овим правилником.</p>
	<p class="clan">Члан 211.</p>
	<p>За архивирање и дистрибуцију аерофотограметријских снимака користи се TIFF растерски формат, без дељења на групе (енг. 
	<span class="italik">tiles</span>), и који није подвргнут растерској компресији. 
	</p>
	<p>Архивирање сателитских снимака и пратећих података (модели за одређивање параметара оријентације и метаподаци) врши се у формату у којем су исти испоручени од стране овлашћеног дистрибутера. 
	</p>
	<p>За архивирање података топографског<span class="italik"> </span>премера LiDAR методом, односно прикупљеног и обрађеног облака тачака, користи се LAS (<span class="italik">Laser File Format</span>) формат.</p>
	<p class="clan">Члан 212.</p>
	<p>Архивирање и дистрибуција података ДВМ-а врши се у ASCII формату за тачке и ESRI Shapefile формату за структурне линије.</p>
	<p>Архивирање и дистрибуција ДОФ-а врши се у растерском некомпримованом TIFF формату заједно са параметрима геореференцирања у TFW формату.</p>
	<p>Архивирање и дистрибуција података ОТМ-а и картографских база врши се у ESRI Shapefile или XML формату.</p>
	<p>Архивирање и дистрибуција ДК, тематских и прегледних карата врши се у дигиталном и аналогном облику.</p>
	<p>Архивирање и дистрибуција ДК, тематских и прегледних карата у дигиталном облику врши се у растерском некомпримованом TIFF формату заједно са параметрима геореференцирања у TFW формату.</p>
	<p class="clan">VI. ПРЕЛАЗНЕ И ЗАВРШНЕ ОДРЕДБЕ</p>
	<p class="clan">Члан 213.</p>
	<p>Послови топографског премера, који су започети, а нису завршени до дана ступања на снагу овог правилника, завршиће се у складу са прописима који су важили до дана ступања на снагу овог правилника. 
	</p>
	<p class="clan">Члан 214.</p>
	<p>Даном ступања на снагу овог правилника престају да важе Правилник о топографском премеру и топографско-картографским производима („Службени гласник РС”, број 90/12) и Правилник о дигиталном ортофотоу („Службени гласник РС”, број 27/10). 
	</p>
	<p>Даном ступања на снагу овог правилника престају да важе одредбе Правилника о плановима и картама („Службени гласник РС”, број 27/00) у делу који се односи на топографске и прегледне карте.</p>
	<p class="clan">Члан 215.</p>
	<p>Овај правилник ступа на снагу осмог дана од дана објављивања у „Службеном гласнику Републике Србије”. 
	</p>
	<p>&nbsp;</p>
	<p class="potpis" style="margin-top: 0">01 број 95-96/2014</p>
	<p class="potpis" style="margin-top: 0">У Београду, 30. децембра 2014. године</p>
	<p class="potpis" style="margin-top: 0">В.д. директор,</p>
	<p class="potpis" style="margin-top: 0">проф. др <span class="bold">Зоран Поповић, 
	</span>с.р.</p>
	<p class="auto-style1" style="margin-top: 0">
	<a href="http://www.pravno-informacioni-sistem.rs/SlGlasnikPortal/prilozi/1.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank"><span class="auto-style3">Прилог 1 
	- Димензија и облик фотосигнала</span></a></p>
	<p class="auto-style1">
	<a href="http://www.pravno-informacioni-sistem.rs/SlGlasnikPortal/prilozi/2.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank"><span class="auto-style3">Прилог 2 
	- Записник о фотосигнализацији</span></a></p>
	<p class="auto-style1">
	<a href="http://www.pravno-informacioni-sistem.rs/SlGlasnikPortal/prilozi/3.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank"><span class="auto-style3">Прилог 3 
	- Скица детаља</span></a></p>
	<p class="auto-style1">
	<a href="http://www.pravno-informacioni-sistem.rs/SlGlasnikPortal/prilozi/4.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank"><span class="auto-style3">Прилог 4 
	- Допунска скица детаља</span></a></p>
	<p class="auto-style1"><a href="http://www.pravno-informacioni-sistem.rs/SlGlasnikPortal/prilozi/5.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank">
	<span class="auto-style2">Прилог 5&nbsp; - САДРЖАЈ МЕТАФАЈЛА</span>
	<span class="auto-style2">(метаподаци о аерофотограметријским снимцима</span><span class="auto-style3">, 
	</span> 
	<span class="auto-style2">односно сателитским снимцима)</span></a></p>
	<p class="auto-style1"><a href="http://www.pravno-informacioni-sistem.rs/SlGlasnikPortal/prilozi/6.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank">
	<span class="auto-style2">Прилог 6&nbsp; - САДРЖАЈ МЕТАФАЈЛА (метаподаци о подацима топографског премера LiDAR методом</span><span class="auto-style3">, 
	</span> 
	<span class="auto-style2">односно ДВМ-ом)</span></a></p>
	<p class="auto-style1"><a href="http://www.pravno-informacioni-sistem.rs/SlGlasnikPortal/prilozi/7.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank">
	<span class="auto-style3">Прилог 7&nbsp; - САДРЖАЈ МЕТАФАЈЛА (метаподаци о ДОФ-у)</span></a></p>
	<p class="auto-style1"><a href="http://www.pravno-informacioni-sistem.rs/SlGlasnikPortal/prilozi/8.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank">
	<span class="auto-style2">Прилог 8 - САДРЖАЈ МЕТАФАЈЛА (метаподаци о ОТМ-у</span>,<span class="auto-style2"> односно картографској бази)</span></a></p>
	<p class="auto-style1"><a href="http://www.pravno-informacioni-sistem.rs/SlGlasnikPortal/prilozi/9.html&amp;doctype=reg&amp;abc=cba&amp;eli=true&amp;eliActId=421534&amp;regactid=421534" target="_blank">
	<span class="auto-style2">Прилог 9&nbsp; - САДРЖАЈ МЕТАФАЈЛА (метаподаци о ДК</span><span class="auto-style3">, 
	</span> 
	<span class="auto-style2">односно тематској или прегледној карти)</span></a></p>

