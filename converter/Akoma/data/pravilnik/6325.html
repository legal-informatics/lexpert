

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>


	<div class="story">
			<p class="Basic-Paragraph">На основу члана 178a став 3. Закона о поморској пловидби („Службени гласник РС”, бр. 87/11, 104/13, 18/15, 113/17 – др. закон и 83/18), </p>
			<p class="Basic-Paragraph">Министар грађевинарства, саобраћаја и инфраструктуре доноси </p>
			<p class="odluka-zakon">ПРАВИЛНИК</p>
			<p class="odluka-zakon">о циљевима и смерницама за рад инспектора признатих организација у надзору над радним и животним условима помораца</p>
			<p class="centar">„Службени гласник РС“, број 35 од 21. маја 2019.</p>
			<p class="clan">Члан 1.</p>
			<p class="Basic-Paragraph">Овим правилником прописују се циљеви и смернице за рад инспектора признатих организација, који врше надзор над радним и животним условима помораца на поморском броду, као и поступци којим се ти циљеви и стандарди постижу. </p>
			<p class="clan">Члан 2.</p>
			<p class="Basic-Paragraph">Циљеви и смернице за рад инспектора признатих организација, који врше надзор над радним и животним условима помораца на поморском броду, као и поступци којим се ти циљеви и стандарди постижу, дати су у Прилогу – Циљеви и смернице за рад инспектора признатих организација, које врше надзор над радним и животним условима помораца на поморском броду, који је одштампан уз овај правилник и чини његов саставни део.</p>
			<p class="clan">Члан 3.</p>
			<p class="Basic-Paragraph">Овај правилник ступа на снагу осмог дана од дана објављивања у „Службеном гласнику Републике Србије”.</p>
			<p class="potpis">Број 110-00-36/2019-06</p>
			<p class="potpis">У Београду, 9. маја 2019. године</p>
			<p class="potpis">Министар,</p>
			<p class="potpis">проф. др <span class="bold">Зорана З. Михајловић,</span><span class="bold"> </span>с.р.</p>
			<p class="Basic-Paragraph">ПРИЛОГ </p>
			<p class="bold">ЦИЉЕВИ И СМЕРНИЦЕ ЗА РАД ИНСПЕКТОРА ПРИЗНАТИХ ОРГАНИЗАЦИЈА, КОЈИ ВРШЕ НАДЗОР НАД РАДНИМ И ЖИВОТНИМ УСЛОВИМА ПОМОРАЦА НА ПОМОРСКОМ БРОДУ</p>
			<p class="clan">I. УВОД</p>
			<p class="Basic-Paragraph">Послове инспекцијског надзора над радним и животним условима помораца врше инспектори признате организације (у даљем тексту: инспектори) са којима je Министарство грађевинарства, саобраћаја и инфраструктуре закључило уговор у складу са одредбама Конвенције о раду помораца, 2006. и члана 178. Закона о поморској пловидби („Службени гласник РС”, бр. 87/11, 104/13, 18/15, 113/17 – др. закон и 83/18). </p>
			<p class="Basic-Paragraph">Република Србија је донела Закон о потврђивању Конвенције Међународне организације рада о раду помораца, 2006. („Службени гласник РС – Међународни уговори”, број 8/11) и Закон о допуни Закона о потврђивању Конвенције Међународне организације рада о раду помораца, 2006 („Службени гласник РС – Међународни уговори”, број 1/13) чиме је преузела и обавезу да као држава чланица обезбеди извршење обавеза према поморцима који су укрцани на поморским бродовима (у даљем тексту: бродови) који плове под њеном заставом, као и да установи ефикасан систем инспекције који ће обезбедити испуњавање бољих радних и животних условa помораца на бродовима који плове под њеном заставом, као и испуњавање стандарда из те Конвенције.</p>
			<p class="clan">II. ЦИЉ</p>
			<p class="Basic-Paragraph">Циљ ових смерница је да се изврши усклађивање националног законодавства са прописима Европске уније, као и са међународним конвенцијама међу којима је и Конвенција Међународне организације рада о раду поморацa, 2006. (у даљем тексту: MLC Конвенција) којом су обједињени стандарди постојећих конвенција и препорука о међународном раду помораца. Због специфичних услова рада на броду вршењем надзора над радним и животним условима помораца обезбеђује се примена основних права и слобода помораца. Доношењем ових смерница омогућиће се поморцима једнакост приликом спровођења међународних конвенција, закона и других прописа, право на једнаку правну заштиту, као и да не могу бити подвргнути дискриминацији у погледу заштите својих права.</p>
			<p class="Basic-Paragraph">Сврха смерница је да се кроз послове надзора од стране инспектора над спровођењем одредаба MLC Конвенције, Закона о поморској пловидби и других прописа којима се уређују радни и животни услови помораца, обезбеде бољи услови живота и безбеднији рад помораца. </p>
			<p class="Basic-Paragraph">Овим смерницама обезбеђује се ефикасно вршење послова инспектора приликом вршења надзора над применом домаћих и међународних прописа којим се уређује материја радних и животних услова помораца на броду.</p>
			<p class="Basic-Paragraph">Циљ смерница је да се обезбеди надзор над применом одредаба MLC Конвенције у погледу радних и животних услова помораца. </p>
			<p class="Basic-Paragraph">Циљ ових смерница је да се обезбеди надзор над радним и животним условима помораца: да на броду не раде лица испод прописаних година живота; да су сви поморци здравствено способни за вршење својих дужности на броду; приступ поузданом и добро уређеном систему запошљавања помораца на броду; да поморци имају одговарајући уговор о раду; да су поморци плаћени за свој рад; да поморци имају прописане сате рада и одговарајући одмор; да се поморци могу вратити кући, да се обезбеди накнада поморцима када је брод оштећен или потонуо; да се обезбеди да поморци раде на бродовима са довољним бројем чланова посаде за безбедан и успешан рад, као и за потребе сигурносне заштите брода; унапређење развоја у звању, стручности и приликама за запослење помораца; да поморци имају одговарајуће просторије за смештај и одмор; да поморци имају на броду храну и питку воду одговарајућег квалитета послужену у уредним хигијенским условима; заштита здравља и неопходна доступност здравствене, односно медицинске неге на броду и копну; ослобођење помораца од финaнсијских издатака у случају болести, повреде или смрти; да радна околина помораца на бродовима унапређује безбедност и здравље на раду; поморцима који раде на броду доступност капацитета и службе на копну који ће обезбедити здравствену заштиту, као и предузимање мера на основу којих се поморцима пружа социјално осигурање.</p>
			<p class="clan">III. ДЕФИНИЦИЈЕ</p>
			<p class="Basic-Paragraph">Изрази употребљени у овим смерницама имају следеће значење:</p>
			<p class="Basic-Paragraph">1) <span class="italik">декларација о испуњености услова рада помораца </span>је исправа којом се потврђује да је одређени брод одржаван у складу са важећим стандардима MLC Конвенције; </p>
			<p class="Basic-Paragraph">2) <span class="italik">домаћи брод</span> је брод који има државну припадност Републике Србије и који је уписан у један од домаћих уписника;</p>
			<p class="Basic-Paragraph">3) <span class="italik">држава луке</span> је држава у чију луку упловљава домаћи брод;</p>
			<p class="Basic-Paragraph">4)<span class="italik"> поморац </span>је било које лице запослено или узето у службу или које ради у било ком својству на броду;</p>
			<p class="Basic-Paragraph">5)<span class="italik"> брод </span>је брод регистрован за пловидбу морем, чија баждарска дужина изнoси најмање 12 m, а бруто тонажа најмање 15 BT и који превози најмање 12 лица, осим ратног брода; </p>
			<p class="Basic-Paragraph">6)<span class="italik"> посада брода </span>је посада коју<span class="italik"> </span>чине заповедник и друга лица укрцана за извршење послова на броду и уписана у попис посаде;</p>
			<p class="Basic-Paragraph">7) <span class="italik">призната организација </span>је организација која испуњава услове прописане посебним прописом и која је овлашћена од министарства надлежног за послове саобраћаја за обављање статутарне сертификацје бродова која обухвата обављање прегледа и издавање прописаних исправа;</p>
			<p class="Basic-Paragraph">8<span class="italik">) репатријација поморца</span> је право члана посаде брода, ако за време трајања, односно престанка службе на броду буде искрцан са брода ван његове луке укрцавања, односно ако бродар искрца члана посаде брода ван места у коме је седиште бродара, да му бродар обезбеди повратак у луку његовог укрцавања, а ако је то предвиђено уговором о раду <span class="bold">–</span> да му обезбеди повратак у место пребивалишта, односно боравишта;</p>
			<p class="Basic-Paragraph">9)<span class="italik"> сведочанство о раду помораца </span>је исправа којом се потврђује да су радни и животни услови помораца на том броду у складу са важећим  стандардима и смерницама MLC Конвенције, укључујући и прихваћене мере ради осигурања сталне усклађености извршених надзора.</p>
			<p class="clan">IV. ПОСТУПЦИ ЗА ПОСТИЗАЊЕ ЦИЉЕВА И СТАНДАРДА</p>
			<p class="bold">Општа правила рада инспектора</p>
			<p class="Basic-Paragraph">Инспекцијском надзору подлежу сви бродови на које се односи MLC Конвенција без обзира да ли им је издато сведочанство о раду помораца или не, ради провере усклађености са захтевима наведене конвенције.</p>
			<p class="Basic-Paragraph">Инспекцијски надзор над радним и животним условима помораца може се поделити на два дела: први се односи на физичке услове као што су смештај помораца и услови у кухињи, док се други односи на остале елементе рада, као што је исплата зарада, уговори о раду помораца, минимална старост, уверење о здравственој способности и сати рада или одмора. Неке области, као што су безбедност и здравље на раду, су мешовите, и укључују физичке услове (заштитна опрема/конструкција) и оперативну праксу на броду. Приликом вршења инспекцијског надзора инспектор примењује различите методе, укључујући преглед докумената, визуелни преглед, разговоре са свим поморцима заједно и разговоре са поморцима насамо. Приликом разговора са поморцима инспектор води рачуна о питањима која се могу сматрати личним или потенцијално спорним.</p>
			<p class="Basic-Paragraph">Ако је за обављање одређеног инспекцијског прегледа потребна стручност или специфична знања, инспектор може да пре доношења одлуке тражи налаз и мишљење одговарајућег стручњака.</p>
			<p class="Basic-Paragraph">Када то околности захтевају инспектор може затражити заједнички инспекцијски надзор надлежних инспекција (инспекције рада, санитарне инспекције, инспекције здравља и сл.).</p>
			<p class="Basic-Paragraph">Приликом обављања инспекцијског надзора инспектор води рачуна да својим поступцима не угрожава безбедно обављање активности на броду и предузима мере како би се избегло непотребно задржавање брода или одлагање пловидбе.</p>
			<p class="Basic-Paragraph">Ако се инспекцијски надзор врши на основу пријаве или обавештења заповедника брода, члана посаде или другог правног или физичког лица, инспектор ће обезбедити да идентитет особе која је поднела пријаву или дала податке не буде откривен. </p>
			<p class="Basic-Paragraph">Инспектор третира као поверљиве изворе приговор или жалбу у којима се наводи опасност или неправилност у вези са радним и животним условима помораца или кршењем закона и прописа и не даје никакве податке власнику брода, представнику бродовласника, поморској компанији, односно послодавцу да је извршена инспекција по приговору или жалби.</p>
			<p class="Basic-Paragraph">Инспектор не даје никакве податке у вези са пословним тајнама, нити о поверљивим процесима рада, као ни податке личне природе које могу сазнати током вршења инспекцијског надзора, ни након одласка из службе.</p>
			<p class="Basic-Paragraph">Инспектор приликом вршења инспекцијског надзора професионално и стручно процењује све околности на броду као и  обим инспекцијског надзора.</p>
			<p class="bold">Припрема за вршење инспекцијског надзора</p>
			<p class="Basic-Paragraph">Инспектор се приликом припреме за обављање инспекцијског надзора упознаје са одредбама MLC Конвенције и другим међународним конвенцијама, одредбама закона којим се уређује поморска пловидба и прописима донетим ради његовог спровођења, свим доступним подацима о броду који је предмет надзора, прегледа различите изворе података како би боље разумео историју брода (у случајевима када је то потребно), као и са резултатима претходно обављених инспекцијских прегледа. Подаци се могу добити из појединачних бродских досијеа који садрже претходне инспекцијске извештаје одговарајуће државе заставе, државе луке и друге базе података и записе Међународне организације рада. </p>
			<p class="Basic-Paragraph">За постојеће бродове за које није издато сведочанство о раду помораца пре инспекцијског надзора брода, инспектор утврђује на основу доступних података да ли постоје неки отклоњени недостаци које бродовласник није навео. Ако постоје недостаци које бродовласник није навео, инспектор предузима одговарајуће мере ради њиховог благовременог отклањања. </p>
			<p class="Basic-Paragraph">Ако брод има сведочанство о раду помораца, онда су<span class="bold"> </span>то сведочанство и приложена декларација о испуњености услова рада помораца полазна тачка за рад инспекције: први део декларације о испуњености услова рада помораца односи се на захтеве из 14 области наведених у<span class="bold"> </span>том делу декларације који морају бити прегледани да би се издало сведочанство, док други део декларације наводи мере бродовласника за обезбеђивање сталне усклађености са тим прописаним захтевима.</p>
			<p class="Basic-Paragraph">Ако брод нема сведочанство о раду помораца циљ инспекције је да омогући издавање сведочанства. Почетна тачка треба да буде декларација о испуњености услова рада помораца, први део и нацрт другог дела декларације о испуњености услова рада помораца, који се подноси на одобрење надлежном органу, када се издаје сведочанство, или податке достављене у складу са Стандардом A5.1.3, ставом 7. MLC Конвенције када се издаје привремено сведочанство о раду помораца.</p>
			<p class="bold">Обим прегледа</p>
			<p class="Basic-Paragraph">Инспектор у обављању инспекцијског надзора на броду утврђује да ли стање животних и радних услова помораца на броду одговара стандардима и условима прописаним MLC Конвенцијом, Законом о поморској пловидби, прописима донетим ради његовог спровођења: прописом којим се уређују техничка правила за статутарну сертификацију поморских бродова, прописом којим се уређује медицинска брига на броду, прописом којим се уређује здравствена способност помораца, прописом којим се уређује распоред радног времена на броду, прописом којим се уређују звања и овлашћења чланова посаде поморског брода, као и другим прописима којима се уређује безбедност и заштита на раду. </p>
			<p class="Basic-Paragraph">Инспектор ће приликом вршења надзора на броду извршити преглед у погледу провере најмање старости чланова посаде за рад на броду, провере уверења о здравственој способности, медицинске неге на броду, здравља, безбедности и спречавање незгода, поступак по приговору поморца, исплата зарада, оспособљености помораца, провере услова рада белог особља, провере уговора о раду, примене прописа који се односе на репатријацију помораца, провере агенције за запошљавање помораца, одговорности бродара у случају несреће, синдикалних права, провере да ли су залихе хране и питке воде довољне за путовање до следеће луке, прегледа санитарних услова на броду, прегледа грејања просторија на броду, прегледа стања брода у погледу захтева чистоће, збринутости отпада, провере хране и њеног послуживања, проходности пролаза просторија за смештај посаде, провере сати рада или одмора, односно да су лица на стражи и друга лица на дужности довољно одморна за прву и наредну измену страже, провере усклађености времена рада или времена одмора помораца са захтевима прописа којим се уређује радно време чланова посаде, вођења евиденције радног времена и времена одмора помораца, провере просторија за смештај, просторија за исхрану, санитарних просторија и просторија за одмор помораца који раде и живе на броду, односно да ли су испуњени стандарди MLC Конвенције. </p>
			<p class="Basic-Paragraph">Инспектор ће приликом вршења надзора на броду извршити и проверу да ли се на броду налази MLC Конвенција, са накнадним изменама и допунама и сведочанство о раду помораца којим се потврђује да су радни и животни услови помораца на том броду, у складу са важећим стандардима и смерницама MLC Конвенције, укључујући и прихваћене мере ради осигурања сталне усклађености извршених надзора. </p>
			<p class="Basic-Paragraph">Инспектор ће приликом вршења надзора на броду извршити и проверу да ли се  примењују мере које је усвојио бродовласник, а којима се испуњавању прописани захтеви на бродовима.</p>
			<p class="bold">Поступак инспекције брода</p>
			<p class="Basic-Paragraph">Бродови подлежу инспекцијском надзору и издавању сведочанства о раду помораца или се прегледају у различитим околностима. Неки бродови могу бити у изградњи или новоизграђени, неки могу<span class="bold"> </span>бити преуписани из другог уписника, а за неке се не мора издавати сведочанство о раду помораца. </p>
			<p class="bold">Инспекцијски надзор пре издавања првог сведочанства</p>
			<p class="Basic-Paragraph">Ако је брод у градњи и ако се врши упис, инспектор прегледа техничку документацију брода и проверава да ли су испуњени захтеви из MLC Конвенције и прописа којим се утврђују техничка правила за статутарну сертификацију поморских бродова нарочито у погледу техничких захтева који се односе на просторије за смештај и просторије за одмор помораца, исхрана и послуживање хране и заштите здравља и безбедности и спречавање несрећа.</p>
			<p class="Basic-Paragraph">Код новоизграђених бродова који почињу пловидбу проверава се изведено стање са техничком документацијом брода укључујући и ону којом се доказује испуњеност захтева који су обухваћени првим делом декларације о испуњености  услова рада помораца за бродове за које је потребно издати сведочанство пре него што брод почне службу на основу доступних података и документације. У случају када није доступно довољно података јер, на пример, поморци још увек нису укрцани на брод, може се издати привремено сведочанство о раду помораца.</p>
			<p class="Basic-Paragraph">Бродовласник предузима мере којима обезбеђује почетну и трајну усклађеност у другом делу декларације о испуњености услова рада помораца. Ове мере укључују захтеве који су збирно представљени у првом делу декларације о испуњености услова рада помораца. Инспектор прегледа мере наведене у другом делу како би надлежни орган сертификовао други део у сагласности са Стандардом A5.1.3, став 10. MLC Конвенције. Уколико је потребно издати привремено сведочанство о раду помораца, преглед се односи на податке који су достављени у складу са Стандардом A5.1.3, став 7. MLC Конвенције.</p>
			<p class="Basic-Paragraph">Комплетна инспекција, укључујући преглед докумената, мора бити завршена пре издавања сведочанства о раду помораца и приложене декларације о испуњености услова рада помораца.</p>
			<p class="Basic-Paragraph">У наредним инспекцијама, преглед у погледу другог дела декларације о испуњености услова рада помораца врши се у односу на правилну примену мера наведених у другом делу деклерације. </p>
			<p class="bold">Периодични инспекцијски надзор</p>
			<p class="Basic-Paragraph">Периодични инспекцијски надзор спроводи се да би се обезбедила трајна усклађеност са захтевима MLC Конвенције. Надзор се спроводи између друге и треће године од дана издавања сведочанства о раду помораца. Обим и степен детаљности периодичног инспекцијског надзора треба да буду исти као у случају инспекције за обнову сведочанства. Сведочанство се оверава након задовољавајућих налаза редовног инспекцијског надзора. </p>
			<p class="bold">Инспекцијски надзор брода ради обнове сведочанства</p>
			<p class="Basic-Paragraph">Приликом инспекцијског надзора ради обнове сведочанства о раду помораца врши се преглед свих захтева. Када је инспекцијски надзор извршен у року од три месеца пре истека важећег сведочанства о раду помораца, ново сведочанство важи од датума завршетка инспекције ради обнове у периоду од пет година од датума истека постојећег сведочанства (Стандард А5.1.3, став 3. MLC Конвенције).</p>
			<p class="Basic-Paragraph">Могуће је завршити инспекцијски надзор ради обнове сведочанства више од три месеца пре истека важећег сведочанства о раду помораца. У том случају ново сведочанство ће важити у периоду не дужем од пет година почевши од датума завршетка обнове (Стандард А5.1.3, став 4. MLC Конвенције).</p>
			<p class="bold">Инспекцијски надзор због промене заставе/поновног уписа, промене власника брода, значајних измена</p>
			<p class="Basic-Paragraph">Сведочанство о раду помораца престаје да важи, а ново сведочанство је потребно када брод промени заставу или промени бродовласника или ако су направљене значајне промене у конструкцији или опреми које се односе на смештај помораца (Стандард А5. 1.3, став 14. MLC Конвенције). За издавање новог сведочанства врши се инспекцијски надзор на исти начин као и инспекцијски надзор новог брода који почиње пловидбу.</p>
			<p class="bold">Инспекцијски надзор бродова за које су бродовласници тражили издавање сведочанства</p>
			<p class="Basic-Paragraph">У случају бродова који нису обавезни да имају сведочанство о раду помораца, бродовласници могу тражити да се њихови бродови укључе у систем издавања сведочанстава и да им се изда сведочанство о раду помораца након подношења другог дела декларације о испуњености услова рада помораца и завршетка процеса инспекцијског надзора.</p>
			<p class="bold">Извештаји инспектора </p>
			<p class="Basic-Paragraph">Без обзира на чињеницу да ли је броду издато сведочанство о раду помораца, након спровођења инспекцијског надзора инспектор доставља извештај о извршеном надзору. У извештају наводи да су сви недостаци који су откривени током надзора отклоњени у складу са стандардним процедурама инспекцијског извештавања. Примерак извештаја доставља заповеднику брода, а други примерак објављује на огласној табли брода ради информисања помораца. Трећи примерак задржава држава заставе или призната организација која води потребну евиденцију. На захтев помораца, примерак извештаја се шаље представницима помораца.</p>
			<p class="Basic-Paragraph">За бродове којима је издато сведочанство о раду помораца и декларација о испуњености услова рада помораца, резултати накнадних инспекцијских надзора (након прве) или верификације и било какве значајне неправилности утврђене током верификације се евидентира заједно са датумом утврђивања неправилности које треба отклонити. Ова белешка, на енглеском језику (или у преводу на енглески када није написана на енглеском језику) треба да буде написана на примерку декларације о испуњености услова рада помораца на броду или додата том примерку или на неки други начин учињена доступном ради информисања помораца, инспектора држава застава, овлашћених службеника у држави луке и представника бродовласника и помораца.</p>
			<p class="bold">Захтеви MLC Конвенције за које је потребно извршити инспекцијски надзор, уколико је потребно издати сведочанство о раду помораца</p>
			<p class="Basic-Paragraph">Смернице за рад инспектора дају се путем навођења одређеног правила, стандарда и смерница MLC Конвенције, основних захтева утврђених MLC Конвенцијом,  објашњења које области животних и радних услова поморца проверава инспектор, као  и примери неправилности.</p>
			<p class="italik">1. <span class="italik">Правило 1.1 – Најмање го</span><span class="italik">дине живота</span></p>
			<p class="Basic-Paragraph">Стандард A1.1; Смерница Б1.1</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– забрањено је запошљавање, узимање на рад или рад на броду поморцима млађим од 16 година (Стандард A1.1, став 1. MLC Конвенције),</p>
			<p class="Basic-Paragraph">– забрањено је запослење, узимање на рад или рад помораца млађих од 18 година ако постоји вероватноћа да ће рад угрозити њихово здравље или безбедност (Стандард A1.1, став 4. MLC Конвенције),</p>
			<p class="Basic-Paragraph">– мора се посветити посебна пажња здрављу и безбедности помораца млађих од 18 година, у складу са законом којим се уређује поморска пловидба и датим захтевима (Стандард A4.3, став 2(б) MLC Конвенције),</p>
			<p class="Basic-Paragraph">* забрањује се ноћни рад за поморце млађе од 18 година, изузев у случају да је учињен изузетак од стране надлежног органа у складу са Стандардом А1.1, став 3. код програма обуке (Стандард A1.1, став 2. MLC Конвенције),</p>
			<p class="Basic-Paragraph">* ,,ноћ” се одређује у складу са националним законима и праксом. Она обухвата период од најмање девет сати, који не почиње касније од поноћи и не завршава се пре пет ујутро (Стандард A1.1, став 2. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– списак посаде, или пасоше или другу званичну документацију,</p>
			<p class="Basic-Paragraph">– распоред рада за поморце који су млађи од 18 година како би одредио трајање и природу посла,</p>
			<p class="Basic-Paragraph">– да ли су уочене врсте послова на броду који могу угрозити безбедност помораца млађих од 18 година, </p>
			<p class="Basic-Paragraph">– скорашње извештаје о несрећама и извештаје одбора за безбедност како би утврдио да ли су у њима учествовали поморци млађи од 18 година, </p>
			<p class="Basic-Paragraph">– податке кроз разговоре насамо са репрезентативним бројем помораца. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– лице узраста испод 16 година запослено на пословима поморца, </p>
			<p class="Basic-Paragraph">– поморац узраста испод 18 година ради ноћу (а да то није део програма обуке),</p>
			<p class="Basic-Paragraph">– поморац узраста испод 18 година извршава задатке који угрожавају његову безбедност или здравље. </p>
			<p class="italik">2. <span class="italik">Правило 1.2 – Уверење о здравственом стању</span></p>
			<p class="Basic-Paragraph">Стандард  A1.2; Смерница Б1.2</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморцима је забрањено да раде на броду ако не поседују уверење о здравственој способности* којим се потврђује да су способни да извршавају своје дужности,</p>
			<p class="Basic-Paragraph">– уверења о здравственој способности помораца који раде на бродовима, а који су редовно запослени на међународним путовањима, морају бити на енглеском језику (Стандард A1.2, став 10. MLC Конвенције),</p>
			<p class="Basic-Paragraph">– уверења о здравственој способности помораца морају бити издата од стране овлашћених здравствених установа и морају бити важећа, </p>
			<p class="Basic-Paragraph">– период важења уверења одређује се у складу са законом којим се уређује поморска пловидба и у складу са следећим условима:</p>
			<p class="Basic-Paragraph">– највише две године за уверења о здравственој способности за поморце испод 18 година у ком случају је једна година;</p>
			<p class="Basic-Paragraph">– највише шест година за уверење о разликовању боја.</p>
			<p class="Basic-Paragraph">* Уверења о здравственој способности помораца издата у складу са, или која одговарају битним захтевима измењене и допуњене Међународне конвенције о стандардима за обуку, издавање уверења и вршење бродске страже помораца, усвојене 1978. године (у даљем тексту: STCW Конвенција), се прихватају као да испуњавају ове захтеве (за потребе Стандарда А1.2, став 3. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– списак посаде,</p>
			<p class="Basic-Paragraph">– да ли постоје уверења о здравственој способности да су поморци здравствено способни да обављају своје дужности,</p>
			<p class="Basic-Paragraph">– да ли постоје важећа уверења о разликовању боја, уколико је потребно,</p>
			<p class="Basic-Paragraph">– прегледом распореда послова или разговорима насамо да ли се поштују здравствена ограничења на рад за поједине поморце и да ли је тим поморцима додељено или извршавају послове супротно наведеним ограничењима,</p>
			<p class="Basic-Paragraph">– да ли је у хитним случајевима, када је надлежни орган државе заставе допустио поморцу да ради без важећег или са истеклим уверењем, одобрење или дозвола важећа (уз максималан рок од три месеца),</p>
			<p class="Basic-Paragraph">– да ли је у случајевима када уверење о здравственој способности истекло за време пловидбе, уверење  прибављено у максималном року од три месеца, </p>
			<p class="Basic-Paragraph">– да ли су уверења помораца о здравственој способности на бродовима који су уобичајено ангажовани на међународним путовањима на енглеском језику,</p>
			<p class="Basic-Paragraph">– да ли су уверења о здравственој способности издата од стране овлашћених здравствених установа. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– поморац на броду без важећег уверења о здравственој способности или уверења о разликовању боја (уколико је потребно) или овлашћења надлежног тела у хитним случајевима, </p>
			<p class="Basic-Paragraph">– поморац ради на броду или извршава задатке у супротности са ограничењима из уверења о здравственој способности,</p>
			<p class="Basic-Paragraph">– уверење о здравственој способности није на енглеском језику на броду који уобичајено плови на међународним путовањима, </p>
			<p class="Basic-Paragraph">– уверење о здравственој способности није издала овлашћена здравствена установа. </p>
			<p class="italik">3. <span class="italik">Правило</span><span class="italik"> 1.3 – Обука и оспособљавање</span></p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморци морају бити обучени и оспособљени* да буду спремни или на други начин квалификовани да извршавају своје обавезе на броду у складу са условима прописаним законом којим се уређује поморска пловидба и подзаконским актом којим се уређују звања и овлашћења чланова посаде брода, </p>
			<p class="Basic-Paragraph">– поморци морају претходно успешно завршити обуку за<span class="bold"> </span>личну безбедност на броду.</p>
			<p class="Basic-Paragraph">* Обукa и оспособљавање у складу са измењеном и допуњеном STCW Конвенцијом прихвата се као задовољавајућa у односу на ове захтеве. </p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– исправу о најмањем броју чланова посаде за безбедну пловидбу како би проверио одговарајуће квалификације помораца, </p>
			<p class="Basic-Paragraph">– овлашћења и потврде за чланове посаде брода којим се потврђује оспособљеност помораца за вршење послова на броду у одређеном звању за одређени брод (проверава списак посаде ради утврђивања задужења),</p>
			<p class="Basic-Paragraph">– доказну документацију (од стране бродовласника, или уколико је од важности за одређену позицију, којом се потврђује да су поморци оспособљени у складу са прописима за извршавање осталих задатака на броду (на пример кувари на броду – погледати у наставку, Правило 3.2 MLC Конвенције),</p>
			<p class="Basic-Paragraph">– да ли су сви поморци успешно завршили посебну обуку за личну безбедност на броду,</p>
			<p class="Basic-Paragraph">– одговарајући материјал за обуку који је доступан посади,</p>
			<p class="Basic-Paragraph">– потврђује спровођење обуке путем разговора насамо са представницима помораца. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– оспособљеност помораца није у складу са одредбама прописа којим се уређују звања и овлашћења чланова посаде брода и одредбама STCW Конвенције са накнадним изменама и допунама и Законика о обуци, издавању уверења и вршењу бродске страже помораца 1995. године са накнадним изменама и допунама,</p>
			<p class="Basic-Paragraph">– поморац на броду извршава задужења за која није обучен ни оспособљен ни на други начин квалификован,</p>
			<p class="Basic-Paragraph">– овлашћења и потврде нису ажурна или су истекла, </p>
			<p class="Basic-Paragraph">– поморац ради на броду без претходно завршене обуке о личној безбедности на броду. </p>
			<p class="italik">4. <span class="italik">Правило 1.4 – Ангажовање и запошљавање</span></p>
			<p class="Basic-Paragraph">Стандард A1.4; Смерница Б1.4</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– у случају да бродовласник користи приватну службу која пружа услуге ангажовања и запошљавања,* њен рад мора бити лиценциран или сертификован или регулисан у складу са MLC Конвенцијом,</p>
			<p class="Basic-Paragraph">– поморци не плаћају коришћење ових услуга,</p>
			<p class="Basic-Paragraph">– бродовласници који користе услуге службе за ангажовање и запошљавање помораца и чије је седиште у државама које нису потписнице MLC Конвенције морају да обезбеде, у мери у којој је то могуће, да ове службе испуњавају захтеве те конвенције (**Стандард A1.4, став 9).</p>
			<p class="Basic-Paragraph">* Напомене:</p>
			<p class="Basic-Paragraph">*Уколико приватне службе за ангажовање и запошљавање помораца послују на њиховој територији, државе заставе су одговорне за успостављање делотворног система инспекција и праћења ових услуга (Правило 5.3; Стандард A5.3, став 1. MLC Конвенције),</p>
			<p class="Basic-Paragraph">**Државе заставе су дужне да обезбеде бродовласницима одговарајући систем којим ће потврдити да су услуге ангажовања и запошљавања у складу са захтевима у којима је примењен Стандард A1.4. у случају да су службе за ангажовање и запошљавање смештене у државама у којима се не примењује MLC Конвенција. Ова дужност се може испунити сталним надзором усклађености бродовласника са тим захтевима, надзором служби за ангажовање и запошљавање у одговарајућим земљама које нису државе потписнице MLC Конвенције, кроз систем управљања квалитетом и пружањем података о томе у којој мери услуге у таквим земљама испуњавају захтеве Стандарда А1.4 MLC Конвенције.</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– националне веб сајтове надлежних органа у вези са лиценцирањем или регулисањем рада служби за ангажовање и запошљавање помораца,</p>
			<p class="Basic-Paragraph">– документацију и остале податке како би могао да провери следеће: </p>
			<p class="Basic-Paragraph">а) директно ангажовање:</p>
			<p class="Basic-Paragraph">– поморце је ангажовао и запослио бродовласник. У овом случају, потребно је евидентирати ту чињеницу и није потребно даље поступање.</p>
			<p class="Basic-Paragraph">б) ангажовање путем јавне службе, односно организације за послове запошљавања Републике Србије:</p>
			<p class="Basic-Paragraph">– поморци су запослени путем организације за послове запошљавања Републике Србије или у држави заставе или у другој држави у којој се примењује MLC Конвенцијa. У овом случају, потребно је евидентирати ту чињеницу и није потребно даље поступање,</p>
			<p class="Basic-Paragraph">в) ангажовање путем приватне службе (или службе којом управља организација помораца) у земљи која је ратификовала MLC Конвенцију:</p>
			<p class="Basic-Paragraph">(а) ако су поморци ангажовани преко правних лица за запошљавање којима је издато одобрење за обављање послова посредовања при запошљавању помораца за ангажовање и запошљавање помораца у држави заставе, проверава доказну документацију којом се потврђује да наведени посредник делује у складу са законом којим се уређује поморска пловидба или прописима или другим мерама којима се примењују захтеви MLC Конвенције. Када је надзор над таквим услугама поверен неком другом надлежном органу у држави заставе, довољна је изјава тог органа којом се потврђује да је услуга у складу са наведеним законом;</p>
			<p class="Basic-Paragraph">(б) ако су поморци ангажовани преко приватних посредника за ангажовање и запошљавање помораца у другој држави која је ратификовала MLC Конвенцију, није потребно предузимати никакве радње ако инспектор није добио јасан податак да су прекршена основна права (као што су наплаћивање услуга ове службе поморцима),</p>
			<p class="Basic-Paragraph">г) ангажовање путем службе чије је седиште у земљи која није ратификовала MLC Конвенцију.</p>
			<p class="Basic-Paragraph">Ако су поморци ангажовани преко службе за ангажовање и запошљавање помораца са седиштем у земљи која није ратификовала MLC Конвенцију, проверава се документација која показује да је бродовласник, колико год је то практично могуће, потврдио путем одговарајућег система да се услуга спроводи у складу са MLC Конвенцијом. Овај систем може, на пример, узимати у обзир податке које је прикупила држава заставе, као и све ревизије или сведочанства у вези са квалитетом услуга које се примењују у земљама које нису ратификовале MLC Конвенцију. Други докази које бродовласници могу пружити су контролне листе MLC Конвенције, захтеви или ревизије службе за ангажовање и запошљавање са седиштем у земљи која није ратификовала MLC Конвенцију од стране признатих организација.</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– путем разговора насамо са репрезентативним бројем помораца да ли су платили било какву накнаду служби за ангажовање или запошљавање и да ли су обавештени о својим правима и дужностима,</p>
			<p class="Basic-Paragraph">– путем разговора насамо са репрезентативним бројем помораца да ли је коришћена служба за ангажовање и запошљавање на црној листи. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– непостојање документованих доказа којима се указује да се услуга врши или да агенција послује у складу са MLC Конвенцијом,</p>
			<p class="Basic-Paragraph">– поморац који је ангажован кроз приватну службу за ангажовање и запошљавање помораца која није лиценцирана или сертификована или чији рад није регулисан у складу са MLC Конвенцијом, или чија лиценца или сведочанство или било који други сличан документ више није важећи, </p>
			<p class="Basic-Paragraph">– захтев од стране службе за ангажовање и запошљавање упућен поморцу да уплати накнаду или на други начин плати за услуге запошљавања (уколико постоји оваква могућност треба је такође пријавити надлежном органу у држави у којој је седиште службе),</p>
			<p class="Basic-Paragraph">– поморац који ради на броду кога је ангажовала агенција за ангажовање и запошљавање која послује у земљи која није ратификовала MLC Конвенцију, у случајевима када бродовласник није у могућности да докаже да је поморац запослен на броду у складу са MLC Конвенцијом.</p>
			<p class="italik">5. <span class="italik">Правило 2.1 –</span><span class="italik"> Уговори о раду помораца</span></p>
			<p class="Basic-Paragraph">Стандард A2.1; Смерница Б2.1</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– сви поморци морају имати примерак уговора о раду помораца који потписују и поморац и бродовласник или представник бродовласника (или, ако нису запослени, други докази о уговорним или сличним аранжманима),</p>
			<p class="Basic-Paragraph">– уговор о раду помораца мора имати садржину наведену у Стандарду A2.1, ст. 4(a)-(к) (Стандард A2.1, став 4. MLC Конвенције),</p>
			<p class="Basic-Paragraph">– поморцима мора бити дата евиденција њиховог запослења на броду (као што је поморска књижица или извод из евиденције укрцаја и искрцаја помораца) (Стандард A2.1, став 1(e) MLC Конвенције),</p>
			<p class="Basic-Paragraph">– у случају да колективни уговор представља целокупан или део уговора о раду помораца, одговарајуће одредбе уговора морају бити на енглеском језику (изузев за бродове који су ангажовани само за путовања у земљи) (Стандард A2.1, став 2. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– примерак уговора о раду помораца и све колективне уговоре који се могу примењивати на поморце и стандардну форму уговора о раду помораца (на енглеском) за брод,</p>
			<p class="Basic-Paragraph">– где је то могуће, с обзиром на време инспекцијског надзора у односу на период запослења, да ли постоји евиденција о запослењу помораца од стране помораца (или тражити да се такви подаци касније доставе инспектору),</p>
			<p class="Basic-Paragraph">– да евиденција о запослењу помораца не садржи изјаве о квалитету њиховог рада или о њиховим зарадама,</p>
			<p class="Basic-Paragraph">– разговорима насамо са репрезентативним бројем помораца како би потврдио да су поморци, приликом потписивања уговора о раду помораца, имали прилику да испитају и потраже савет и добровољно прихвате уговор пре потписивања.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– поморац ради на броду без уговора о раду помораца,</p>
			<p class="Basic-Paragraph">– поморац ради са уговором о раду помораца који нема садржину  из Стандарда A2.1, ставови 4(a)-(к) MLC Конвенције,</p>
			<p class="Basic-Paragraph">– поморац ради са уговором о раду помораца који није усклађен са прописаним захтевима, </p>
			<p class="Basic-Paragraph">– не постоји систем или одредбе о евиденцији о запослењу помораца,</p>
			<p class="Basic-Paragraph">– колективни уговор који чини целокупни или део уговора о раду помораца није на броду или, ако је на броду, није на енглеском језику, а брод је ангажован на међународним путовањима, </p>
			<p class="Basic-Paragraph">– стандардни образац уговора о раду помораца није на енглеском језику,</p>
			<p class="Basic-Paragraph">– уговор о раду помораца садржи одредбе које крше права помораца.  </p>
			<p class="italik">6. <span class="italik">Правило 2.2 – Зараде</span></p>
			<p class="Basic-Paragraph">Стандард A2.2; Смерница Б2.2</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморци морају бити плаћени у интервалима који нису дужи од месечних и у пуном износу за свој рад у складу са уговорима о раду, </p>
			<p class="Basic-Paragraph">– поморци имају право да сваки месец добију извештај у којем је наведена њихова месечна зарада и сви одобрени одбици као што су дознаке,</p>
			<p class="Basic-Paragraph">– забрањена су неовлашћена одузимања средстава као што су плаћања за путовања за укрцај и искрцај са брода, </p>
			<p class="Basic-Paragraph">– накнаде за услуге слања новца/дознаке** морају бити разумне, а девизни  курсеви у складу са прописаним захтевима.</p>
			<p class="Basic-Paragraph">** Дознаке представљају такав аранжман при ком се део зараде поморца редовно преноси, на њихов захтев, породицама или зависним лицима или правним корисницима док су поморци на мору (Стандард A2.2, ст. 3 и 4. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– уговор о раду помораца и документацију, као што је евиденција о платном списку, ради потврде да се зараде исплаћују у периодима који нису дужи од месец дана као што је наведено у њиховим уговорима о раду или одговарајућим колективним уговорима,</p>
			<p class="Basic-Paragraph">– одговарајућу документацију која приказује накнаде за услуге и девизне курсеве који се примењују на све дознаке упућене породицама или члановима породице помораца или правним корисницима на њихов захтев,</p>
			<p class="Basic-Paragraph">– одговарајућу документацију како би потврдио исплату зарада, укључујући и захтев за потврду да се месечни извештај (као што је платни листић) доставља поморцима. Копије појединачних извештаја морају бити доступне инспекторима на захтев,</p>
			<p class="Basic-Paragraph">– да ли су зараде дефинисане у уговору о раду помораца у складу са националним зарадама помораца, да ли су усвојени национални закони или прописи или колективни уговори који регулишу зараде помораца,</p>
			<p class="Basic-Paragraph">– разговором насамо са репрезентативним бројем помораца ради потврде испуњености захтева за исплату зарада. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– поморац није редовно исплаћиван (месечно) или у пуном износу у складу са уговором о раду помораца или колективним уговором,</p>
			<p class="Basic-Paragraph">– поморцу није достављен месечни извештај (као што је листић зараде),</p>
			<p class="Basic-Paragraph">– дознаке се не ислаћују или се не исплаћују у складу са инструкцијама поморца,</p>
			<p class="Basic-Paragraph">– накнада за конверзију и пренос валута није у складу са прописаним условима,</p>
			<p class="Basic-Paragraph">– употреба више од једног комплета извештаја о исплати зарада. </p>
			<p class="italik">7. <span class="italik">Правило 2.3 – Сати рада и сати одмора</span></p>
			<p class="Basic-Paragraph">Стандард A2.3; Смерница Б2.3</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњавању услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– минималан број сати одмора* не сме бити мањи од десет сати у оквиру 24-часовног периода и 77 сати у оквиру периода од седам дана, или уколико  закон којим се уређује поморска пловидба дефинише сате одмора и сате рада, максималан број сати рада ** не сме бити више од 14 сати у било ком 24-часовном периоду и 72 сата у оквиру седмодневног периода (Стандард A2.3, став 5. MLC Конвенције, као што се примењује у националним стандардима), ***</p>
			<p class="Basic-Paragraph">– сати одмора морају бити подељени на више од два периода, од којих један мора бити најмање шест сати, интервал између узастопних периода одмора не сме бити већи од 14 сати (Стандард A2.3, став 6. MLC Конвенције), ***</p>
			<p class="Basic-Paragraph">– мора се водити евиденција о опасностима изазваним замором помораца (Стандард A2.3, став 4. MLC Конвенције).</p>
			<p class="Basic-Paragraph">* ,,Сати одмора’’ означавају време које је проведено ван сати рада, овај период не подразумева краће паузе (Стандард A2.3, став 1(б) MLC Конвенције).</p>
			<p class="Basic-Paragraph">** ,,Сати рада’’ подразумевају време током ког се од помораца тражи да раде за корист брода (Стандард A2.3, став 1(a) MLC Конвенције).</p>
			<p class="Basic-Paragraph">*** У односу на националне стандарде који примењују Стандард A2.3:</p>
			<p class="Basic-Paragraph">Стандард A2.3, став 3. MLC Конвенције наводи да ,,Свака чланица потврђује да је стандард редовних радних сати за поморце, једнак оном за остале раднике, мора се заснивати на осам сати дневно са једним даном одмора недељно и одмором на дан празника. Међутим, ово не спречава чланицу да својим поступцима дозволи или пружи законску заштиту колективном уговору који утврђује радне сате помораца на основама које нису неповољније од овог стандарда.’’</p>
			<p class="Basic-Paragraph">Стандард A2.3, став 13.<span class="italik"> </span>MLC Конвенције наводи да, ништа у ст. 5. и 6. овог стандарда не спречава чланицу да својим законима или правилима или поступком надлежне власти, колективним уговорима допусти или пружи законску заштиту за изузетке од утврђених распона. Такви изузеци морају да, колико је то могуће, следе одредбе овог стандарда, али могу да узму у обзир и чешће и дуже периоде одмора или да одобри додатни одмор за одржавање страже помораца или рад помораца на бродовима на краћим путовањима.”</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– да ли постоји одобрена стандардизована табела радних аранжмана на броду којом се утврђују прописани захтеви за максимално радно време или минималне сате одмора и распоред за услуге на мору и у луци, постављене на лако доступном месту на броду,</p>
			<p class="Basic-Paragraph">– радне аранжмане наведене у табели,</p>
			<p class="Basic-Paragraph">– документацију (уговор о раду помораца или одговарајући колективни уговор и другу документацију, као што су дневници палуба и машинских просторија, који се такође могу проверити) да би потврдили усклађеност са основним захтевима који се односе на минималне сате одмора или максималне сате рада,</p>
			<p class="Basic-Paragraph">– табелу радних аранжмана или распореда на радном језику или на језику брода и на енглеском језику,</p>
			<p class="Basic-Paragraph">– да ли постоје ажурирани записи о раду или одмору, као што се захтева стандардима, за сваког поморца који служи на броду,</p>
			<p class="Basic-Paragraph">– замор помораца, на који је могуће указати радним сатима који су непрекидно у горњим границама и другим факторима, као што су поремећени периоди одмора. Ако постоје поморци који показују симптоме као што су недостатак концентрације, непримерени и недоследни одговори на питања, зевање и споро време реаговања, може се узети у разматрање даље истраживање.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– распоред рада поморца није у складу са важећим стандардима,</p>
			<p class="Basic-Paragraph">– табела радних аранжмана није објављена или не садржи потребне податке,</p>
			<p class="Basic-Paragraph">– записи о раду или одмору нису доступни или се не одржавају,</p>
			<p class="Basic-Paragraph">– докази о прекорачењу границе рада и евиденција о обустављању распореда, у складу са ставом 14. Стандарда А2.3. MLC Конвенције, су забележени у дневнику или другом документу.</p>
			<p class="italik">8. <span class="italik">Правило 2.4 – Право на одмор</span></p>
			<p class="Basic-Paragraph">Стандард A2.4; Смернице Б2.4</p>
			<p class="Basic-Paragraph">* Извршена инспекција</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморцима мора бити омогућен плаћени годишњи одмор* у складу са законом којим се уређује поморска пловидба или одредбама MLC Конвенције,</p>
			<p class="Basic-Paragraph">– недозвољени уговори о одрицању од минималног плаћеног годишњег одмора су забрањени (Стандард A2.4, став 3. MLC Конвенције),</p>
			<p class="Basic-Paragraph">– поморцима се мора одобрити одмор на обали ради добробити њиховог здравља и добробити у складу са оперативним потребама њихових позиција.</p>
			<p class="Basic-Paragraph">* MLC Конвенција дозвољава различите обрачуне, али успоставља минимални годишњи плаћени одмор који се израчунава на основу 2,5 календарских дана месечног рада. Поред минималног периода годишњег одмора, поморци могу имати право на различите државне и редовне празнике које признаје држава заставе, без обзира на то да ли се они обележавају у периоду годишњег одмора поморца. За додатне смернице погледати Смерницу Б2.4.1, став 4. MLC Конвенције.</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– документацију, као што је уговор о раду помораца или други релевантни колективни уговор, да би утврдио да је поморцима омогућено плаћено годишње одсуство са посла према прописима државе заставе (које се минимално израчунава на основу 2,5 календарска дана по месецу рада),</p>
			<p class="Basic-Paragraph">– евиденцију поморца о раду и исплати зараде, како би потврдио да је испоштован овај захтев,</p>
			<p class="Basic-Paragraph">– разговором насамо са репрезентативним бројем помораца да би потврдио да они имају плаћено годишње одсуство и да им је дозвољено одговарајуће одсуство са боравком на копну од стране бродовласника. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– поморцу није омогућен плаћени годишњи одмор,</p>
			<p class="Basic-Paragraph">– поморац има право на годишњи одмор који је мањи од националног захтева (ако је више од 2,5 календарских дана месечно) или мање од 2,5 календарска радна дана месечно,</p>
			<p class="Basic-Paragraph">– поморац нема право на плаћени годишњи одмор сходно уговору о раду помораца,</p>
			<p class="Basic-Paragraph">– поморац је пристао да се одрекне минималног плаћеног годишњег одмора (а надлежни орган није забранио такав уговор) (Стандард А2.4, став 3. MLC Конвенције),</p>
			<p class="Basic-Paragraph">– поморцу није дозвољен боравак на копну (иако би одмор био у складу са оперативним захтевима посла поморца).</p>
			<p class="italik">9. <span class="italik">Правило 2.5 – Reпатријација</span></p>
			<p class="Basic-Paragraph">Стандард A2.5; Смерница Б2.5</p>
			<p class="Basic-Paragraph">* Извршена инспекција</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморци морају бити репатрирани, при чему неће сами сносити никакве трошкове, у складу са националним одредбама којима се примењује MLC Конвенција,</p>
			<p class="Basic-Paragraph">– бродовласници су дужни да доставе финансијско обезбеђење како би осигурали репатријацију,</p>
			<p class="Basic-Paragraph">– примерак националних прописа који се примењују и који се односе на репатријацију морају бити доступни поморцима на броду на одговарајућем језику (Стандард A2.5, став 9. MLC Конвенције),</p>
			<p class="Basic-Paragraph">– у минималним условима, поморци имају право на репатријацију у следећим случајевима:</p>
			<p class="Basic-Paragraph">– уколико уговор о раду поморца истекне док су у иностранству;</p>
			<p class="Basic-Paragraph">– након раскида уговора о раду поморца:</p>
			<p class="Basic-Paragraph">– вољом бродовласника; </p>
			<p class="Basic-Paragraph">– вољом поморца из оправданих разлога; </p>
			<p class="Basic-Paragraph">– када поморци више нису у стању да обављају своје дужности према уговору о раду или се од њих не може очекивати да их изврше у специфичним околностима. (Стандард A2.5, ст. 1 и 2. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– потребну документацију којом се потврђује да је бродовласник обезбедио финансијско обезбеђење, </p>
			<p class="Basic-Paragraph">– да ли је примерак националних одредби или уговора о раду помораца или одговарајућег колективног уговора који се односи на репартијацију доступан поморцима (на одговарајућим језицима),</p>
			<p class="Basic-Paragraph">– да ли постоји усклађеност са неком националном одредбом која наводи да се поморци млађи од 18 година репатрирају након прописаног рока ако је очигледно да нису прикладни за рад на мору (Смерница Б2.5.2, став 3. MLC Конвенције).</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– поморац није репатриран у складу са националним захтевима, уговором о раду помораца или колективним уговором,</p>
			<p class="Basic-Paragraph">– брод не поседује примерак националних одредби о репатријацији и он није доступан поморцима,</p>
			<p class="Basic-Paragraph">– нема доказа о финансијском обезбеђењу за потребе репатријације,</p>
			<p class="Basic-Paragraph">– не постоје важеће одредбе за репатријацију помораца.</p>
			<p class="italik">10. <span class="italik">Правило 2.7 – Нивои бројног стања посаде</span></p>
			<p class="Basic-Paragraph">Стандард A2.7; Смерница B2.7</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">**Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– брод мора имати довољан број помораца који су запослени на броду како би се обезбедило да се бродовима управља на сигуран, ефикасан начин и уз дужно поштовање безбедности у свим условима, узимајући у обзир замор и посебне природе и услове путовања,</p>
			<p class="Basic-Paragraph">– брод мора поштовати нивое бројног стања посаде наведене у исправи о најмањем броју чланова посаде за безбедну пловидбу или сличном документу који је издао надлежни орган (Стандард A2.7, став 1. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– исправу о најмањем броју чланова посаде за безбедну пловидбу или други одговарајући документ,</p>
			<p class="Basic-Paragraph">– списак посаде по броју, категорији (као што су кувари или одговорни за припрему хране или одговорни за здравствену заштиту) и оспособљеност помораца који раде на броду,  </p>
			<p class="Basic-Paragraph">– бродску табелу радних распореда да би утврдио да ли се спроводе захтеви за бројем чланова посаде за безбедну пловидбу, </p>
			<p class="Basic-Paragraph">– разговором насамо са репрезентативним бројем помораца како би потврдио испуњеност захтева. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– број и/или категорије помораца који раде на броду не одговара подацима наведеним у исправи о најмањем броју чланова посаде за безбедну пловидбу,</p>
			<p class="Basic-Paragraph">– на броду не постоји исправа о најмањем броју чланова посаде за безбедну пловидбу нити други одговарајући документ.</p>
			<p class="italik">11. <span class="italik">Правило 3.1 –</span><span class="italik"> Просторије за смештај и просторије за одмор</span></p>
			<p class="Basic-Paragraph">Стандард A3.1; Смерница Б3.1</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– бродови морају бити у складу са минималним стандардима које утврђује MLC Конвенција, који обезбеђују и одржавају пристојне смештајне и рекреативне садржаје за поморце који раде или живе на бродовима, или обоје, ради унапређења здравља и добробити помораца,</p>
			<p class="Basic-Paragraph">– смештај помораца мора бити безбедан и пристојан и усклађен са захтевима који примењује MLC Конвенција (Стандард A3.1, став 1),</p>
			<p class="Basic-Paragraph">– честе инспекције простора намењеног смештају помораца врши заповедник или лице које заповедник одреди (Стандард A3.1, став 18. MLC Конвенције) и о томе се води евиденција која је доступна на увид. </p>
			<p class="Basic-Paragraph">* Напомена: за бродове који почињу пловидбу:</p>
			<p class="Basic-Paragraph">Инспектор мора да буде упознат са процесом одобравања техничке документацији о градњи брода, односно плана који се спроводи током градње брода у погледу смештаја помораца. У оквиру прве инспекције брода инспектор проверава да ли су објекти за смештај и рекреацију изграђени у складу са одобреним цртежима. Исто се односи и на бродове који су знатно измењени. Овај процес се не мора поновити током наредних инспекција.</p>
			<p class="Basic-Paragraph">За бродове који су постојали пре ступања на снагу MLC Конвенције, за државу заставе: </p>
			<p class="Basic-Paragraph">– потребно је узети у обзир све националне одредбе које могу бити усвојене које се односе на ово питање. Ови бродови ће и даље морати да се прегледају у вези са смештајним и рекреативним објектима помораца како би се потврдило да брод:</p>
			<p class="Basic-Paragraph">– испуњава стандарде који су наведени или у ILO Конвенцијама бр. 92, 133, 147 или Протоколу из 1996. године и Конвенцији бр. 147 (уколико се може применити у држави заставе); и/или</p>
			<p class="Basic-Paragraph">– обезбеђује и одржава пристојне смештајне и рекреативне садржаје за поморце који раде или живе на броду, или и једно и друго, ради унапређења здравља и добробити помораца у складу с националним законима.</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– техничку документацију за градњу брода, односно план изградње брода који показује димензије и намену сваке просторије или друге области,</p>
			<p class="Basic-Paragraph">– списак посаде у односу на број спаваћих соба и кревета, </p>
			<p class="Basic-Paragraph">– спровођењем визуелног прегледа смештаја помораца на броду и просторија за рекреацију са нарочитом пажњом која се посвећује следећим захтевима: </p>
			<p class="Basic-Paragraph">– општи захтеви (Стандард A3.1, став 6. MLC Конвенције);</p>
			<p class="Basic-Paragraph">– величина соба и других смештајних просторија (Стандард A3.1, ст. 9 и 10);</p>
			<p class="Basic-Paragraph">– грејање и вентилација (Стандард A3.1, став 7);</p>
			<p class="Basic-Paragraph">– бука и вибрација и остали фактори амбијента (Стандард A3.1, став 6(h));</p>
			<p class="Basic-Paragraph">– санитарне и сличне просторије (Стандард A3.1, ст. 11 и 13);</p>
			<p class="Basic-Paragraph">– осветљење (Стандард A3.1, став 8);</p>
			<p class="Basic-Paragraph">– болнички смештај (Стандард A3.1, став 12);</p>
			<p class="Basic-Paragraph">– просторије за рекреацију (Стандард A3.1, ст. 14 и 17);</p>
			<p class="Basic-Paragraph">– безбедност и здравље на раду и захтеви спречавања повреда на бродовима, у светлу специфичних потреба помораца који и живе и раде на бродовима (Стандард A3.1, ст. 2(a) и 6(h)),</p>
			<p class="Basic-Paragraph">– евиденције на броду да би се потврдило да се чести прегледи врше од стране заповедника брода, као и (за бродове који поседују сведочанство о раду помораца) да су извршене друге инспекције или радње предвиђене одобреним мерама бродовласника које се налазе у декларацији о испуњености услова рада помораца, II део,</p>
			<p class="Basic-Paragraph">– да ли се на броду предузимају мере за праћење нивоа буке и вибрација у радним и животним просторима помораца.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– локација просторија за спавање на броду није у складу са захтевима MLC Конвенције,</p>
			<p class="Basic-Paragraph">– број и/или величина (укључујући и висину) просторија за спавање није у складу са захтевима MLC Конвенције, </p>
			<p class="Basic-Paragraph">– више од једног поморца по кревету,</p>
			<p class="Basic-Paragraph">– просторије за рекреацију нису у складу са захтевима MLC Конвенције,</p>
			<p class="Basic-Paragraph">– грејање, осветљење или вентилaција су неадекватни или не функционишу исправно, </p>
			<p class="Basic-Paragraph">– уградни елементи и инсталације у просторијама за смештај помораца, укључујући и болнице, оставе и просторије за рекреацију, нису у складу са захтевима MLC Конвенције,</p>
			<p class="Basic-Paragraph">– нису обезбеђене посебне спаваће собе за мушкарце и жене, </p>
			<p class="Basic-Paragraph">– нису обезбеђене посебне санитарне просторије за мушкарце и жене, </p>
			<p class="Basic-Paragraph">– санитарне просторије су или неадекватне или нису у функцији,</p>
			<p class="Basic-Paragraph">– болница се користи са смештај лица која нису болесна,</p>
			<p class="Basic-Paragraph">– просторије помораца за смештај или рекреацију се не одржавају у чистом и уредном стању,</p>
			<p class="Basic-Paragraph">– заповедник или друго овлашћено лице не спроводе редовне прегледе смештаја помораца,</p>
			<p class="Basic-Paragraph">– перионице су неадекватне или не функционишу исправно,</p>
			<p class="Basic-Paragraph">– изложеност опасним нивоима буке и вибрација и других фактора околине и хемикалија у смештајним објектима помораца или рекреативним или угоститељским објектима.</p>
			<p class="italik">12. <span class="italik">Правило 3.2 </span><span class="italik">– Исхрана и послуживање хране</span></p>
			<p class="Basic-Paragraph">Стандард A3.2; Смерница Б3.2</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– храна и вода за пиће морају бити одговарајућег квалитета, нутритивне вредности и у довољној количини, узимајући у обзир захтеве брода и различито културно и верско окружење помораца на броду,</p>
			<p class="Basic-Paragraph">– поморци на броду морају да имају бесплатну исхрану током свог запослења, </p>
			<p class="Basic-Paragraph">– поморци запослени као бродски кувари*, као и они који су одговорни за припремање хране, морају да буду обучени и оспособљени за своје дужности на броду,</p>
			<p class="Basic-Paragraph">– поморци који раде као кувари не смеју бити млађи од 18 година (Стандард A3.2, став 8. MLC Конвенције),</p>
			<p class="Basic-Paragraph">– заповедник или овлашћено лице врше честе и документоване прегледе хране, воде или објеката за послуживање хране (Стандард A3.2, став 7, MLC Конвенције).</p>
			<p class="Basic-Paragraph">*,,бродски кувар” је поморац чија је дужност припремање хране (Правило 3.2, став 3; Стандард A3.2, ст. 3 и 4. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– документацију (погледа правило о најмањим годинама живота)  ради потврде да бродски кувари имају најмање 18 година и да су обучени, квалификовани и компетентни за своје позиције у складу са националним захтевима, </p>
			<p class="Basic-Paragraph">– у случајевима када није потребан у потпуности квалификован кувар, проверава да ли су поморци који обрађују храну у кухињи обучени или да ли су добили инструкције у вези са личном хигијеном и хигијеном хране и руковањем и складиштењем хране на бродовима, </p>
			<p class="Basic-Paragraph">– евиденцију брода да би потврдио да су извршене честе и документоване инспекције:</p>
			<p class="Basic-Paragraph">– залихе хране и воде за пиће;</p>
			<p class="Basic-Paragraph">– просторије које се користе за руковање и складиштење хране; </p>
			<p class="Basic-Paragraph">– кухиње и осталу опрему која се користи припреми и сервирању хране,</p>
			<p class="Basic-Paragraph">– визуелним прегледом угоститељских објеката, укључујући кухиње и складишта, како би се проверио да ли су хигијенске и да одговарају намени,</p>
			<p class="Basic-Paragraph">– да ли су храна и вода за пиће одговарајућег квалитета (на пример, у оквиру рока употребе), количину и нутритивну вредност: </p>
			<p class="Basic-Paragraph">– квалитет пијаће воде и утврђивање начина праћења квалитета;</p>
			<p class="Basic-Paragraph">– прегледом јеловника заједно са визуелним прегледом залиха хране и складишних простора проверава да залихе хране садрже разнолике намирнице,</p>
			<p class="Basic-Paragraph">– разговорима насамо са репрезентативним бројем помораца да ли им се наплаћује храна и да ли им је обезбеђена вода за пиће одговарајућег квалитета и у довољној количини. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– храна и вода за пиће нису одговарајућег квалитета, нутритивне вредности и нису расположиве у довољној количини за поморце на броду, </p>
			<p class="Basic-Paragraph">– поморцу се наплаћује храна и/или није снабдевен водом за пиће,</p>
			<p class="Basic-Paragraph">– поморци који су одговорни за припрему хране су необучени или нису добили одговарајуће инструкције, </p>
			<p class="Basic-Paragraph">– бродски кувар није обучен и квалификован,</p>
			<p class="Basic-Paragraph">– бродски кувар је млађи од 18 година,</p>
			<p class="Basic-Paragraph">– не спроводе се честе и документоване инспекције хране или воде или простора за припрему/складиштење/руковање,</p>
			<p class="Basic-Paragraph">– објекти за послуживање хране нису хигијенски или су на други начин неприкладни за употребу.  </p>
			<p class="italik">13<span class="italik">. Правило 4.1 – Здравствена нега на броду и копну</span></p>
			<p class="Basic-Paragraph">Стандард A4.1; Смерница Б4.1</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморцима морају бити обезбеђене одговарајуће мере за заштиту здравља и морају имати приступ брзој и адекватној здравственој нези,  укључујући основну стоматолошку заштиту, док раде на броду,</p>
			<p class="Basic-Paragraph">– здравствена нега и заштита се обезбеђују без накнаде за поморце, у складу са националним законима и праксом, </p>
			<p class="Basic-Paragraph">– власници бродова морају омогућити поморцима право да без одлагања посете лекара или стоматолога у лукама пристајања, где је то могуће (Стандард A4.1, став 1(ц) MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– документацију којом се утврђује да су поморцима бесплатно, у мери у складу са националним законима и праксом, обезбеђене услуге здравствене заштите док су на броду или су на копну у страној луци (погледати Стандард A4.1, став 1(д) MLC Конвенције),</p>
			<p class="Basic-Paragraph">– документацију како би проверили да је поморцима омогућено право да посете квалификованог лекара или стоматолога, без одлагања, приликом пристанка у луку, где је то могуће (погледати Стандард A4.1, став 1(ц) MLC Конвенције),</p>
			<p class="Basic-Paragraph">– евиденцију и опрему како би утврдио да се поштују опште одредбе о заштити здравља на раду и здравственој заштити (Стандард A4.1, став 1(a) MLC Конвенције), </p>
			<p class="Basic-Paragraph">– обавља визуелни преглед како би потврдио да је брод опремљен довољним количинама лекова и медицинске опреме, укључујући бродску апотеку<span class="bold"> </span>и најновије издање Међународног здравственог водича за бродове,</p>
			<p class="Basic-Paragraph">– документацију (списак посаде) ради потврде да је квалификовани лекар ангажован на бродовима који превозе 100 или више путника и који уобичајено плове на путовањима дужим од три дана,</p>
			<p class="Basic-Paragraph">– ако брод није обавезан да има лекара, да ли има најмање једног поморца на броду (који је обучен и оспособљен у складу са захтевима STCW Конвенције) да буде задужен за здравствену негу или је надлежан за пружање прве медицинске помоћи као део његових редовних дужности,</p>
			<p class="Basic-Paragraph">– да ли се уверења о здравственој способности помораца налазе на броду,</p>
			<p class="Basic-Paragraph">– разговором насамо са репрезентативним бројем помораца да би утврдио да имају приступ здравственој нези на броду без накнаде и да им је одобрено одсуство ради коришћења здравствених или стоматолошких услуга приликом пристајања у луку, где је то могуће, </p>
			<p class="Basic-Paragraph">– да ли се примењују процедуре за радио и сателитске комуникације за медицинску помоћ.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– поморцу који ради на броду је неоправдано ускраћена могућност одласка на обалу од стране заповедника и/или бродовласника ради коришћења услуга здравствене или стоматолошке неге, </p>
			<p class="Basic-Paragraph">– поморцу није обезбеђена одговарајућа здравствена заштита и медицинска нега на броду,</p>
			<p class="Basic-Paragraph">– на броду се не налазе лекар или друго лице задужено за здравствену негу, односно лице за пружање прве медицинске помоћи у складу са прописом којим се уређује  пружање медицинске неге на броду, </p>
			<p class="Basic-Paragraph">– бродска апотека или опрема не испуњавају националне стандарде и/или не постоји здравствени водич на броду, </p>
			<p class="Basic-Paragraph">– на броду не постоје уверења о здравственој способности помораца,</p>
			<p class="Basic-Paragraph">– доказ да је поморцу наплаћена здравствена или стоматолошка услуга супротно националном законима или пракси. </p>
			<p class="italik">14. <span class="italik">Правило 4.2 – Одговорност бродовласника</span></p>
			<p class="Basic-Paragraph">Стандард A4.2; Смерница Б4.2</p>
			<p class="Basic-Paragraph">* Извршена инспекција</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморци имају право на материјалну помоћ и подршку бродовласника у погледу финансијских последица болести, повреде или смрти до којих је дошло док су они запослени у складу са уговором о раду помораца или који произлазе из њиховог запослења према таквом уговору,</p>
			<p class="Basic-Paragraph">– бродовласници морају да сносе трошак здравствене неге, укључујући лечење и набавку потребних лекова и терапеутских помагала и хране и смештаја изван куће, до престанка болести или повреде поморца или до утврђивања да је болест или неспособност трајног карактера (Стандард A4.2, став 1(ц) MLC Конвенције),</p>
			<p class="Basic-Paragraph">– бродовласници морају да обезбеде финансијско осигурање којим ће осигурати накнаду у случају смрти или дуготрајне неспособности помораца због незгоде на раду, болести или опасности, како је одређено законом којим се уређује поморска пловидба, уговором о раду помораца или колективним уговором (Стандард A4.2, став 1(б) MLC Конвенције),</p>
			<p class="Basic-Paragraph">– морају се предузети мере за заштиту имовине која је остала на броду у случају болести, повреде или смрти помораца (Стандард A4.2, став 7. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– уговор о раду помораца и/или одговарајући колективни уговор ради провере да поморци имају обезбеђење у складу са захтевима националног законодавства које примењује MLC Конвенција,</p>
			<p class="Basic-Paragraph">– документацију којом се потврђује да је бродовласник осигурао финансијско обезбеђење у складу са захтевима, </p>
			<p class="Basic-Paragraph">– процедуре на броду у односу на имовину која остаје на броду, а припада болесним, повређеним или преминулим поморцима. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– нема доказа да је обезбеђено финансијско обезбеђење,</p>
			<p class="Basic-Paragraph">– нема података о обезбеђењу у уговору о раду помораца ни у одговарајућем колективном уговору, </p>
			<p class="Basic-Paragraph">– одредбе уговора о раду помораца или колективног уговора нису усклађене са националним захтевима којима се примењује MLC Конвенција,</p>
			<p class="Basic-Paragraph">– не примењују се процедуре којима се штити имовина помораца која је остала на броду. </p>
			<p class="italik">15. <span class="italik">Правило 4.3 – Заштита здравља и безбедности и спречавање несрећа</span></p>
			<p class="Basic-Paragraph">Стандард A4.3; Смерница Б4.3</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– радно, животно окружење у којем се врше обуке на бродовима мора бити безбедно, хигијенско и у складу са прописаним и другим мерама за заштиту на раду и заштиту здравља и спречавање несрећа на броду. Морају се предузети разумне мере опреза на бродовима како би се спречиле несреће на раду, повреде и болести, укључујући ризик од изложености штетним утицајима околних фактора и хемикалија, као и ризик од повреда или болести која може настати употребом опреме и машина на броду (Стандард A4.3, став 1 (б) MLC Конвенције),</p>
			<p class="Basic-Paragraph">– брод мора имати политику и програм безбедности и заштите на раду, како би се спречиле повреде у случају несреће и болести на радном месту, с посебним нагласком на безбедност и здравље помораца млађих од 18 година (Стандард A4.3, ст. 1(ц) и 2(б) MLC Конвенције),</p>
			<p class="Basic-Paragraph">– треба основати бродски одбор за безбедност који подразумева учешће представника за безбедност помораца (за бродове са пет или више помораца) (Стандард A4.3, став 2(д) MLC Конвенције),</p>
			<p class="Basic-Paragraph">– процена ризика је потребна за безбедност и здравље на раду и управљање здрављем на броду (узимајући у обзир релевантне статистичке податке) (Стандард A4.3, став 8. MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– одговарајућу документацију, као што су извештаји о повредама на раду на броду и извештаји о проценама ризика предузетих за управљање безбедношћу и здрављем на раду на броду,</p>
			<p class="Basic-Paragraph">– документацију којом се доказује чланство и учешће на састанцима одбора за безбедност (нпр. белешке и записници са састанака и слично) уколико брод има више од пет помораца,</p>
			<p class="Basic-Paragraph">– документацију која се односи на актуелан програм и политику безбедности и здравља на раду на броду како би потврдио да:</p>
			<p class="Basic-Paragraph">– је доступна поморцима;</p>
			<p class="Basic-Paragraph">– је у складу са прописаним захтевима;</p>
			<p class="Basic-Paragraph">– укључује процену ризика, обуку и инструкцију за поморце;</p>
			<p class="Basic-Paragraph">– посвећује посебну пажњу здрављу и безбедности младих помораца;</p>
			<p class="Basic-Paragraph">– се спроводе адекватне превентивне мере;</p>
			<p class="Basic-Paragraph">– се користи одговарајућа лична заштитна опрема која се и правилно одржава,</p>
			<p class="Basic-Paragraph">– да ли су одговарајућа обавештења о безбедности и здрављу на раду и о спречавању несрећа, као и званичне инструкције у односу на одговарајуће опасности на бродовима постављене на бродовима на местима на којима ће бити лако доступна поморцима (Стандард A4.3, став 7. MLC Конвенције),</p>
			<p class="Basic-Paragraph">– да ли је поморцима на располагању одговарајућа заштитна опрема,</p>
			<p class="Basic-Paragraph">– да ли се примењује одговарајућа процедура извештавања за повреде на раду, </p>
			<p class="Basic-Paragraph">– разговором насамо са репрезентативним бројем помораца како би потврдио да се програм и пракса безбедности и здравља на раду примењују,</p>
			<p class="Basic-Paragraph">– да ли се, по питању безбедности и здравља на раду и спречавања повреда, посебна пажња придаје неким од прописаних захтева који се односе на:</p>
			<p class="Basic-Paragraph">– техничке карактеристике брода, укључујући приступ и ризик у вези са азбестом;</p>
			<p class="Basic-Paragraph">– машине;</p>
			<p class="Basic-Paragraph">– последице изузетно ниских и високих температура на све врсте површина са којима поморци могу бити у контакту;</p>
			<p class="Basic-Paragraph">– последице буке на радном месту и у бродском смештају;</p>
			<p class="Basic-Paragraph">– последице вибрације на радном месту или у бродском смештају;</p>
			<p class="Basic-Paragraph">– последице фактора амбијента (не укључујући буку и вибрацију) на радном месту и у бродском смештају, укључујући дим од цигарета;</p>
			<p class="Basic-Paragraph">– посебне мере безбедности на и испод палубе;</p>
			<p class="Basic-Paragraph">– утовар и истовар опреме;</p>
			<p class="Basic-Paragraph">– спречавање пожара и гашење пожара;</p>
			<p class="Basic-Paragraph">– сидра, ланци и ужад;</p>
			<p class="Basic-Paragraph">– опасан терет и баласт;</p>
			<p class="Basic-Paragraph">– лична заштитна опрема за поморце;</p>
			<p class="Basic-Paragraph">– рад у затвореном простору;</p>
			<p class="Basic-Paragraph">– физичке и менталне последице замора;</p>
			<p class="Basic-Paragraph">– последице зависности од дроге и алкохола;</p>
			<p class="Basic-Paragraph">– заштита од и спречавање појаве вируса ХИВ/СИДА;</p>
			<p class="Basic-Paragraph">– поступање у хитним случајевима и незгодама.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– на броду постоје услови који могу умањити напоре за спречавање несрећа, </p>
			<p class="Basic-Paragraph">– не постоје докази о политици и/или програмима за спречавање несрећа на раду, повреда и болести на броду,</p>
			<p class="Basic-Paragraph">– нема успостављеног или функционалног одбора за безбедност на броду када је на броду пет или више помораца,</p>
			<p class="Basic-Paragraph">– лична заштитна опрема је у лошем стању или се неисправно користи или се уопште не користи, </p>
			<p class="Basic-Paragraph">– недостаје процена ризика, </p>
			<p class="Basic-Paragraph">– поморци нису упознати са мерама које је усвојило руководство како би се осигурала безбедност и заштита на раду и спречиле несреће, </p>
			<p class="Basic-Paragraph">– нису обрађени ризици младих помораца, </p>
			<p class="Basic-Paragraph">– несреће на раду се не истражују или не пријављују у складу са бродским процедурама. </p>
			<p class="italik">16. <span class="italik">Правило 4.5 – Социјално осигурање</span></p>
			<p class="Basic-Paragraph">Стандард A4.5; Смерница Б4.5</p>
			<p class="Basic-Paragraph">* Извршена инспекција</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– поморци на које се односи законодавство о социјалном осигурању државе заставе  у обиму предвиђеним законом којим се уређује поморска пловидба, од њих зависна лица, имају право на погодност заштите социјалног осигурања не мање повољну од оне коју уживају радници на копну.</p>
			<p class="Basic-Paragraph">Напомена: MLC Конвенције захтева да сви поморци буду заштићени социјалним осигурањем. Овим се покрива значајан број комплементарних захтева укључујући приступе засноване на превенцији у вези са безбедношћу и здрављем на раду, лекарским прегледима, сатима рада и одмора и послуживањем хране. Социјална заштита је углавном обрађена у делу који се односи на Здравствену заштиту (Правило 4.1), Одговорност бродовласника (Правило 4.2) и Социјално осигурање (Правило 4.5). Правило 4.5 и повезани Стандард A4.5 одсликавају приступ који препознаје широк спектар националних система и шема и различитих области покрића у односу са обезбеђење социјалног осигурања. У складу са Стандардом A4.5, ставом 3. од државе која је ратификовала MLC Конвенцију се очекује да ,,мора да предузме кораке, према околностима у својој држави и да пружи допунску заштиту социјалног осигурања свим поморцима који имају редовно пребивалиште на њеној територији”. Таква заштита не сме бити мање повољна од оне коју уживају радници на копну који имају пребивалиште на њеној територији.</p>
			<p class="Basic-Paragraph">Главна одговорност држава заставе је да обезбеде да бродовласници поштују обавезе социјалног осигурања које се односе на поморце на својим бродовима, нарочито оне наведене у Правилима 4.1 и 4.2 (погледати Стандард A4.5, став 5). Општа обавеза, наведена у Стандарду A4.5, ставу 6, и Смерници Б4.5, ставу 5. се такође примењује на државе заставе. Државе чланице MLC Конвенције треба да размотре начине на које би се сличне бенефиције могле пружити поморцима који немају прикладно социјално осигурање и евентуално сами организују потребну заштиту. Ова одговорност одражава чињеницу да све државе имају важну улогу у промовисању заштите свих помораца и сарадњи како би се осигурала таква заштита. На овај начин државе заставе могу дати важан допринос постизању адекватне заштите социјалног осигурања поморцима широм света.</p>
			<p class="Basic-Paragraph">У контексту инспекције бродова од стране државе заставе, главна забринутост се односи на потврђивање допунске заштите коју ће обезбедити бродовласници и која је наведена у уговору о раду помораца (Стандард А2.1, став 4 (х) MLC Конвенције).</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– да ли постоје докази да се за поморце који су обухваћени националним системом социјалног осигурања дају одговарајући доприноси ако је то систем доприноса,</p>
			<p class="Basic-Paragraph">– уговор о раду помораца ради потврде заштите коју обезбеђује бродовласник, </p>
			<p class="Basic-Paragraph">– разговором насамо са репрезентативним бројем помораца како би потврдио да им се уплаћују, икакви или одговарајући износи, за обавезне доприносе.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– нема података о заштити у уговору о раду помораца,</p>
			<p class="Basic-Paragraph">– не уплаћују се обавезни доприноси.</p>
			<p class="italik">17. <span class="italik">Стандард A5.1.1 – Општа начела</span></p>
			<p class="Basic-Paragraph">Стандард A5.1.1; Смерница Б5.1.1</p>
			<p class="Basic-Paragraph">* Извршена инспекција</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– бродови треба да имају примерак MLC Конвенције који је доступан на броду.</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">–  да постоји примерак MLC Конвенције на броду.</p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– не постоји примерак MLC Конвенције на броду.</p>
			<p class="italik"><span class="italik">18. Правило 5.1.5 –</span><span class="italik"> Поступци по приговору на броду</span></p>
			<p class="Basic-Paragraph">Стандард A5.1.5; Смерница Б5.1.5</p>
			<p class="Basic-Paragraph">* Извршена инспекција и издато сведочанство </p>
			<p class="Basic-Paragraph">** Преглед другог дела декларације о испуњености услова рада помораца</p>
			<p class="Basic-Paragraph"><span class="italik">Основни захтеви</span></p>
			<p class="Basic-Paragraph">– бродови морају имати процедуре на броду за праведно, успешно и брзо решавање свих приговора помораца због наводног кршења захтева MLC Конвенције (укључујући права помораца),</p>
			<p class="Basic-Paragraph">– сви поморци морају добити копију поступака подношења приговора на броду који се примењују на броду и који треба да буду на радном језику брода,</p>
			<p class="Basic-Paragraph">– забрањено је шиканирање помораца због подношења приговора у складу са MLC Конвенцијом.</p>
			<p class="Basic-Paragraph"><span class="italik">Инспектор приликом вршења инспекцијског надзора проверава: </span></p>
			<p class="Basic-Paragraph">– документ који описује процедуре за подношење приговора на броду да би потврдио да процедуре функционишу на броду, обраћајући посебну пажњу на право представљања и на потребне заштитне мере против шиканирања,</p>
			<p class="Basic-Paragraph">– да ли су поморцима достављени примерци поступка подношења приговора на броду на радном језику брода, </p>
			<p class="Basic-Paragraph">– документ који дефинише процедуре подношења приговора на броду да би потврдио да су поморци у могућности да директно поднесу приговор заповеднику брода или спољном надлежном телу,</p>
			<p class="Basic-Paragraph">– разговором насамо са репрезентативним бројем помораца како би потврдио да им је достављен примерак поступака и да су у могућности да поднесу приговор директно заповеднику брода или спољњем надлежном органу и да не долази до појаве шиканирања. </p>
			<p class="Basic-Paragraph"><span class="italik">Примери неправилности</span></p>
			<p class="Basic-Paragraph">– не постоји документ којим се дефинише поступак подношења приговора,  </p>
			<p class="Basic-Paragraph">– поступци подношења приговора на броду се не примењују,</p>
			<p class="Basic-Paragraph">– шиканирање поморца због подношења приговора,</p>
			<p class="Basic-Paragraph">– поморцу није достављена копија поступка за подношење приговора на радном језику брода.</p>
	</div>

