


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">

	<div class="story">
				<p>На основу члана 24. став 3. Закона о основама система образовања и васпитања („Службени гласник РС”, бр. 72/09, 52/11, 55/13, 35/15 – аутентично тумачење, 68/15 и 62/16 – УС),</p>
				<p>Министар просвете, науке и технолошког развоја доноси</p>
				<p class="odluka-zakon">ПРАВИЛНИК</p>
				<p class="odluka-zakon">о Општим стандардима постигнућа за предмет Српски као нематерњи језик за крај првог и другог циклуса обавезног образовања, општег средњег образовања и</p>
				<p class="odluka-zakon">&nbsp;основног образовања одраслих</p>
				<p class="centar">"Службени гласник РС", број 55 од 2. јуна 
				2017.</p>
				<p class="clan">Члан 1.</p>
				<p>Овим правилником утврђују се Општи стандарди постигнућа за предмет Српски као нематерњи језик за крај првог и другог циклуса обавезног образовања, општег средњег образовања и основног образовања одраслих.</p>
				<p>Општи стандарди постигнућа из става 1. овог члана одштампани су уз овај правилник и чине његов саставни део.</p>
				<p class="clan">Члан 2.</p>
				<p>Овај правилник ступа на снагу осмог дана од дана објављивања у „Службеном гласнику Републике Србије”.</p>
				<p class="potpis">Број 110-00-95/2017-04 </p>
				<p class="potpis">У Београду, 18. маја 2017. године</p>
				<p class="potpis">Министар,</p>
				<p class="potpis"><span class="bold">Младен Шарчевић, </span>с.р. </p>
				<p class="bold">ОПШТИ СТАНДАРДИ ПОСТИГНУЋА<br>ЗА ПРЕДМЕТ СРПСКИ КАО НЕМАТЕРЊИ ЈЕЗИК ЗА КРАЈ ПРВОГ И ДРУГОГ ЦИКЛУСА ОБАВЕЗНОГ ОБРАЗОВАЊА, ОПШТЕГ СРЕДЊЕГ ОБРАЗОВАЊА И ОСНОВНОГ ОБРАЗОВАЊА ОДРАСЛИХ</p>
				<p class="bold">I Општи стандарди постигнућа за предмет Српски као нематерњи језик за крај првог циклуса обавезног образовања</p>
				<p class="bold">Општа предметна компетенција</p>
				<p>Ученик уме да, у складу са узрастом и одговарајућим нивоом стандарда постигнућа, води усмену и писану комуникацију с говорницима српског језика и да чита и пише текстове на српском језику. Препознаје дела из књижевности за децу. Познаје ћириличко и латиничко писмо. </p>
				<p class="italik">Основни ниво</p>
				<p>Располаже ограниченим фондом основних речи и једноставних израза стандардног српског језика у складу с узрастом, које користи у познатим, конкретним ситуацијама. Разуме суштину кратког усменог обавештења, основна питања и основне усмене налоге у вези са уобичајеним породичним и школским активностима уколико су саопштени разговетно и полако. Може да прати кратак текст и једноставне дијалоге из књижевности за децу, који садрже познате граматичке структуре и лексику.</p>
				<p>Употребљава ограничен број једноставних, увежбаваних граматичких форми. Може да се укључи у минимални дијалог. Разуме суштину исказа, иако у комуникацији прави елементарне системске грешке. </p>
				<p>Чита наглас, спорим темпом, познат кратак текст писан латиницом или ћирилицом. Репродукује одабране одломке из српске књижевности који су тематски у складу са узрастом, а лексички и граматички, по потреби, адаптирани. </p>
				<p>Уме да напише, ћирилицом и латиницом, усмено увежбаване једноставне реченице примењујући најосновнија правила о писању великог слова и употреби интерпункције.</p>
				<p class="italik">Средњи ниво</p>
				<p>Располаже основним фондом речи и израза стандардног српског језика у складу с узрастом. Употребљава основне граматичке структуре. Води кратак разговор о теми која му је позната, саопштава информације о себи и другима, исказује своје потребе и планове. Типичне грешке које прави не ометају суштину комуникације. Разуме питања, налоге и информације уколико се говори полако и разговетно и уколико се употребљава претежно позната лексика. </p>
				<p>Чита с разумевањем текст који му није познат, али садржи граматичке структуре и лексику коју зна. Разуме питања о прочитаном тексту и уме да формулише једноставне одговоре. Разуме основни садржај једноставног, тематски блиског, књижевноуметничког текста. </p>
				<p>Чита наглас познат краћи текст водећи рачуна о интонацији. Саставља краћи текст и пише га ћирилицом и латиницом. </p>
				<p class="italik">Напредни ниво</p>
				<p>Влада граматиком српског језика, вештином читања и разумевања прочитаног, писаним изражавањем и говорном културом у складу са основним нивоом образовних стандарда предвиђених за крај првог циклуса обавезног образовања за предмет Српски језик. Активно користи око 1. 200 речи и израза у свакодневној комуникацији.</p>
				<p>Чита и тумачи одабрана дела различитих жанрова књижевности за децу користећи књижевнотеоријско знање стечено на часовима матерњег језика. Познаје одговарајућу књижевнотеоријску терминологију. </p>
				<p class="bold">Специфичне предметне компетенције</p>
				<p class="bold">Специфична предметна компетенција: ЈЕЗИК
		</p>
				<p class="italik">Основни ниво</p>
				<p>Разуме и употребљава 500–700 основних речи стандардног српског језика неопходних за комуникацију у складу с узрастом. Саставља основне моделе простих реченица. Разуме облике садашњег, прошлог и будућег времена у основним значењима. Разуме заповедни начин у типичним свакодневним примерима. Разликује основни облик именице у једнини и множини и препознаје род и број фреквентних именица и придева. </p>
				<p class="italik">Средњи ниво</p>
				<p>Употребљава 700–1.000 речи стандардног српског језика из свакодневног живота. Саставља проширене реченице с типичним реченичним члановима. Употребљава најфреквентније облике императива. </p>
				<p class="italik">Напредни ниво</p>
				<p>Влада књижевним (стандардним) језиком у складу са основним нивоом стандарда за предмет Српски језик за крај првог циклуса образовања. Активно користи око 1.200 речи и израза у свакодневној комуникацији. </p>
				<p class="bold">Специфична предметна компетенција: КЊИЖЕВНОСТ</p>
				<p class="italik">Основни ниво</p>
				<p>Разуме кратке једноставне дијалоге ликова из текстова књижевности за децу и репродукује одабране одломке из српске књижевности који су тематски у складу са узрастом, а лексички и граматички у складу са стандардима и компетенцијама предвиђеним за основни ниво. </p>
				<p class="italik">Средњи ниво</p>
				<p>Разуме кратак једноставан књижевноуметнички текст. Разуме питања о прочитаном тексту и уме да формулише једноставне одговоре. Именује карактеристичне врсте књижевних родова. </p>
				<p class="italik">Напредни ниво</p>
				<p>Чита и тумачи одабрана дела различитих жанрова књижевности за децу користећи књижевнотеоријско знање стечено на часовима матерњег језика. Прави разлику између основног и пренесеног значења у примерима из књижевности за децу и одабраним кратким народним умотворинама. </p>
				<p class="bold">Специфична предметна компетенција: ЈЕЗИЧКА КУЛТУРА</p>
				<p class="italik">Основни ниво</p>
				<p>Разуме суштину кратке изговорене информације, основна питања и основне усмене налоге у вези са најважнијим породичним и школским активностима уколико су саопштени разговетно, споријим темпом. Учествује у минималном дијалогу. Разуме кратак текст који садржи познате граматичке структуре и лексику. Чита наглас, спорим темпом, кратак познат текст писан латиницом или ћирилицом. Примењује правила о писању великог слова код личних имена и употребљава основне интерпункцијске знаке.</p>
				<p class="italik">Средњи ниво</p>
				<p>Разуме питања, налоге и информације уколико се говори полако и разговетно и уколико се употребљава претежно позната лексика. Уме да саопшти информације о себи и другима. Уме да искаже своје потребе и планове. Чита наглас краћи познат текст водећи рачуна о интонацији. Чита с разумевањем текст који садржи познате граматичке структуре и лексику. Саставља и записује ћирилицом и латиницом краћи текст.</p>
				<p class="italik">Напредни ниво</p>
				<p>Пише, говори и чита са разумевањем у складу са основним нивоом образовних стандарда предвиђених за крај првог циклуса обавезног образовања за предмет Српски језик.</p>
				<p class="bold">СТАНДАРДИ</p>
				<p><span class="italik">Општи стандарди постигнућа за крај првог циклуса обавезног образовања за предмет Српски као нематерњи језик садржe стандарде постигнућа за области: Језик, Књижевност и Језичка култура. У оквиру сваке области описани су захтеви на три нивоа постигнућа.</span></p>
				<p>Следећи искази описују шта ученик зна и уме на <span class="bold">основном нивоу</span> у свакој области.<span class="superscript">1</span></p>
				<p class="f">––––––––––––</p>
				<p class="f">1 Сви стандарди на <span class="bold">основном нивоу</span> подразумевају да ученик прави типичне грешке које, међутим, не ометају комуникацију и да проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>1.СН.1.1.1. Активно користи лексички фонд од 500 до 700 речи<span class="superscript">2</span>, именујући предмете, особе, животиње и биљке из свакодневног живота и приписује им типичне активности, стања и особине.</p>
				<p>1.СН.1.1.2. Разуме и саставља реченице са следећим члановима: граматички субјекат<span class="superscript">3</span>, прост глаголски и копулативни предикат, прави објекат, неправи објекат уз глаголе давања и говорења (са значењем реципијента)<span class="superscript">4</span>; прилошке одредбе исказане најфреквентнијим прилозима и предлошко-падежним конструкцијама.</p>
				<p>1.СН.1.1.3. Разуме садашњост, прошлост и будућност исказане основним значењима презента, перфекта, односно футура I; препознаје лица у тим глаголским облицима; разуме значење императива у типичним свакодневним примерима.</p>
				<p>1.СН.1.1.4. Разликује облике номинатива једнине и множине фреквентних заједничких именица које имају правилне (системске) облике множине; препознаје граматички род и број код фреквентних именица које имају правилан облик множине и код придева који с њима конгруирају.</p>
				<p class="f">––––––––––––</p>
				<p class="f">2 Подразумевају се не само именице, придеви, прилози и глаголи, него и основни и редни бројеви, личне, присвојне и најфреквентније показне заменице, као и најфреквентнији предлози, напоредни везници, речце и узвици.</p>
				<p class="f">3 Уме да постави питање с речима <span class="italik">Ко? Шта?</span> у функцији субјекта.</p>
				<p class="f">4 Мисли се на именице у дативу, а заменице само у реченичним исказима типа: <span class="italik">Дај ми! Реци ми!</span> итд.</p>
				<p class="bold">2. Област КЊИЖЕВНОСТ</p>
				<p>1.СН.1.2.1. Репродукује казујући или певајући кратке одломке из одабраних књижевноуметничких и других текстова.</p>
				<p>1.СН.1.2.2. Разуме једноставне дијалоге ликова из текстова књижевности за децу.</p>
				<p class="bold">3. Област ЈЕЗИЧКА КУЛТУРА</p>
				<p>1.СН.1.3.1. Разуме суштину кратке изговорене информације и основна питања<span class="superscript">5</span> која се односе на њега самог, предмете, особе из његовог окружења, њихове активности, стања и особине, изговорена спорим темпом, јасно и разговетно; разуме основне усмене налоге у вези са свакодневним и школским активностима.</p>
				<p>1.СН.1.3.2. Артикулише гласове и речи српског језика (уз могућу јачу интерференцију фонетско-фонолошког система матерњег језика); чита наглас спорим темпом кратак познат текст писан латиницом или ћирилицом.</p>
				<p>1.СН.1.3.3. Поставља основна питања у вези са особама, предметима и појавама из свог окружења и одговара на таква питања; учествује у минималном дијалогу.</p>
				<p>1.СН.1.3.4. Разуме кратак текст који садржи познате граматичке структуре и лексику.<span class="superscript">6</span></p>
				<p>1.СН.1.3.5. Чита и пише српско писмо које је блиско његовом матерњем писму (ћирилицу, односно латиницу) примењујући правила о писању великог слова код личних имена; употребљава основне интерпункцијске знакове.<span class="superscript">7</span> </p>
				<p>Следећи искази описују шта ученик зна и уме на <span class="bold">средњем нивоу</span> у свакој области.<span class="superscript">8</span></p>
				<p>––––––––––––</p>
				<p class="f">5 Основна питања су она која почињу са: <span class="italik">ко</span>, <span class="italik">шта</span>, <span class="italik">где</span>, <span class="italik">када</span>, <span class="italik">колико</span>, <span class="italik">зашто, </span>затим <span class="italik">како се зовеш </span>и сл.</p>
				<p class="f">6 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="f">7 То су, пре свега: тачка, упитник и узвичник и запета у набрајању.</p>
				<p class="f">8 Сви стандарди на <span class="bold">средњем нивоу</span> подразумевају да ученик прави спорадичне грешке које, међутим, не ометају комуникацију и да проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>1.СН.2.1.1. Активно користи лексички фонд од 700 до 1.000 речи<span class="superscript">9</span> именујући предмете, особе, животиње и биљке из свакодневног живота и приписује им типичне активности, стања и особине.</p>
				<p>1.СН.2.1.2. Саставља реченице користећи одредбе за место и време; разуме одредбе за начин и узрок; користи сложени предикат са модалним глаголима; служи се најфреквентнијим облицима императива.</p>
				<p class="f">––––––––</p>
				<p class="f">9 Везници укључују типичне напоредне везнике и најчешће зависне везнике: временско <span class="italik">кад</span>, намерно <span class="italik">да</span>, узрочно <span class="italik">јер </span>и<span class="italik"> зато што.</span></p>
				<p class="bold">2. Област КЊИЖЕВНОСТ</p>
				<p>1.СН.2.2.1. Разуме кратак једноставан књижевноуметнички текст; разуме питања о прочитаном тексту (која започињу са <span class="italik">ко, шта, где, када</span> и <span class="italik">како</span>) и формулише једноставне одговоре.</p>
				<p>1.СН.2.2.2. Именује лирску песму, приповетку (бајку и басну) и драмски текст (као карактеристичне врсте књижевних родова).</p>
				<p class="bold">3. Област ЈЕЗИЧКА КУЛТУРА</p>
				<p>1.СН.2.3.1. Разуме питања, налоге и информације, изговорене споријим темпом, разговетно и јасно, које се односе на свакодневне животне активности и потребе; разуме суштину разговора коме присуствује, уколико се говори полако и разговетно и уколико се употребљава претежно позната лексика.</p>
				<p>1.СН.2.3.2. Једноставним језичким изразом исказује информације о себи, људима око себе и свакодневним потребама и плановима; започиње и води краћи разговор о познатој и блиској теми (користећи се одговарајућим формама учтивости).</p>
				<p>1.СН.2.3.3. Артикулише гласове српског језика уз могућу слабију интерференцију. Чита наглас краћи писани познати текст водећи рачуна о интонацији реченице.</p>
				<p>1.СН.2.3.4. Разуме текст који садржи познате граматичке структуре и лексику.<span class="superscript">10</span></p>
				<p>1.СН.2.3.5. Пише краћи текст ћирилицом и латиницом.</p>
				<p>Следећи искази описују шта ученик зна и уме на <span class="bold">напредном нивоу</span> у свакој области.</p>
				<p class="f">––––––––</p>
				<p class="f">10 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="bold">1. Област ЈЕЗИК</p>
				<p>1.СН.3.1.1. Влада језиком и књижевнојезичком нормом на нивоу изворног говорника, у складу са узрастом; активно користи око 1.200 речи.<span class="superscript">11</span></p>
				<p class="f">––––––––</p>
				<p class="f">11 Прави повремене грешке у избору варијантне лексике.</p>
				<p class="bold">2. Област КЊИЖЕВНОСТ</p>
				<p>1.СН.3.2.1. Тумачи<span class="superscript">12</span> одабрана дела различитих књижевних жанрова књижевности за децу користећи књижевнотеоријско знање стечено на часовима матерњег језика и познаје одговарајућу терминологију.</p>
				<p>1.СН.3.2.2. Разликује приповедање од описивања и дијалога; народну песму од ауторске песме; препознаје риму, стих и строфу у лирској песми.</p>
				<p>1.СН.3.2.3. Разуме пренесени смисао у односу на дословно значење књижевноуметничког текста у примерима из књижевности за децу и из народних пословица и загонетки.</p>
				<p class="f">––––––––</p>
				<p class="f">12 Одређује основну тему, главни догађај и везе међу њима, време и место радње и ликове (носиоце радње) у књижевноуметничком тексту; одређује карактеристичне особине ликова.</p>
				<p class="bold">3. Област ЈЕЗИЧКА КУЛТУРА</p>
				<p>1.СН.3.3.1. Разуме и интерпретира текст<span class="superscript">13</span> који слуша или чита, а који је у складу са узрастом.</p>
				<p>1.СН.3.3.2. Саставља говорени или писани наративни, описни или експозиторни текст поштујући ортоепску норму; употребљава велико слово приликом писања имена држава и места и њихових становника; користи наводнике при навођењу туђих речи; правилно пише присвојне придеве <span class="italik">(-ов/-ев/-ин, -ски/-чки/-шки</span>); правилно пише речцу <span class="italik">ли </span>и речцу <span class="italik">не.</span></p>
				<p class="f">––––––––</p>
				<p class="f">13 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="bold">II Општи стандарди постигнућа за предмет Српски као нематерњи језик за крај другог циклуса обавезног образовања</p>
				<p class="bold">Oпшта предметна компетенција</p>
				<p>Ученик функционално влада српским језиком у мери која му омогућава усмену и писану комуникацију у складу са узрастом и одговарајућим нивоом стандарда постигнућа. Влада основним језичким вештинама и примењује их у циљу интеракције с говорним представницима српског језика и задовољења својих потреба. При усвајању и учењу српског језика користи знања из матерњег језика и других школских предмета, као и друга лична искуства. Познаје и разуме основне културне карактеристике српског народа и језика, познаје најзначајнија имена српске књижевности и културе. Разуме значај владања српским језиком и мотивисан је да унапреди своје знање.</p>
				<p class="italik">Основни ниво</p>
				<p>Располаже фондом речи и граматичких конструкција стандардног српског језика неопходним за елементарну свакодневну комуникацију. Разуме суштину кратког говореног или писаног текста с темом блиском ученицима, који садржи познате речи и познате граматичке облике. </p>
				<p>Одговара на основна питања у вези са саслушаним или прочитаним текстом. Уме укратко да опише себе и познате особе, да исприча неки догађај, да саопшти своје жеље и намере, да пренесе кратке информације добијене од других лица. </p>
				<p>Нормалним темпом, течно чита наглас краћи познати текст писан ћирилицом или латиницом. Самостално пише кратак текст. </p>
				<p>Одговара на основна питања у вези са садржајем једноставнијег краћег наративног и драмског текста из српске књижевности. </p>
				<p class="italik">Средњи ниво</p>
				<p>Располаже фондом речи и граматичких конструкција стандардног српског језика неопходним за развијенију свакодневну комуникацију. Разуме кратак говорени или писани текст из свакодневног живота укључујући и емисије електронских медија о познатој теми; разговара о различитим темама користећи правила учтивости.</p>
				<p>Чита и пише ћирилицу и латиницу. Користи се речницима. Пише краћи састав у вези са обрађеним текстовима и тематиком која је предвиђена програмом, поштујући правописну норму у типичним примерима. </p>
				<p>Чита одабрана, по потреби језички прилагођена, књижевноуметничка дела и тумачи их користећи књижевнотеоријско знање стечено на часовима матерњег језика. Препознаје имена најзначајнијих српских писаца и називе њихових дела предвиђених наставним програмом.</p>
				<p class="italik">Напредни ниво</p>
				<p>Влада језиком у складу са основним нивоом стандарда за предмет Српски језик за крај обавезног образовања. </p>
				<p>Разуме говорени и писани текст на нивоу изворног говорника, у складу са узрастом. Примењује књижевнојезичку норму у вези са гласовима, облицима речи и врстама реченица. Чита течно и саставља говорени или писани текст у складу са узрастом. </p>
				<p>Разуме значај дела великих српских писаца за српску културу. Износи свој доживљај уметничког дела. Интерпретира књижевноуметнички текст у складу са основним нивоом стандарда за предмет Српски језик.</p>
				<p class="bold">Специфичне предметне компетенције</p>
				<p class="bold">Специфична предметна компетенција: ЈЕЗИК</p>
				<p class="italik">Основни ниво</p>
				<p>Разуме и употребљава 700–1.000 основних речи стандардног српског језика неопходних за свакодневну комуникацију. Разуме и обликује једноставније реченице. Користи облике садашњег, прошлог и будућег времена у основним значењима и заповедни начин у основном значењу. Препознаје правилне падежне облике. Познаје основна правила слагања реченичних чланова. У говору и писању прави грешке које не ометају комуникацију.</p>
				<p class="italik">Средњи ниво</p>
				<p>Употребљава 1.000–1.400 речи стандардног српског језика и основне појмове из школских предмета. Разуме (пасивно) речи из свакодневног говора вршњака чији је матерњи језик српски. Разуме и обликује сложеније реченице. Употребљава потенцијал за изражавање жеље. Разуме исказе с презентом за будућност и прошлост. У типичним случајевима препознаје разлику у значењу исказа у зависности од глаголског вида. Правилно употребљава падежне облике у основним реченичним структурама и примењује правила слагања реченичних делова. У гласном читању познатог текста поштује место акцента у речи.</p>
				<p class="italik">Напредни ниво</p>
				<p>Влада вештином читања и разумевања прочитаног, писаним изражавањем и говорном културом у складу са основним нивоом образовних стандарда предвиђених за крај другог циклуса обавезног образовања за предмет Српски језик.</p>
				<p class="bold">Специфична предметна компетенција: КЊИЖЕВНОСТ</p>
				<p class="italik">Основни ниво</p>
				<p>Чита и разуме једноставније краће наративне и драмске текстове из српске књижевности који су тематски у складу са узрастом, а лексички и граматички у складу са стандардима и компетенцијама предвиђеним за основни ниво. Тумачећи књижевноуметнички текст, одговара на основна питања у вези са садржајем текста. </p>
				<p class="italik">Средњи ниво</p>
				<p>Препознаје имена најзначајнијих српских писаца и називе њихових дела предвиђених наставним програмом. Чита и тумачи одабрана, по потреби језички прилагођена, књижевноуметничка дела користећи књижевнотеоријско знање стечено на часовима матерњег језика.</p>
				<p>Разликује усмену и ауторску књижевност. Одређује тему, главни догађај, време и место дешавања радње, као и носиоце радње. Користи речнике као помоћ за читање и разумевање текстова различитих жанрова. Препричава краћи приповедачки текст и истиче битне појединости. </p>
				<p class="italik">Напредни ниво</p>
				<p>Разуме значај дела великих српских писаца за српску културу. Разликује књижевноуметнички текст од неуметничког текста. Препричава дужи приповедачки текст, износећи више значајних појединости. Разуме везе међу догађајима и ликовима у одабраном књижевноуметничком тексту. Изводи сложеније закључке на основу прочитаног текста. Разликује аутора књижевноуметничког дела од наратора, драмског лица или лирског субјекта. Разликује лице приповедања. Уочава опис, монолог и дијалог. Упоређује књижевност на матерњем језику са српском књижевношћу.</p>
				<p class="bold">Специфична предметна компетенција: ЈЕЗИЧКА КУЛТУРА</p>
				<p class="italik">Основни ниво</p>
				<p>Разуме основне информације битне за задовољење основних, свакодневних животних потреба. Разуме основни садржај кратког говореног или писаног текста с њему блиском темом, који садржи познате речи и познате граматичке облике.</p>
				<p>Говорени текст разуме уколико је саопштен разговетно, споријим темпом. Способан је да прати главну идеју у једноставној свакодневној комуникацији. Уме укратко да опише себе и познате особе, да исприча неки догађај, да саопшти своје жеље и намере, да пренесе кратке информације добијене од других лица. </p>
				<p>Нормалним темпом, течно чита наглас краћи познат текст из савременог стандардног српског језика писан ћирилицом или латиницом који садржи познате граматичке структуре и познату лексику поштујући интонацију српске реченице. </p>
				<p>Уме самостално да напише кратак текст поштујући језичка и правописна правила која су предвиђена у образовним стандардима за крај првог циклуса образовања.</p>
				<p class="italik">Средњи ниво</p>
				<p>Разуме садржај јасног стандардног казивања нормалним темпом о стварима, особама и активностима које су део свакодневног живота. Разуме садржај емисија електронских медија о познатој теми. Правилно употребљава основне језичке структуре у свакодневном разговору и усклађује их с комуникативном ситуацијом.</p>
				<p>Разговара о различитим познатим темама<span class="superscript">14</span> користећи једноставне језичке изразе, уз потпитања и подстицај саговорника. За речи и изразе које не познаје проналази алтернативна решења. </p>
				<p>Уз претходну припрему, самостално излаже кратак текст на познату тему. </p>
				<p>Правилно артикулише гласове српског језика, поштује акценатска правила. Чита наглас с мањим застајкивањем краћи непознат текст писан ћирилицом и латиницом који садржи познате граматичке структуре и познате речи. Изражајно чита претходно обрађени дијалошки или поетски текст. </p>
				<p>Разуме текст<span class="superscript">15</span> средње дужине писан ћирилицом и латиницом. </p>
				<p>Пише краћи састав у вези с обрађеним текстовима и тематиком која је предвиђена програмом, користећи познату лексику и увежбаване граматичке структуре, поштујући правописну норму у типичним примерима. </p>
				<p class="f">––––––––</p>
				<p class="f">14 У складу са стандардима у области <span class="italik">Језик</span> на истом нивоу.</p>
				<p class="f">15 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="italik">Напредни ниво</p>
				<p>Учествује равноправно у разговору са изворним говорницима вршњачког узраста. У говору и писању интерпретира текстове различитих врста и жанрова, предвиђене програмом. </p>
				<p>Чита течно, уз поштовање реченичне интонације, ћириличке и латиничке текстове. Разуме говорени и писани текст на нивоу изворног говорника, у складу за узрастом. </p>
				<p class="bold">СТАНДАРДИ</p>
				<p><span class="italik">Општи стандарди постигнућа за крај другог циклуса обавезног образовања за предмет Српски као нематерњи језик садржe стандарде постигнућа за области: Језик, Књижевност и Језичка култура. У оквиру сваке области описани су захтеви на три нивоа постигнућа.</span></p>
				<p>Следећи искази описују шта ученик зна и уме на <span class="bold">основном нивоу</span> у свакој области.<span class="superscript">16</span></p>
				<p class="f">––––––––</p>
				<p class="f">16 Ученик на <span class="bold">основном нивоу</span> прави граматичке грешке које не ремете глобални смисао и разумевање поруке и проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>СН.1.1.1. Активно користи лексички фонд 700 до 1.000 речи. </p>
				<p>СН.1.1.2. Користи основне реченичне моделе: граматички субјекат, прост и сложен глаголски предикат, прост копулативни предикат, прави објекат, неправи објекат уз најфреквентније глаголе, прилошке одредбе и допуне; користи основне врсте зависних реченица (временске, намерне, узрочне, изричне, односне<span class="superscript">17</span>).</p>
				<p>СН.1.1.3. Користи презент, перфекат, футур I и императив у њиховим основним значењима. </p>
				<p>СН.1.1.4. Разуме појам падежа; препознаје правилне падежне облике и покушава да их употреби у писању и говору.</p>
				<p>СН.1.1.5. Познаје правила конгруенције (предиката са субјектом, атрибута са именицом) и покушава да их примени у писању и говору.</p>
				<p class="f">––––––––</p>
				<p class="f">17 Када је <span class="italik">који</span> у функцији субјекта.</p>
				<p class="bold">2. Област КЊИЖЕВНОСТ</p>
				<p>СН.1.2.1. Чита и разуме једноставније наративне и драмске текстове из српске књижевности који су у складу са узрастом (по потреби језички прилагођени и дати на нивоу одломка); зна напамет краће поетске текстове; одговара на питања која започињу са <span class="italik">ко, шта, где, када</span>.</p>
				<p>СН.1.2.2. Изводи закључке на основу прочитаног текста (питања која започињу са <span class="italik">како</span>, <span class="italik">зашто</span>); препознаје основне карактеристике књижевних јунака у краћем наративном уметничком тексту на нивоу одломка (на основу описа, понашања, дијалога) и разуме односе међу ликовима. </p>
				<p class="bold">3. Област ЈЕЗИЧКА КУЛТУРА</p>
				<p>СН.1.3.1. Разуме информације битне за задовољење свакодневних животних потреба (нпр. у породици, школи итд.); разуме садржај кратког континуираног говореног или писаног текста (до 10 реченица) саопштеног стандардним језиком, изговореног разговетно споријим темпом, лексички, граматички и тематски познатог, пратећи главну идеју у једноставној свакодневној комуникацији и повезујући узрок и последицу.</p>
				<p>СН.1.3.2. Уме да у 5–8 логички повезаних једноставних реченица опише себе и познате особе; да исприча неки догађај; да саопшти своје намере, жеље, потребе, молбу, извињење, честитање, захвалност; даје једноставне налоге, уз употребу одговарајућих говорних чинова. </p>
				<p>СН.1.3.3. Уме да пренесе кратке информације добијене од других лица.</p>
				<p>СН.1.3.4. Нормалним темпом, течно чита наглас краћи познат текст из савременог стандардног српског језика писан ћирилицом или латиницом који садржи познате граматичке структуре и познату лексику поштујући интонацију српске реченице. </p>
				<p>СН.1.3.5. Разуме основне информације из краћег текста<span class="superscript">18</span> на основу којих изводи једноставне закључке. </p>
				<p>СН.1.3.6. Уме самостално да напише кратак текст у складу са језичком и ортографском нормом; у писању издваја делове текста (наслов, пасусе) и организује их у смисаоне целине (уводни, средишњи и завршни део текста); поштује сва правописна правила која су предвиђена у образовним стандардима за крај првог циклуса образовања за предмет Српски језик.</p>
				<p>Следећи искази описују шта ученик зна и уме на <span class="bold">средњем нивоу</span> у свакој области.<span class="superscript">19</span></p>
				<p class="f">–––––––––</p>
				<p class="f">18 Сложеност текста који ученик чита са разумевањем − одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="f">19 Ученик на <span class="bold">средњем нивоу</span> прави спорадичне грешке које не ометају комуникацију и проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>СН.2.1.1. Активно користи лексички фонд од 1.000 до 1.400 речи укључујући основне појмове из школских предмета, а пасивни фонд му дозвољава да разуме говор вршњака матерњих говорника.</p>
				<p>СН.2.1.2. У говору и писању уобличава сложеније синтагме и користи зависне реченице (уведене везницима и најфреквентнијим везничким спојевима).<span class="superscript">20</span></p>
				<p>СН.2.1.3. Употребљава потенцијал за учтиво изражавање жеље; разуме исказе у којима се употребљава презент за будућност и прошлост; разуме значај глаголског вида за разликовање значења у типичним случајевима.<span class="superscript">21</span> </p>
				<p>СН.2.1.4. Правилно употребљава падежне облике у основним синтаксичким структурама и примењује правила конгруенције. </p>
				<p>СН.2.1.5. У гласном читању познатог текста поштује место акцента у речи.</p>
				<p class="f">–––––––––</p>
				<p class="f">20 Изузимају се условне реченице.</p>
				<p class="f">21 Нпр. у перфекту, за разликовање једнократне од понављане радње и за разликовање именоване од обављене радње.</p>
				<p class="bold">2. Област КЊИЖЕВНОСТ</p>
				<p>СН.2.2.1. Тумачи одабрана дела различитих књижевних жанрова користећи књижевнотеоријско знање стечено на часовима матерњег језика: бајку и басну, ауторску приповетку, лирску песму, биографију, аутобиографију, дневник и путопис; уме да одреди тему, главни догађај и време и место дешавања радње и да </p>
				<p>издвоји ликове (који су носиоци радње) у одабраном (језички прилагођеном) књижевноуметничком тексту; препознаје риму, стих и строфу у лирској песми.</p>
				<p>СН.2.2.2. Уз помоћ речника чита и разуме шаљиве народне приче, народне песме и прилагођене изборне књижевноуметничке и књижевнонаучне текстове. </p>
				<p>СН.2.2.3. Уме да преприча краћи наративни књижевноуметнички текст (према задатом плану) уз истицање битних појединости.</p>
				<p>СН.2.2.4. Чита књижевна дела предвиђена наставним програмом; наводи аутора и назив његовог дела; одабрана књижевна дела из српске књижевности локализује у основне књижевне контексте (усмена/ауторска и лирска/епска/драмска књижевност).</p>
				<p class="bold">3. Област ЈЕЗИЧКА КУЛТУРА</p>
				<p>СН.2.3.1. Разуме садржај јасног стандардног казивања нормалним темпом о стварима, особама и активностима које су део свакодневног живота и садржај емисија електронских медија о познатој теми.</p>
				<p>СН.2.3.2. Правилно употребљава основне структуре у свакодневној комуникацији у функцији уљудног обраћања и ословљавања, тражења допуштења и исказивања става. </p>
				<p>СН.2.3.3. Говори о познатим темама<span class="superscript">22</span> уз потпитања и подстицај саговорника поштујући фонетска и прозодијска правила; говори о различитим темама једноставним језичким изразима; самостално излаже кратак текст на познату тему (лично искуство, догађај из школског живота и сл.), уз претходну припрему. </p>
				<p>СН.2.3.4. Чита наглас, с мањим застајкивањем, краћи непознат текст писан ћирилицом и латиницом који садржи познате граматичке структуре и познату лексику; изражајно чита претходно обрађени дијалошки или поетски текст. </p>
				<p>СН.2.3.5. Разуме текст<span class="superscript">23</span> средње дужине писан ћирилицом и латиницом. </p>
				<p>СН.2.3.6. Пише, ћирилицом и латиницом, састав од осам до 15 реченица у вези са обрађеним текстовима и тематиком која је предвиђена програмом, користећи познату лексику и увежбаване граматичке структуре, поштујући правописну норму у типичним примерима. </p>
				<p>Следећи искази описују шта ученик зна и уме на <span class="bold">напредном нивоу</span> у свакој области.</p>
				<p class="f">––––––––</p>
				<p class="f">22 У складу са стандардима у области <span class="italik">Језик</span> на истом нивоу.</p>
				<p class="f">23 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="bold">1. Област ЈЕЗИК</p>
				<p>СН.3.1.1. Влада језиком и књижевнојезичком нормом на нивоу изворног говорника, у складу са узрастом.</p>
				<p class="bold">2. Област КЊИЖЕВНОСТ</p>
				<p>СН.3.2.1. Разуме значај дела великих српских писаца за српску културу<span class="superscript">24</span>; упоређује књижевност на матерњем језику са српском књижевношћу. </p>
				<p>СН.3.2.2. Разуме везе међу догађајима у одабраном књижевноуметничком тексту и уме да га преприча; ствара план текста и именује делове плана, уважавајући структуру књижевног дела које чита.</p>
				<p>СН.3.2.3. Разликује аутора књижевноуметничког дела од наратора, драмског лица или лирског субјекта; одређује карактеристичне особине, изглед и поступке ликова у књижевноуметничком делу и изводи сложеније закључке на основу прочитаног текста (начин, узрок, последица); разликује књижевноуметнички текст од неуметничког текста који обрађује исте/сличне теме, ликове и догађаје; уочава основне елементе структуре књижевноуметничког дела: тема, мотив; радња, време и место радње; разликује приповедање у првом и приповедање у трећем лицу; уочава описивање, врсте описа; уочава монолог и дијалог.</p>
				<p class="f">––––––––</p>
				<p class="f">24 Нпр. дела Св. Саве, Вука Караџића, Доситеја Обрадовића, Бранислава Нушића, Десанке Максимовић, Иве Андрића, Душка Радовића итд.</p>
				<p class="bold">3. Област ЈЕЗИЧКА КУЛТУРА</p>
				<p>СН.3.3.1. Учествује равноправно у разговору са изворним говорницима; у говору и писању интерпретира текстове различите форме и садржаја предвиђене програмом. </p>
				<p>СН.3.3.2. Чита течно, уз поштовање реченичне интонације, ћириличке и латиничке текстове.</p>
				<p>СН.3.3.3. Разуме говорени и писани текст<span class="superscript">25</span> на нивоу изворног говорника, у складу за узрастом.</p>
				<p class="f">–––––––––</p>
				<p class="f">25 Сложеност текста који ученик чита са разумевањем − одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="bold">III Општи стандарди постигнућа за предмет Српски као нематерњи језик за крај општег средњег образовања</p>
				<p class="bold">Oпшта предметна компетенција</p>
				<p>Ученик функционално влада српским језиком у мери која му омогућава усмену и писану комуникацију у складу с узрастом и одговарајућим нивоом стандарда постигнућа. Користи се српским језиком да би писмено и усмено исказао мишљење, намере, осећања, искуства и потребе. Разуме књижевне, стручне и информативне текстове и користи стручну терминологију у вези са наставним програмом или области интересовања. Има шира знања о српској култури и књижевности.</p>
				<p class="italik">Основни ниво</p>
				<p>Располаже фондом речи и граматичких конструкција стандардног српског језика неопходним за развијенију свакодневну комуникацију. Разуме говорени или писани текст из свакодневног живота, укључујући и емисије електронских медија које га интересују. Учествује у свакодневној неформалној комуникацији са матерњим говорницима користећи уобичајене и устаљене реченичне моделе. </p>
				<p>Пише различите врсте краћих текстова, поштујући правописну норму. Цитира, препричава и скраћено преноси информације које чује или прочита.</p>
				<p>Чита књижевна дела српске књижевности из школског програма. Уочава истакнуте уметничке особености дела битне за његов смисао, уважавајући шири контекст дела.</p>
				<p class="italik">Средњи ниво</p>
				<p>Разуме садржај сложенијег писаног или говореног исказа, парафразира и резимира основне информације. Значење непознатих речи одређује на основу контекста.</p>
				<p>У говору и писању користи разноврсне реченичне моделе, прилагођава исказ жанру текста. Проналази компромисна лексичка и граматичка решења. Бележи основне податке из текста који слуша.</p>
				<p>Има изграђене читалачке навике. Критички интерпретира текст и увиђа културнопоетичке вредности књижевних дела из школског програма.</p>
				<p class="italik">Напредни ниво</p>
				<p>Влада језиком у складу са основним нивоом стандарда за предмет Српски језик и књижевност за крај средњошколског образовања.</p>
				<p>Разуме говорене и писане текстове различитих врста и садржаја. Учествује у разговору са матерњим говорницима о темама у складу са интересовањем. Прави систематичне белешке на основу писаног и говореног исказа.</p>
				<p>Одређује литерарно-филолошки контекст дела српске књижевности из школског програма, тумачи текст и уме да прилагоди читалачком задатку стратегије читања уметничког текста.</p>
				<p class="bold">Специфичне предметне компетенције</p>
				<p class="bold">Специфична предметна компетенција: ЈЕЗИК</p>
				<p class="italik">Основни ниво</p>
				<p>Разуме и користи од 1.000 до 1.400 речи. Учествује у разговору са матерњим говорницима о свакодневним темама. У говору и гласном читању поштује место акцента у речи. У говору и писању обликује једноставније реченичне конструкције поштујући морфолошка и синтаксичка правила.</p>
				<p class="italik">Средњи ниво</p>
				<p>Разуме и користи од 1.400 до 1.800 речи, међу којима су и термини из струке или области интересовања. У говору и писању користи већи број реченичних модела и конструкција које му омогућавају да искаже богатији садржај и да варира стил исказа.</p>
				<p class="italik">Напредни ниво</p>
				<p>Влада свим језичким вештинама у складу са основним нивоом образовних стандарда предвиђених за крај трећег циклуса за предмет Српски језик и књижевност.</p>
				<p class="bold">Специфична предметна компетенција: <span class="bold">КЊИЖЕВНОСТ</span></p>
				<p class="italik">Основни ниво</p>
				<p>Чита књижевна дела из обавезног школског програма и уме да искаже свој доживљај књижевноуметничког дела. Уочава основну уметничку структуру текста битну за његов смисао. Анализира издвојен проблем који књижевно дело покреће, а своје мишљење образлаже наводима из текста. Разуме шири контекст којем књижевно дело српске књижевности припада.</p>
				<p class="italik">Средњи ниво</p>
				<p>Има изграђене читалачке навике. Критичко читање уметничког дела прилагођава различитим читалачким задацима. Разуме и пореди особености књижевних дела из обавезног школског програма, интерпретирајући смисао дела. Уме да уочи и особености неуметничких текстова које добијају уметнички статус у књижевности. Увиђа културолошке, сазнајне и естетске вредности књижевних дела српске књижевности. </p>
				<p class="italik">Напредни ниво</p>
				<p>Препознаје књижевноуметничка дела и њихове ауторе на основу одломака и одређује литерарно-филолошки контекст коме дело припада. Уме да примени одговарајуће стратегије читања књижевног дела усаглашене са посебним циљевима у читању. Самостално уочава психолошке, филозофске, друштвене и историјске проблеме које покреће књижевни текст, тумачећи и вреднујући такво дело.</p>
				<p class="bold">Специфична предметна компетенција: ЈЕЗИЧКА КУЛТУРА</p>
				<p class="italik">Основни ниво</p>
				<p>Разуме теме из свакодневне комуникације и струке за коју показује интересовање, као и суштину информација из медија. Говори о темама из свакодневног живота и области интересовања користећи стручне изразе у складу са наставним програмом. Разуме и пише краће текстове различитих врста и садржаја.</p>
				<p class="italik">Средњи ниво</p>
				<p>Разуме основни садржај сложенијих говорених и писаних текстова (књижевних, медијских и стручних) и по потреби их цитира, парафразира и препричава. Аргументовано говори о различитим темама које га интересују. Пише једноставније текстове различитих врста, бирајући погодна језичка средства. Непознате речи одређује на основу контекста.</p>
				<p class="italik">Напредни ниво</p>
				<p>Разуме говорене и писане текстове различитих врста и жанрова на нивоу матерњих говорника. Равноправно учествује у разговору са изворним говорницима. Пише текстове различитих врста и жанрова у складу са језичком нормом. У стању је да јавно наступа на српском језику.</p>
				<p class="bold">СТАНДАРДИ</p>
				<p><span class="italik">Општи стандарди постигнућа за крај општег средњег образовања за предмет Српски као нематерњи језик садржe стандарде постигнућа за области: Језик, Књижевност и Језичка култура. У оквиру сваке области описани су захтеви на три нивоа постигнућа.</span></p>
				<p>Следећи искази описују шта ученик зна и уме на <span class="bold">основном нивоу</span> у свакој области.<span class="superscript">26</span></p>
				<p class="f">––––––––</p>
				<p class="f">26 Ученик на <span class="bold">основном нивоу</span> прави граматичке грешке које не ремете глобални смисао и разумевање поруке и проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>2.СН.1.1.1. Активно користи лексички фонд од 1.000 до 1.400 речи; разуме свакодневну неформалну комуникацију матерњих говорника, али не влада продуктивно свим речима; разуме основну стручну терминологију.</p>
				<p>2.СН.1.1.2. У говору и писању уобличава сложеније синтагме и користи главне врсте зависних реченица (уведене најфреквентнијим везницима и везничким спојевима).<span class="superscript">27</span></p>
				<p>2.СН.1.1.3. Користи презент, перфекат, футур I и императив у њиховим основним значењима; употребљава потенцијал за учтиво изражавање жеље; разуме исказе у којима се употребљава презент за будућност и прошлост; разуме значај глаголског вида за разликовање значења у типичним случајевима.<span class="superscript">28</span> </p>
				<p>2.СН.1.1.4. Употребљава падежне облике у најчешћим синтаксичким структурама и примењује правила конгруенције. </p>
				<p>2.СН.1.1.5. У гласном читању познатог текста поштује место акцента у речи.</p>
				<p class="f">––––––––</p>
				<p class="f">27 Условне реченице са везницима <span class="italik">ако</span> и <span class="italik">да</span> на нивоу препознавања.</p>
				<p class="f">28 Нпр. у перфекту, за разликовање једнократне од понављане радње и за разликовање именоване од обављене радње.</p>
				<p class="bold">2. Област КЊИЖЕВНОСТ</p>
				<p>2.СН.1.2.1. Чита књижевна дела из обавезног школског програма; уочава основне елементе структуре књижевноуметничког дела: тема, мотив; радња, време и место радње; уочава приповедање у 1. и приповедање у 3. лицу; уочава описивање, врсте описа; монолог и дијалог; уочава облике стиха и облике строфе (дистих, терцет и катрен); уочава риму и разликује везан и слободан стих.</p>
				<p>2.СН.1.2.2. Анализира издвојен проблем, идеју или поруку у књижевном тексту из обавезног школског програма<span class="superscript">29</span> и уме то да аргументује примарним текстом.</p>
				<p>2.СН.1.2.3. Књижевна дела из обавезног школског програма локализује у основне књижевне контексте (српска/светска, стара/нова, усмена/ауторска и лирска/епска/драмска књижевност) на основу њиховог одломка. </p>
				<p class="f">––––––––</p>
				<p class="f">29 Мисли се на наративне и драмске текстове из српске књижевности који су у складу са узрастом (по потреби језички прилагођени и дати на нивоу одломка), као и на друге краће једноставне поетске текстове.</p>
				<p class="bold">3. Област ЈЕЗИЧКА КУЛТУРА</p>
				<p>2.СН.1.3.1. Разуме дуже говорне исказе о темама из свакодневног живота и окружења, основни садржај информативних и других емисија електронских медија и стручна упутства из области за која показује интересовање изговорене стандардним језиком, нормалним темпом.</p>
				<p>2.СН.1.3.2. Учествује у разговору о темама из свакодневног живота и области свог интересовања; исказује своја осећања, искуства и мишљења користећи једноставне језичке изразе. </p>
				<p>2.СН.1.3.3. Интерпретира основни садржај предавања или текстова струке која га интересује, користећи стручне изразе.</p>
				<p>2.СН.1.3.4. Чита са разумевањем, уз помоћ речника, књижевне, стручне или информативне текстове<span class="superscript">30</span> различитих форми и садржаја.</p>
				<p>2.СН.1.3.5. Пише краће текстове различитих врста и жанрова, у складу са школским програмом; поштује правописну норму која је предвиђена у образовним стандардима за крај обавезног образовања.</p>
				<p>Следећи искази описују шта ученик зна и уме на <span class="bold">средњем нивоу</span> у свакој области.<span class="superscript">31</span></p>
				<p class="f">––––––––</p>
				<p class="f">30 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="f">31 Ученик на <span class="bold">средњем нивоу</span> прави спорадичне грешке које не ремете глобални смисао и разумевање поруке и проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>2.СН.2.1.1. Активно користи лексички фонд од 1.400 до 1.800 речи; влада основним терминима своје струке, односно области интересовања.</p>
				<p>2.СН.2.1.2. У говору и писању користи различите реченичне моделе (пасивне, обезличене и безличне реченице; реченице са допунским предикативом, са најфреквентнијим семикопулативним глаголима; реченице са логичким субјектом, разноврсним неправим објектима), укључујући и различите врсте зависних реченица.<span class="superscript">32</span></p>
				<p>2.СН.2.1.3. Разуме исказе у којима је употребљен приповедачки аорист; употребљава футур II у зависним реченицама; разликује глаголски вид. </p>
				<p>2.СН.2.1.4. Правилно употребљава падежне облике у предвиђеним синтаксичким структурама и примењује правила конгруенције. </p>
				<p class="f">–––––––</p>
				<p class="f">32 Активно влада најважнијим врстама условних реченица.</p>
				<p class="bold">2. Област КЊИЖЕВНОСТ</p>
				<p>2.СН.2.2.1. Има развијену читалачку културу; чита ради уметничког доживљаја књижевног дела, знања, богаћења лексичког фонда, способности аргументације и исказивања мишљења и ставова; критички чита књижевна дела средње сложености из обавезног и изборног школског програма и пореди књижевна дела на основу жанра/врсте, теме, мотива, језичко-стилских обележја. &nbsp;</p>
				<p>2.СН.2.2.2. Познаје основне књижевне термине и примењује их у тумачењу књижевних дела; разуме функцију основних језичко-стилских средстава.<span class="superscript">33</span> </p>
				<p>2.СН.2.2.3. Уочава елементе књижевног дела који примарно припадају научном изразу или изразу других уметности (нпр. сликарство, музика, позориште, филм) и анализира њихову улогу у сазнајној и естетској вредности књижевног дела.</p>
				<p>2.СН.2.2.4. Стиче увид у вредности и значај српске културе уз помоћ књижевнонаучних и ванкњижевних текстова; поштује вредности српске културе.</p>
				<p class="f">–––––––</p>
				<p class="f">33 Ученик не именује језичко-стилска средства, већ тумачи њихову функцију у делу (уметничку и значењску, нпр. функцију епитета, поређења, персонификације, метафоре, апострофа, хиперболе, контраста, градације и ономатопеје).</p>
				<p class="bold">3. Област ЈЕЗИЧКА КУЛТУРА</p>
				<p>2.СН.2.3.1. Разуме основни садржај сложенијег говорног исказа, песме, филма и електронских медија, предавања из струке која га интересује.</p>
				<p>2.СН.2.3.2. Говори о разним темама и аргументује своје мишљење спонтано замењујући непознате речи познатим лексичким изразима одговарајућег значења.</p>
				<p>2.СН.2.3.3. Резимира основни садржај предавања или писаних текстова из струке која га интересује користећи стручне изразе; на задату тему прикупља и обрађује податке и јавно их излаже; прави једноставну презентацију на задату тему повезујући информације у линеарном и нелинеарном тексту.</p>
				<p>2.СН.2.3.4. Чита сложеније текстове различитих врста и жанрова<span class="superscript">34</span>, а значење непознатих речи одређује на основу контекста.</p>
				<p>2.СН.2.3.5. Пише текстове средње сложености различитих врста и жанрова, бирајући одговарајућа језичка средства; прави белешке из усменог и писаног текста; уме да се служи Правописом.</p>
				<p>Следећи искази описују шта ученик зна и уме на <span class="bold">напредном нивоу</span> у свакој области.</p>
				<p class="f">–––––––</p>
				<p class="f">34 Сложеност текста који ученик чита са разумевањем одређена је <span class="bold">граматичком структуром</span> и <span class="bold">лексичким фондом,</span> наведеним у области <span class="italik">Језик</span> на истом нивоу.</p>
				<p class="bold">1. Област ЈЕЗИК</p>
				<p>2.СН.3.1.1. Влада језиком и књижевнојезичком нормом на нивоу изворног говорника, у складу за узрастом.</p>
				<p class="bold">2. Област КЊИЖЕВНОСТ</p>
				<p>2.СН.3.2.1. Препознаје дела и ауторe из обавезног школског програма на основу одломка; дело локализује у опус аутора, у књижевноисторијски контекст и жанр коме дело припада; користи секундарну литературу.</p>
				<p>2.СН.3.2.2. Примењује различите стратегије читања које су усаглашене са типом књижевног дела и посебним циљевима у читању.</p>
				<p>2.СН.3.2.3. Самостално уочава и критички тумачи проблеме и идеје у књижевном делу и повезује их са проблемима које изучавају друге хуманистичке науке (психологија, филозофија, социологија, историја).</p>
				<p class="bold">3. Област ЈЕЗИЧКА КУЛТУРА</p>
				<p>2.СН.3.3.1. Разуме садржај говорених и писаних текстова различитих врста и жанрова на нивоу матерњег говорника.</p>
				<p>2.СН.3.3.2. Равноправно учествује у разговору са изворним говорницима, поштујући интонацију реченице и акценат речи.</p>
				<p>2.СН.3.3.3. Пише сложеније текстове различитих врста и жанрова користећи одговарајућа језичка средства; прави систематичне белешке на основу усменог и писаног дискурса.</p>
				<p>2.СН.3.3.4. Прикупља и обрађује податке о једноставним темама из области језика, књижевности и културе, и јавно их излаже, правилним језиком; прави презентацију на задату тему повезујући информације у линеарном и нелинеарном тексту. </p>
				<p class="bold">IV Општи стандарди постигнућа за предмет Српски као нематерњи језик за крај основног образовања одраслих</p>
				<p><span class="italik">Општи стандарди постигнућа за крај основног образовања одраслих за предмет Српски као нематерњи језик садржe стандарде постигнућа за области: Језик, Књижевност и Језичка култура. У оквиру сваке области описани су захтеви на основном и напредном нивоу постигнућа. </span></p>
				<p class="bold">Општа предметна компетенција</p>
				<p>Полазник уме да, у складу са узрастом и одговарајућим нивоом стандарда постигнућа, води усмену и писану комуникацију с говорницима српског језика − ради свакодневног учешћа у друштву, на послу и ради личног усавршавања. Разуме смисао једноставних кратких неуметничких текстова с темама из свакодневног живота, као и препоручене текстове из српске књижевности и културе<span class="superscript">35</span> (по потреби језички прилагођене, на нивоу одломка). </p>
				<p>На основном нивоу постигнућа полазник:</p>
				<p>– саставља једноставне кратке говорене и писане текстове, користећи фонд основних речи (од 500 до 700 речи);</p>
				<p>– чита ћирилицу и латиницу;</p>
				<p>– пише писмом које је ближе његовом матерњем језику;</p>
				<p>– разуме суштину кратке информације у једноставном, препорученом књижевноуметничком и неуметничком тексту.</p>
				<p>Следећи искази описују шта полазник зна и уме на <span class="bold">основном нивоу.</span><span class="superscript">36</span></p>
				<p class="f">––––––––</p>
				<p class="f">35 Наставници бирају и препоручују полазницима књижевноуметничка дела и неуметничке текстове у складу са принципом индивидуализације наставе (у пракси нема обавезне и изборне лектире).</p>
				<p class="f">36 Сви стандарди на <span class="bold">основном нивоу</span> подразумевају да ученик прави типичне грешке које, међутим, не ометају комуникацију и да проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>О3.СН.1.1.1. Активно користи лексички фонд од 500 до 700 речи<span class="superscript">37</span> именујући предмете, особе, животиње и биљке из свакодневног живота и приписује им типичне активности, стања и особине. </p>
				<p>О3.СН.1.1.2. Говори и пише личне податке особама из ближег окружења; чита ћирилицу и латиницу, а пише писмом које је ближе писму његовог матерњег језика.</p>
				<p>О3.СН.1.1.3. Разуме и саставља реченице са следећим члановима: граматички субјекат<span class="superscript">38</span>, прост глаголски и копулативни предикат, прави објекат, неправи објекат уз глаголе давања и говорења (са значењем реципијента)<span class="superscript">39</span>; прилошке одредбе исказане најфреквентнијим прилозима и предлошко-падежним конструкцијама.</p>
				<p>О3.СН.1.1.4. Разуме садашњост, прошлост и будућност исказане основним значењима презента, перфекта, односно футура I; препознаје лица у тим глаголским облицима; разуме значење императива у типичним свакодневним примерима.</p>
				<p class="f">––––––––</p>
				<p class="f">37 Подразумевају се не само именице, придеви, прилози и глаголи, него и основни и редни бројеви, личне, присвојне и најфреквентније показне заменице, као и најфреквентнији предлози, напоредни везници, речце и узвици.</p>
				<p class="f">38 Уме да постави питање с речима <span class="italik">ко </span>и<span class="italik"> шта</span> у функцији субјекта.</p>
				<p class="f">39 Мисли се на именице у дативу, а заменице само у реченичним исказима типа: <span class="italik">Дај ми! Реци ми!</span> итд.</p>
				<p class="bold">2. Област КЊИЖЕВНОСТ</p>
				<p>О3.СН.1.2.1. Разуме кратак једноставан књижевноуметнички текст (по потреби језички прилагођен и дат на нивоу одломка); разуме једноставна питања о прочитаном тексту (која започињу питањима <span class="italik">ко, шта, где, када</span>) и уме да формулише кратке једноставне одговоре.</p>
				<p>О3.СН.1.2.2. Препознаје лирску песму, приповетку (бајку и басну) и драмски текст (као карактеристичне врсте књижевних родова).</p>
				<p class="bold">3. Област ЈЕЗИЧКА КУЛТУРА</p>
				<p>О3.СН.1.3.1. Разуме суштину кратке изговорене информације и основна питања<span class="superscript">40</span> која се односе на њега самог, предмете, особе из његовог окружења, њихове активности, стања и особине, изговорена спорим темпом, јасно и разговетно; разуме основне усмене налоге у вези са свакодневним активностима.</p>
				<p>О3.СН.1.3.2. Чита појединачне речи на ћирилици и латиници; разуме кратак једноставан текст (по потреби језички прилагођен и дат на нивоу одломка).</p>
				<p>О3.СН.1.3.3. Поставља основна питања у вези са особама, предметима и појавама из свог окружења и одговара на таква питања; учествује у минималном дијалогу.</p>
				<p>На напредном нивоу постигнућа полазник:</p>
				<p>– активно користи шири лексички фонд (од 700 до 1.000 речи);</p>
				<p>– разуме садржај кратког континуираног текста;</p>
				<p>– саставља говорени и писани текст, користећи основне реченичне моделе;</p>
				<p>– тумачи препоручене кратке књижевне текстове (по потреби језички прилагођене) у основним слојевима значења.</p>
				<p>Следећи искази описују шта полазник зна и уме на <span class="bold">напредном нивоу.</span><span class="superscript">41</span> </p>
				<p class="f">––––––––</p>
				<p class="f">40 Основна питања су она која почињу са: <span class="italik">ко</span>, <span class="italik">шта</span>, <span class="italik">где</span>, <span class="italik">када</span>, <span class="italik">колико</span>, <span class="italik">зашто, </span>затим <span class="italik">како се зовеш </span>и сл.</p>
				<p class="f">41 Сви стандарди на <span class="bold">напредном нивоу</span> подразумевају да ученик прави спорадичне грешке које, међутим, не ометају комуникацију и да проналази компромисна решења у погледу лексике и граматике.</p>
				<p class="bold">1. Област ЈЕЗИК</p>
				<p>О3.СН.2.1.1. Активно користи лексички фонд од 700. до 1.000 речи.</p>
				<p>О3.СН.2.1.2. Користи основне реченичне моделе: граматички субјекат, прост и сложен глаголски предикат, прост копулативни предикат, прави објекат, неправи објекат уз најфреквентније глаголе, прилошке одредбе и допуне; користи основне врсте зависних реченица (временске, намерне, узрочне, изричне, односне<span class="superscript">42</span>).</p>
				<p>О3.СН.2.1.3. Користи презент, перфекат, футур I и императив у њиховим основним значењима. </p>
				<p>О3.СН.2.1.4. Познаје правила конгруенције (предиката са субјектом, атрибута са именицом) и покушава да их примени у писању и говору.</p>
				<p class="f">––––––––</p>
				<p class="f">42 Када је <span class="italik">који</span> у функцији субјекта.</p>
				<p class="bold">2. Област КЊИЖЕВНОСТ</p>
				<p>О3.СН.2.2.1. Тумачи<span class="superscript">43</span> препоручена књижевна дела (нпр. кратка лирска песма; прилагођен одломак из аутобиографије) и/или драмске и наративне одломке из српске књижевности (по потреби језички прилагођене), користећи књижевнотеоријско знање стечено на часовима матерњег језика (књижевни лик, јунак, приповедање, мотив, рима, стих, строфа итд.).</p>
				<p>О3.СН.2.2.2. Разуме пренесени смисао у односу на дословно значење књижевноуметничког текста у једноставнијим примерима (нпр. метафора у дескриптивној лирској песми).</p>
				<p class="f">––––––––</p>
				<p class="f">43 Одређује основну тему, главни догађај и везе међу њима, време и место радње и ликове (носиоце радње) у књижевноуметничком тексту; одређује карактеристичне особине ликова.</p>
				<p class="bold">3. Област ЈЕЗИЧКА КУЛТУРА</p>
				<p>О3.СН.2.3.1. Чита и пише на ћирилици и латиници, примењујући правила о писању великог слова код личних имена; употребљава основне интерпункцијске знакове.<span class="superscript">44</span></p>
				<p>О3.СН.2.3.2. Разуме информације битне за задовољење свакодневних животних потреба (нпр. у породици, школи итд.); разуме садржај кратког континуираног говореног или писаног текста (до 10 реченица) саопштеног стандардним језиком, изговореног разговетно споријим темпом, лексички, граматички и тематски познатог, пратећи главну идеју у једноставној свакодневној комуникацији и повезујући узрок и последицу.</p>
				<p>О3.СН.2.3.3. Уме да у 5–8 логички повезаних једноставних реченица опише себе и познате особе; да исприча неки догађај, да саопшти своје намере, жеље, потребе и молбе.</p>
				<p>О3.СН.2.3.4. Уме да пренесе кратке информације добијене од других лица.</p>
				<p>О3.СН.2.3.5. Разуме основне информације из краћег текста<span class="superscript">45</span> на основу којих изводи једноставне закључке.</p>
				<p>О3.СН.2.3.6. Чита наглас краћи познат текст из савременог стандардног српског језика писан ћирилицом или латиницом који садржи познате граматичке структуре и познату лексику. </p>
				<p>О3.СН.2.3.7. Уме самостално да напише кратак текст.</p>
				<p class="f">––––––––</p>
				<p class="f">44 То су, пре свега, тачка, упитник и узвичник и запета у набрајању.</p>

	<p class="f">45 Сложеност текста који ученик чита са разумевањем одређена је
	<span class="bold">граматичком структуром</span> и <span class="bold">
	лексичким фондом,</span> наведеним у области <span class="italik">Језик</span> 
	на истом нивоу.</p>	</div>

