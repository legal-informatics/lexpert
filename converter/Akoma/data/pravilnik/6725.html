

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>


	<div class="story">
			<p class="Basic-Paragraph">На основу члана 166. став 7. и члана 168. став 3. Закона о здравственој заштити („Службени гласник РС”, број 25/19), </p>
			<p class="Basic-Paragraph">Министар здравља доноси</p>
			<p class="odluka-zakon">ПРАВИЛНИК</p>
			<p class="odluka-zakon">&nbsp;о приправничком стажу и стручном испиту здравствених радника </p>
			<p class="centar">"Службени гласник РС", број 33 од 10. маја 2019.</p>
			<p class="clan">Члан 1.</p>
			<p class="Basic-Paragraph">Овим правилником прописују се план и програм приправничког стажа за здравствене раднике, ближи услови које морају испуњавати здравствене установе, друга правна лица за која је посебним законом предвиђено да обављају и послове здравствене делатности (у даљем тексту: друга правна лица) и приватна пракса у којима се може обављати приправнички стаж, образац приправничке књижице, начин вођења приправничке књижице, програм, садржина и начин полагања стручног испита, образац уверења о положеном стручном испиту, као и друга питања од значаја за обављање приправничког стажа и стручног испита.</p>
			<p class="clan">Члан 2.</p>
			<p class="Basic-Paragraph">Приправнички стаж је практичан рад којим се здравствени радник (у даљем тексту: приправник) оспособљава за самосталан рад под непосредним надзором ментора, у складу са законом.</p>
			<p class="clan">Члан 3.</p>
			<p class="Basic-Paragraph">Приправнички стаж може се обављати у здравственој установи, другом правном лицу, односно приватној пракси, која испуњава следеће услове:</p>
			<p class="Basic-Paragraph">1) регистрована је за обављање здравствене делатности из прописане области плана и програма приправничког стажа;</p>
			<p class="Basic-Paragraph">2) обављање здравствене делатности из тачке 1) овог става врши најмање један здравствени радник са лиценцом надлежне коморе, који има најмање пет година радног искуства у струци након положеног стручног испита.</p>
			<p class="Basic-Paragraph">Ако здравствена установа, друго правно лице, односно приватна пракса у којој приправник обавља приправнички стаж, не испуњава услове прописане у ставу 1. овог члана за обављање одређеног дела приправничког стажа, приправник може бити упућен у другу здравствену установу, друго правно лице, односно приватну праксу у којој се тај део стажа може обавити. </p>
			<p class="Basic-Paragraph">Приправнички стаж доктора денталне медицине, оралних хигијеничара, стоматолошких сестара и зубних техничара, може се обављати у приватној пракси која је регистрована за обављање делатности опште денталне медицине, осим дела приправничког стажа из максилофацијалне хирургије и ортопедије вилица, који се обавља у приватној пракси која је регистрована за обављање делатности максилофацијалне хирургије и ортопедије вилица, односно у одговарајућим здравственим установама и другим правним лицима, регистрованим за обављање здравствене делатности из наведених области денталне медицине.</p>
			<p class="clan">Члан 4.</p>
			<p class="Basic-Paragraph">Приправнички стаж обавља се по плану и програму којим су утврђене превентивне, дијагностичке, терапијске и рехабилитационе процедуре и вештине, као и процедуре и вештине здравствене неге које приправник треба да савлада у току приправничког стажа.</p>
			<p class="Basic-Paragraph">План и програм приправничког стажа одштампан је уз овај правилник и чини његов саставни део. </p>
			<p class="clan">Члан 5.</p>
			<p class="Basic-Paragraph">Приправник обавља приправнички стаж у оквиру радног времена здравствене установе, другог правног лица, односно приватне праксе, у трајању од 40 сати недељно.</p>
			<p class="Basic-Paragraph">Приправник обавља приправнички стаж у континуитету, у трајању од шест месеци, тј. 26 недеља.</p>
			<p class="Basic-Paragraph">Под оправданим прекидом приправничког стажа сматра се привремена спреченост за рад, извршење војне обавезе, односно виша сила, у складу са законом.</p>
			<p class="Basic-Paragraph">Уколико је дошло до оправданог прекида приправничког стажа у случајевима из става 3. овог члана, приправнички стаж продужава се за онолико времена колико је прекид трајао.</p>
			<p class="clan">Члан 6.</p>
			<p class="Basic-Paragraph">О обављању приправничког стажа води се приправничка књижица за здравствене раднике, на Обрасцу 1. који је одштампан уз овај правилник и чини његов саставни део. </p>
			<p class="Basic-Paragraph">Приправничку књижицу води здравствена установа, друго правно лице, односно приватна пракса у којој приправник обавља приправнички стаж.</p>
			<p class="Basic-Paragraph">Ментор уписује у приправничку књижицу део приправничког стажа који је приправник обавио под његовим надзором и оверава га својим потписом, односно електронским квалификованим потписом.</p>
			<p class="Basic-Paragraph">Почетак и завршетак приправничког стажа својим потписом и печатом, односно електронским квалификованим потписом оверава директор здравствене установе, другог правног лица, односно оснивач приватне праксе, у којој је приправник започео, односно завршио приправнички стаж.</p>
			<p class="clan">Члан 7.</p>
			<p class="Basic-Paragraph">По завршеном приправничком стажу, здравствени радник са стеченим средњим, вишим или високим образовањем подноси министарству надлежном за послове здравља писмену пријаву за полагање стручног испита. </p>
			<p class="Basic-Paragraph">Уз писмену пријаву из става 1. овог члана, прилаже се оверени препис дипломе о завршеној средњој, вишој школи, односно високошколској установи, оверена приправничка књижица, као и доказ о уплати републичке административне таксе, односно накнаде трошкова за полагање стручног испита.</p>
			<p class="Basic-Paragraph">Пријава са документацијом из става 1. овог члана подноси се најкасније 30 дана пре полагања стручног испита.</p>
			<p class="Basic-Paragraph">Стручни испит полаже се у министарству надлежном за послове здравља.</p>
			<p class="clan">Члан 8.</p>
			<p class="Basic-Paragraph">Стручни испит састоји се из општег и посебног дела.</p>
			<p class="Basic-Paragraph">У оквиру општег дела стручног испита, врши се провера знања о:</p>
			<p class="Basic-Paragraph">1) уставном уређењу, прописима којима се уређују радни односи, као и пензијско и инвалидско осигурање; </p>
			<p class="Basic-Paragraph">2) прописима којима се уређује здравствена заштита, здравствено осигурање, лекови и медицинска средства, као и права пацијената.</p>
			<p class="Basic-Paragraph">У оквиру посебног дела стручног испита врши се провера знања здравственог радника, које је потребно за самостално предузимање и обављање медицинских мера, поступака и активности у обављању здравствене делатности.</p>
			<p class="clan">Члан 9. </p>
			<p class="Basic-Paragraph">Стручни испит полаже се усмено или писмено, пред испитном комисијом коју именује министар надлежан за послове здравља.</p>
			<p class="Basic-Paragraph">Испитна комисија састоји се од председника и чланова комисије.</p>
			<p class="Basic-Paragraph">Испитне комисије за полагање стручног испита образују се посебно за:</p>
			<p class="Basic-Paragraph">1) докторе медицине;</p>
			<p class="Basic-Paragraph">2) докторе денталне медицине;</p>
			<p class="Basic-Paragraph">3) магистре фармације;</p>
			<p class="Basic-Paragraph">4) магистре фармације медицинске биохемичаре;</p>
			<p class="Basic-Paragraph">5) здравствене раднике са стеченим вишим или високим образовањем на студијама првог степена (основне академске студије и основне струковне студије), односно на студијама у трајању до четири године;</p>
			<p class="Basic-Paragraph">6) здравствене раднике са стеченим средњим образовањем.</p>
			<p class="clan">Члан 10.</p>
			<p class="Basic-Paragraph">О току испита води се записник о полагању стручног испита на Обрасцу 2. који је одштампан уз овај правилник и чини његов саставни део. </p>
			<p class="Basic-Paragraph">По завршеном стручном испиту, испитна комисија даје обједињену оцену знања здравственог радника, показаног на општем и посебном делу стручног испита. </p>
			<p class="Basic-Paragraph">Оцена знања на стручном испиту је „положио” и „није положио” и доноси се већином гласова чланова испитне комисије.</p>
			<p class="clan">Члан 11.</p>
			<p class="Basic-Paragraph">Здравствени радник који не положи стручни испит може поново да полаже стручни испит у року који не може бити краћи од 30 дана од дана полагања стручног испита који није положио.</p>
			<p class="clan">Члан 12.</p>
			<p class="Basic-Paragraph">У случају спречености за полагање стручног испита, здравствени радник је дужан да о спречености обавести министарство надлежно за послове здравља, најмање три радна дана пре дана одређеног за полагање испита.</p>
			<p class="Basic-Paragraph">Уколико здравствени радник не обавести министарство надлежно за послове здравља у року предвиђеном у ставу 1. овог члана или је разлог одустајања од полагања испита неоправдан, сматра се да испиту није ни приступио.</p>
			<p class="clan">Члан 13.</p>
			<p class="Basic-Paragraph">Здравственом раднику који је положио стручни испит, издаје се уверење о положеном стручном испиту на Обрасцу 3. који је одштампан уз овај правилник и чини његов саставни део. </p>
			<p class="clan">Члан 14.</p>
			<p class="Basic-Paragraph">Административно-техничке послове за испитну комисију обављају секретари, који се именују актом о образовању испитне комисије.</p>
			<p class="Basic-Paragraph">Секретари су дужни да током полагања стручног испита воде записник из члана 10. став 1. овог правилника.</p>
			<p class="clan">Члан 15.</p>
			<p class="Basic-Paragraph">Даном ступања на снагу овог правилника престаје да важи Правилник о приправничком стажу и стручном испиту здравствених радника и здравствених сарадника („Службени гласник РС”, бр. 50/06, 112/09, 50/10, 31/12 и 1/16). </p>
			<p class="clan">Члан 16.</p>
			<p class="Basic-Paragraph">Овај правилник ступа на снагу осмог дана од дана објављивања у „Службеном гласнику Републике Србије”.</p>
			<p class="potpis">Број 110-00-236/2019-02</p>
			<p class="potpis">У Београду, 6. маја 2019. године</p>
			<p class="potpis">Министар,</p>
			<p class="potpis">др <span class="bold">Златибор Лончар, </span>с.р.</p>
			<p class="bold"><span class="bold">ПЛАН И ПРОГРАМ ПРИПРАВНИЧКОГ СТАЖА</span></p>
			<p class="bold"><span class="bold">I. ПЛАН И ПРОГРАМ ПРИПРАВНИЧКОГ СТАЖА ЗА ДОКТОРЕ МЕДИЦИНЕ</span></p>
			<p class="Basic-Paragraph">Односи се на здравствене раднике са стеченим високим образовањем на:</p>
			<p class="Basic-Paragraph">1) основним студијама из области медицине, у трајању од најмање пет година, по пропису којим је уређивано високо образовање до 10. септембра 2005. године; </p>
			<p class="Basic-Paragraph">2) интегрисаним академским студијама из области медицине, по пропису којим се уређује високо образовање почев од 10. септембра 2005. године </p>
			<p class="Basic-Paragraph">1. План приправничког стажа:</p>
			<p class="Basic-Paragraph">1) Примарна здравствена заштита са организацијом здравственог система и актуелним законодавством – у трајању од 13 недељa;</p>
			<p class="Basic-Paragraph">2) Педијатрија – у трајању од 4 недеље; </p>
			<p class="Basic-Paragraph">3) Интерна медицина – у трајању од 5 недеља;</p>
			<p class="Basic-Paragraph">4) Гинекологија и акушерство – у трајању од 2 недеље;</p>
			<p class="Basic-Paragraph">5) Хирургија – у трајању од 2 недеље.</p>
			<p class="Basic-Paragraph">У току обављања приправничког стажа доктор медицине развија знања и вештине које је стекао у току студија, а која осигуравају континуирани процес пружања здравствене заштите, саветовања и информисања, изграђује лични професионални став и оспособљава се за самостални и тимски рад, поштујући начела професионалне етике.</p>
			<p class="Basic-Paragraph">1) Примарна здравствена заштита са организацијом здравственог система и актуелним законодавством</p>
			<p class="Basic-Paragraph">Доктор медицине у области примарне здравствене заштите обучава се у обављању: узимања анамнезе у примарној здравственој заштити; објективног прегледа пацијента; вођења здравственог картона и друге медицинске документације; систематског превентивног прегледа одраслог са испитивањем ризичног понашања; неуролошког прегледа; психијатријског интервјуа; припреме оболелог и повређеног за транспорт; обраде и превијања хируршке ране; постављања уринарног катетера; испирања спољашњег ушног канала; бриса носа и ждрела; давања инјекција – интрадермалних, субкутаних, интрамускуларних и интравенских; вакцинисања по програму имунизације; снимања и очитавања ЕКГ-а; употребе инхалатора; рационалног прописивања лекова за одређене болести и поремећаје здравља; писања рецепата; препознавања нежељених терапијских ефеката и њиховог отклањања; правилног интерпретирања налаза лекара специјалиста; интерпретације налаза лабораторијских анализа; интерпретације рендгенског налаза; интерпретације налаза ултразвука; комуникације са специјалистичким службама и правилног начина и критеријума за упућивања пацијената код лекара специјалисте; писања упута; вођења здравствене документације и евиденција; оцењивања радне способности у смислу привремене спречености за рад услед болести, повреде и осталих поремећаја здравља; писања дознака, отварања боловања и издавања потврде о привременој спречености за рад; издавања лекарског уверења и повредне листе; пружања хитне медицинске помоћи (у здравственој установи, ван здравствене установе и у току транспорта); метода медицинске помоћи код срчаног застоја, престанка дисања, акутних тровања, топлотног удара, дехидратације, опекотина и др.; планирања и обављања кућних посета; вођење разговора са пацијентом и његовом породицом у ординацији и код куће; здравственог васпитања у заједници; поступка са умирућим болесником; констатовања смрти; попуњавања Потврде о смрти; хигијенско-епидемиолошке заштите; принципа палијативног збрињавања; познавања правних прописа у области здравства; превенције, благовремене дијагностике, диференцијалне дијагностике, лечења, рехабилитације и других поступака са пацијентом у ординацији опште медицине; рационалног прописивања лекова за одређене болести и поремећаје здравља; раног откривања незаразних болести; превентивних активности; познавању водича добре праксе за најчешћа обољења и стања у примарној здравственој заштити (шећерна болест, кардиоваскуларне болести, малигне болести, плућне болести и др.).</p>
			<p class="Basic-Paragraph">2) Педијатрија</p>
			<p class="Basic-Paragraph">Доктор медицине у области педијатрије обучава се у обављању: здравственог васпитања за очување и подизање општег здравственог стања детета, с посебном пажњом на поједине старосне групе као што су новорођенчад, одојчад и адолесценти; специфичне здравствене заштите у односу на чиниоце ризика по здравље, болести и повреде, а нарочито акутних и заразних обољења, посебно AIDS-а и масовних незаразних обољења; ране дијагностике; постављања почетне и коначне дијагнозе; „скрининг” метода; метода благовременог и ефикасног лечења најчешћих стања, обољења и повреда; пружања хитне медицинске помоћи повређеним и оболелим у здравственој установи, изван здравствене установе и током транспорта; кућног лечења оболеле и повређене деце; индикација за рехабилитацију и метода практичне примене одређених метода рехабилитације; постављања индикација за консултативне специјалистичке и конзилијарне прегледе; постављања индикација за лабораторијске, рендген, ЕКГ, ултразвучне и друге дијагностичке методе; постављања индикација за упућивање на болничко лечење; принципа прописивања лекова, санитетског материјала и медицинских средстава у складу са фармакотерапијском доктрином; познавања водича добре клиничке праксе за најчешћа обољења и стања (астма, шећерна болест, хипертензија, гојазност, акутни гастроинтестинални поремећаји); процене и превенције ризичног понашања у адолесценцији (пушење, алкохолизам, наркоманија, прерана полна активност); систематског прегледа здравог одојчета; систематског прегледа предшколског детета; систематског прегледа школског детета; систематског прегледа адолесцента; мерења телесне масе, телесне висине и обима главе и упоређивања са стандардима (графиконима) раста; процене дентиције; процене стадијума полног сазревања; вођења здравственог картона и друге медицинске документације и евиденција; проверавања уредности вакцинација (у здравственој књижици и картону детета); објашњавања родитељима (и деци) значаја вакцинација; давања савета за исхрану одојчета, потхрањеног и гојазног детета; практичне примене оралних, субкутаних и интракутаних вакцина; индивидуалног здравствено-васпитног рада са адолесцентима; групног здравствено-васпитног рада са адолесцентима; анамнезе и прегледа болесног одојчета; анамнезе и прегледа болесног предшколског и школског детета; анамнезе и прегледа болесног адолесцента; узимања бриса ждрела; директног отоскопског прегледа; индиректног отоскопског прегледа; прописивања рецепта; давања писменог упутства за оралну рехидрацију; тумачења резултата хематолошких и биохемијских анализа; тумачења резултата рендгенских и ултразвучних прегледа; писања упута за консултативни преглед – физијатра, ОРЛ, офталмолога и других специјалности; кућних посета детету с акутним обољењем; кућних посета детету са хроничним обољењем.</p>
			<p class="Basic-Paragraph">3) Интерна медицина </p>
			<p class="Basic-Paragraph">Доктор медицине у области интерне медицине, обучава се у обављању: </p>
			<p class="Basic-Paragraph">(1) Кардиологија (1 недеља)</p>
			<p class="Basic-Paragraph">Интернистичке анамнезе и физикалног прегледа у кардиолошкој пријемној амбуланти; регистровања и интерпретације ЕКГ-а; мерења артеријске тензије; ултразвучног прегледа; давања i.v. терапије; кардио-пулмоналне реанимације; праћења пацијената до коронарне јединице и његовог збрињавања; убацивања привременог pace-markera.</p>
			<p class="Basic-Paragraph">(2) Пулмологија (1 недеља)</p>
			<p class="Basic-Paragraph">Интернистичко-пулмолошке анамнезе у плућној пријемној амбуланти; интернистичко-пулмолошког физикалног прегледа; спирометрије; гасних анализа; очитавања РТГ снимка; давања i.v. терапије; давања инхалаторне терапије; бронхоскопије.</p>
			<p class="Basic-Paragraph">(3) Гастроентерологија и ендокринологија (2 недеље)</p>
			<p class="Basic-Paragraph">Интернистичко-гастроентеролошке анамнезе у пријемној амбуланти; интернистичко-гастроентеролошког физикалног прегледа; дијагностике и терапије гастроентеролошких болести; лечења улкусне болести; збрињавањањe хитних стања у гастроентерологији; интернистичко-ендокринолошке анамнезе у пријемној амбуланти; интернистичко-ендокринолошког физикалног прегледа; дијагностике и терапије ендокринолошких болесника; лечења шећерне болести; збрињавања хитних стања у ендокринологији.</p>
			<p class="Basic-Paragraph">(4) Нефрологија и хематологија (1 недеља)</p>
			<p class="Basic-Paragraph">Интернистичко-нефролошке анамнезе у пријемној амбуланти; интернистичко-нефролошког физикалног прегледа; дијагностике и терапије нефролошких болесника; хемодијализе; збрињавања хитних стања у нефрологији; интернистичко-хематолошке анамнезе у пријемној амбуланти; интернистичко-хематолошког физикалног прегледа; дијагностике и терапије хематолошких болесника; дијагностике анемија и њиховог лечења; збрињавања хитних стања у хематологији.</p>
			<p class="Basic-Paragraph">4) Гинекологија и акушерство </p>
			<p class="Basic-Paragraph">Доктор медицине у области гинекологије и акушерства обучава се у обављању: гинеколошке анамнезе; гинеколошког прегледа; дијагностичких процедура у гинекологији; гинеколошких малих хируршких интервенција; гинеколошких операција; преоперативне припреме и постоперативне неге и терапије; дијагностике и лечења инфламаторних промена у малој карлици; раног откривања малигних обољења гениталних органа; контрацепције и непосредне посткоиталне контрацепције; јувенилне гинекологије; збрињавања хитних стања у гинекологији; акушерске анамнезе; акушерског прегледа; дијагнозе трудноће; дијагностике и лечења поремећаја у раној трудноћи; вођења нормалне трудноће; припреме труднице за порођај; вођења нормалног порођаја; вођења патолошког порођаја; пуерперијума; збрињавања крварења у раној и касној трудноћи; збрињавања хитних стања у акушерству; дијагностике и збрињавања акушерског шока, вођења здравствене документације и евиденција у гинекологији.</p>
			<p class="Basic-Paragraph">5) Хирургија</p>
			<p class="Basic-Paragraph">Доктор медицине у области хирургије, обучава се у обављању: хируршке анамнезе; клиничког прегледа дојке; клиничког прегледа абдомена; палпације периферних артерија и артерија врата; дигиталног прегледа ректума и простате; хируршких операција; ендотрахеалне интубације и опште анестезије; протокола преоперативне припреме; примене основних принципа дезинфекције и стерилизације; збрињавања ургентних хируршких стања; крикотиреоидектомије и трахотомије; торакоцентезе код хематопнеумоторакса и пнеумоторакса; хируршке обраде инфекција коже и поткожног ткива (дренажа апцеса, инцизија парицијума), узимања бриса ране; постављања еластичног завоја; превијањa ране и уклањање конаца; примарнe обрада мање и средње ране; вађењa доступних страних тела; давањa локалне анестезије; заустављањa крварења – привременe хемостазe; обрадe мањих опекотина; обрадe већих опекотина; интерпретације лабораторијских анализа и радиолошких прегледа у хируршкој дијагностици; протокола дијагностике и ургентног третмана неурохируршких повреда; венепункција, давања инфузија; давања i.m. инјекција; асистираног дисања амбу балоном и маском; оксигенотерапије; припреме за транспорт до друге здравствене установе; назогастричне сукције; клизме; пункције плуралне шупљине; постављања уринарног катетера; привремене имобилизације. </p>
			<p class="bold"><span class="bold">II. ПЛАН И ПРОГРАМ ПРИПРАВНИЧКОГ СТАЖА ЗА ДОКТОРЕ ДЕНТАЛНЕ МЕДИЦИНЕ</span></p>
			<p class="Basic-Paragraph">Односи се на здравствене раднике са стеченим високим образовањем на :</p>
			<p class="Basic-Paragraph">1) основним студијама из области денталне медицине, у трајању од најмање пет година, по пропису којим је уређивано високо образовање до 10. септембра 2005. године; </p>
			<p class="Basic-Paragraph">2) интегрисаним академским студијама из области денталне медицине, по пропису којим се уређује високо образовање почев од 10. септембра 2005. године.</p>
			<p class="Basic-Paragraph">1. План приправничког стажа за докторе денталне медицине: </p>
			<p class="Basic-Paragraph">1) Превентивна и дечја стоматологија – у трајању од 4 недеље; </p>
			<p class="Basic-Paragraph">2) Ортопедија вилица – у трајању од 2 недеље;</p>
			<p class="Basic-Paragraph">3) Болести зуба – у трајању од 4 недеље;</p>
			<p class="Basic-Paragraph">4) Пародонтологија и орална медицина – у трајању од 4 недеље;</p>
			<p class="Basic-Paragraph">5) Стоматолошка протетика – у трајању од 4 недеље;</p>
			<p class="Basic-Paragraph">6) Орална хирургија – у трајању од 4 недеље;</p>
			<p class="Basic-Paragraph">7) Максилофацијална хирургија са хитном медицинском и стоматолошком помоћи – у трајању од 4 недеље.</p>
			<p class="Basic-Paragraph">У току обављања приправничког стажа доктор денталне медицине развија знања и вештине које је стекао у току студија, а која осигуравају континуирани процес пружања здравствене заштите, саветовања и информисања, изграђује лични професионални став и оспособљава се за самостални и тимски рад, поштујући начела професионалне етике. </p>
			<p class="Basic-Paragraph">2. Програм приправничког стажа за докторе денталне медицине: </p>
			<p class="Basic-Paragraph">1) Превентивна и дечја стоматологија </p>
			<p class="Basic-Paragraph">Доктор денталне медицине у области дечје стоматологије, обучава се у обављању: </p>
			<p class="Basic-Paragraph">– здравственог васпитања за очување и подизање оралног здравља, са посебном пажњом на поједине добне групе (исхрана, орална хигијена, флуор профилакса и др.); </p>
			<p class="Basic-Paragraph">– систематског здравственог надзора у области обољења уста и зуба, а нарочито одојчади, мале деце, предшколске деце, за време школовања, запослених на радним местима са повећаним ризиком по здравље уста и зуба, трудница и др.; </p>
			<p class="Basic-Paragraph">– специфичне заштите у односу на личну хигијену, одређене факторе ризика по здравље људи, а нарочито код акутних и заразних обољења, посебно AIDS-a; </p>
			<p class="Basic-Paragraph">– превентивно-терапијских мера у спречавању обољења уста и зуба, посебно програма заливања фисура. </p>
			<p class="Basic-Paragraph">У оквиру дечје стоматологије, упознаје се са прегледом, дијагностиком и планом терапије обољења уста и зуба у деце (у време млечне, мешовите и сталне дентиције), заштитом пулпе, материјалима за испуне, вађењем млечних и сталних зуба у деце, првом помоћи у области дечје стоматологије, дијагностиком и терапијом повреда зуба, дијагностиком и терапијом херпетичног стоматита, дијагностиком и терапијом катаралног гингивита у деце. </p>
			<p class="Basic-Paragraph">У оквиру примарне здравствене заштите, упознаје се са законима и прописима, посебно са законом којим се уређује флуорисање воде за пиће и подзаконским актима, упознаје се и овладава методама систематских прегледа и санације у области денталне медицине, здравствено-васпитног рада и учествује у њиховој примени. </p>
			<p class="Basic-Paragraph">Упознаје посебне програме превентивне стоматолошке заштите и учествује у њиховом спровођењу. </p>
			<p class="Basic-Paragraph">2) Ортопедија вилица</p>
			<p class="Basic-Paragraph">Доктор денталне медицине у области ортопедије вилица упознаје се са етиологијом неправилности орофацијалног система, клиничком дијагностиком, распрострањеношћу малоклузија у нас; посебно се упознаје са применом превентивних мера у циљу спречавања малоклузија у доба трудноће, код одојчета, млечне и мешовите дентиције (спречавање штетних навика, контрола ницања зуба, спречавање формирања неправилних функција, вежбе шпатулом за спречавање обрнутог преклопа секутића и др.), са применом интерцептивних мера (брушења зуба код принудних загрижаја) и са терапијом благих форми малоклузија (миофункционалне вежбе са и без помагала, подвеза браде, примена вестибуларне плоче и др.); упознаје се са разним дијагностичким и терапијским методама у лечењу неправилности стоматогнатног система. </p>
			<p class="Basic-Paragraph">3) Болести зуба</p>
			<p class="Basic-Paragraph">Доктор денталне медицине у области болести зуба упознаје се са прегледом, дијагностиком и планом терапије обољења зуба; припремом каријесних кавитета за испуне (препарација кавитета I и V класе); заштитом пулпе; пуњењем кавитета класичним и савременим материјалима; обликовањем и полирањем испуна; израдом инлеја; дијагностиком обољења пулпе и пародонцијума; поступком код ургентних стања (прва помоћ) из области болести зуба, лечењем једноставних каналних система; упознаје се са могућностима савремених ендодонтских техника обраде, метода и материјала оптурације канала корена. </p>
			<p class="Basic-Paragraph">4) Пародонтологија и орална медицина</p>
			<p class="Basic-Paragraph">Доктор денталне медицине у области пародонтологије и оралне медицине упознаје се са узроцима пародонтопатија и болести уста и распрострањеношћу ових обољења код нас; савладава превентивне мере у области пародонтопатија (професионалну и индивидуалну негу уста и зуба), дијагностику пародонтопатије и болести уста (клиничку и рендгенолошку) и секундарну превенцију пародонталних обољења (уклањање каменца, конкремената и др.); упознаје се са могућностима хируршког лечења пародонтопатија и манифестацијама системских обољења у усној дупљи, биолошким и биохемијским тестовима у дијагностици обољења меких ткива уста. </p>
			<p class="Basic-Paragraph">5) Стоматолошка протетика: </p>
			<p class="Basic-Paragraph">(1) Фиксна протетика (2 недеље): доктор денталне медицине упознаје се са дијагностиком и планирањем фиксних зубних надокнада у пуном и прекинутом зубном низу; припремним поступцима препротетског збрињавања; клиничким поступцима израде различитих фиксних зубних надокнада (брушењем зуба носача за фиксне зубне надокнаде, узимањем отисака савременим отисним материјалима, регистрацијом висине загрижаја, заштитом брушених зуба, цементирањем фиксних зубних надокнада); различитим методама збрињавања депулпираних зуба; уклањањем дотрајалих фиксних зубних надокнада; припремом ретенционих зуба за прихватање елемената парцијалне протезе и планирањем наменских фиксних надокнада; </p>
			<p class="Basic-Paragraph">(2) Мобилна протетика (2 недеље): доктор денталне медицине упознаје се са планирањем и препротетском припремом безубих пацијената за израду тоталне протезе; клиничким поступцима у изради тоталне протезе применом различитих метода узимања отисака; контролним прегледима (оклузија, промене на меким ткивима, хигијенски аспекти); репаратуром тоталне протезе; различитим методама подлагања тоталне протезе; планирањем и припремом крезубих пацијената за израду различитих облика парцијалних протеза; избором везних елемената парцијалне протезе и израдом комплексних парцијалних протеза; контролним прегледима пацијената са парцијалним протезама (хигијенски аспекти, утицај на мека ткива, зубе носаче и др.); репаратуром и подлагањем парцијалних протеза; лабораторијским поступцима израде металног скелета парцијалних протеза; израдом имедијатних протеза. </p>
			<p class="Basic-Paragraph">6) Орална хирургија</p>
			<p class="Basic-Paragraph">Доктор денталне медицине у области оралне хирургије обучава се у области дијагностике обољења зуба и уста која захтевају оралнохируршке интервенције; постављања индикације и контраиндикације за вађење изниклих и неизниклих зуба; постављања индикације за хируршко лечење периапикалних лезија; упознавања са ортодонтско-хируршком терапијом импактираних зуба; терапије дентогених инфекција; припреме локалне анестезије; вађења зуба; вађења зуба код пацијената ризика; заустављања крварења; лечења компликација вађења зуба; принципа стерилизације. </p>
			<p class="Basic-Paragraph">7) Максилофацијална хирургија са хитном медицинском и стоматолошком помоћи</p>
			<p class="Basic-Paragraph">Доктор денталне медицине у области максилофацијалне хирургије упознаје се са ургентним стањима у медицини и денталној медицини и обучава се у пружању прве помоћи, посебно код повреда максилофацијалне регије (омогућавање проходности дисајних путева, заустављање крварења, збрињавање повреда меких ткива, привремена имобилизација, конзервативно лечење прелома костију лица и вилица и повреда зуба); лечењем амбулантних и хоспитализованих пацијената са инфекцијама лица, вилица и врата; лечењем бенигних и малигних тумора максилофацијалне регије, са посебним освртом на рану дијагностику у обиму потребном за тријажу; планирањем и преоперативним и постоперативним третманом пацијената са деформитетима максилофацијалне регије. </p>
			<p class="bold"><span class="bold">III.</span><span class="bold"> ПЛАН И ПРОГРАМ ПРИПРАВНИЧКОГ СТАЖА ЗА МАГИСТРЕ ФАРМАЦИЈЕ</span></p>
			<p class="Basic-Paragraph">Односи се на здравствене раднике са стеченим високим образовањем на :</p>
			<p class="Basic-Paragraph">1) основним студијама из области фармације, у трајању од најмање четири године, по пропису којим је уређивано високо образовање до 10. септембра 2005. године; </p>
			<p class="Basic-Paragraph">2) интегрисаним академским студијама из области фармације, по пропису којим се уређује високо образовање почев од 10. септембра 2005. године.</p>
			<p class="Basic-Paragraph">1. Приправнички стаж за магистра фармације спроводи се:</p>
			<p class="Basic-Paragraph">1) у апотекарској установи, апотеци дома здравља, односно апотеци као организационом делу здравствене установе на примарном нивоу здравствене заштите и апотеци приватној пракси (у даљем тексту: апотека) – у трајању од 22 недеље;</p>
			<p class="Basic-Paragraph">2) у болничкој апотеци – у трајању од 4 недеље. </p>
			<p class="Basic-Paragraph">2. Програм приправничког стажа магистра фармације обухвата знања и вештине које магистар фармације треба да савлада како би се оспособио за самостални професионални рад у апотеци/болничкој апотеци. </p>
			<p class="Basic-Paragraph">У току обављања приправничког стажа, магистар фармације развија знања и вештине које је стекао у току студија а која осигуравају континуирани процес пружања фармацеутских здравствених услуга, саветовања и информисања, изграђује лични професионални став и оспособљава се за самостални и тимски рад, поштујући начела професионалне етике. </p>
			<p class="Basic-Paragraph">План и програм приправничког стажа магистра фармације у апотеци обухвата оспособљавање за самостално обављање следећих професионалних активности: планирање, набавка, пријем, складиштење и чување лекова и медицинских средстава, дијететских, козметичких и других производа за заштиту здравља; набавка, пријем, контрола и складиштење фармацеутских активних и помоћних супстанци, амбалаже и реагенаса за израду магистралних и галенских лекова; израда и контрола магистралних и галенских лекова; израда одређених медицинских средстава и одређених козметичких производа; провера и процена исправности рецепта која обухвата административне податке, режим издавања, дозу, фармацеутски облик и количину прописаног лека, односно медицинског средства; издавање лекова и медицинских средстава на рецепт и издавање, односно, продаја лекова и медицинских средстава без рецепта уз давање савета о њиховом чувању, примени, нежељеним реакцијама и интеракцијама, правилној употреби и одлагању неискоришћених лекова, односно медицинских средстава; указивање на могуће интеракције лекова са другим лековима, храном и др., као и избегавање нежељеног терапијског дуплирања примене лекова; примена рационалне и одговорне фармакотерапије пружањем информација о лековима, медицинским средствима и другим производима грађанима, здравственим радницима, другим здравственим установама и приватној пракси, као и другим заинтересованим субјектима; пружање информација и саветовање пацијената о начину примене и условима чувања дијететских суплемената, козметичких производа, као и других производа за унапређење и очување здравља; идентификација проблема везаних за употребу лекова и израда плана фармацеутске здравствене заштите; праћење исхода терапије, у циљу оптимизације терапије и побољшања исхода лечења, праћењем одређених здравствених параметара; праћење, пријављивање и извештавање о нежељеним реакцијама на лекове и медицинска средства, односно фалсификоване лекове и медицинска средства; повлачење лекова и медицинских средстава из промета; спровођење превентивних мера за очување, заштиту и унапређење здравља становништва, односно промоцију здравља, превенцију болести и здравствено васпитање; управљање фармацеутским отпадом; управљање лековима, медицинским средствима и фармацеутским супстанцама под посебним режимом (психоактивне контролисане супстанце); организација и управљање процесом рада у апотеци, уз примену важећих законских и стручних прописа, као и Етичког кодекса фармацеута Србије. </p>
			<p class="Basic-Paragraph">План и програм приправничког стажа магистра фармације у болници, односно болничкој апотеци, обухвата оспособљавање за самостално обављање следећих професионалних активности: планирање, набавка, пријем, складиштење и чување лекова и медицинских средстава; набавка, пријем, контрола и складиштење фармацеутских активних и помоћних супстанци, амбалаже и реагенаса; израда и контрола галенских лекова; припрема лекова према индивидуалним потребама пацијената болнице; провера и процена исправности прописане терапије; издавање лекова и медицинских средстава; праћење, пријављивање и извештавање о нежељеним реакцијама на лекове и медицинска средства; припрему лекова високог ризика, односно централизовану припрему цитотоксичне терапије; анализу и евалуацију употребе лекова и одређених врста медицинских средстава у здравственој установи у чијем је саставу; организација и управљање процесом рада у болничкој апотеци, уз примену важећих законских и стручних прописа, као и Етичког кодекса фармацеута Србије. </p>
			<p class="bold"><span class="bold">IV. ПЛАН И ПРОГРАМ ПРИПРАВНИЧКОГ СТАЖА</span><span class="bold"> ЗА МАГИСТРЕ ФАРМАЦИЈЕ – МЕДИЦИНСКЕ БИОХЕМИЧАРЕ</span></p>
			<p class="Basic-Paragraph">Односи се на здравствене раднике са стеченим високим образовањем на:</p>
			<p class="Basic-Paragraph">1) основним студијама из области фармације-медицинске биохемије, у трајању од најмање четири године, по пропису којим је уређивано високо образовање до 10. септембра 2005. године; </p>
			<p class="Basic-Paragraph">2) интегрисаним академским студијама из области фармације – медицинске биохемије, по пропису којим се уређује високо образовање почев од 10. септембра 2005. године.</p>
			<p class="Basic-Paragraph">1. План и трајање приправничког стажа за магистре фармације – медицинске биохемичаре: </p>
			<p class="Basic-Paragraph">1) Медицинска биохемија – у трајању 15 недеља; </p>
			<p class="Basic-Paragraph">2) Лабораторијска хематологија и хемостаза – у трајању од 6 недеља; </p>
			<p class="Basic-Paragraph">3) Санитарна хемија – у трајању од 2 недеље; </p>
			<p class="Basic-Paragraph">4) Токсиколошка хемија – у трајању од 2 недеље; </p>
			<p class="Basic-Paragraph">5) Социјална медицина – у трајању од 1 недеље. </p>
			<p class="Basic-Paragraph">У току обављања приправничког стажа, магистар фармације-медицински биохемичар развија знања и вештине које је стекао у току студија, а која осигуравају континуирани процес пружања здравствених услуга, саветовања и информисања, изграђује лични професионални став и оспособљава се за самостални и тимски рад, поштујући начела професионалне етике. </p>
			<p class="Basic-Paragraph">2. Програм приправничког стажа за магистре фармације – медицинске биохемичаре: </p>
			<p class="Basic-Paragraph">У току приправничког стажа магистар фармације-медицински биохемичар се оспособљава за самосталну примену знања и вештина о: концентрацијама биохемијских конституената у телесним течностима; физичко-хемијским, имунохемијским и другим аналитичким техникама за одређивање биохемијских параметара; поремећајима метаболизма угљених хидрата, протеина, липида, воде и електролита; лабораторијском испитивању функције органа; биохемијским променама које се јављају у различитим болестима; токсичним супстанцама (хемијска структура отрова, токсиколошки значај, механизам дејства, токсикокинетици, токсични ефекти, терапија тровања, квалитативна и квантитативна анализа у релевантном материјалу, легислатива); избору одговарајућих тестова за дијагнозу, праћење и прогнозу болести; интерпретацији добијених резултата; улози биохемијске лабораторије у дијагностици; улози токсиколошке лабораторије у дијагностици тровања, оптимизацији терапије, контроли квалитета животне средине; лабораторијском раду, контроли квалитета која осигурава континуирани процес провере и процене резултата мерних поступака са циљем да се обезбеди поуздан налаз и медицински релевантна информација; руковању инструментима и опремом; заштити запослених у лабораторији и безбедном руковању хемикалијама и биолошким материјалом и фармацеутским, односно медицинским отпадом; коришћењу стручне литературе и интернета; препознавању и решавању проблема; самосталном и тимском раду (у лабораторији и у сарадњи са другим здравственим струкама); доношењу одлука. </p>
			<p class="Basic-Paragraph">Магистар фармације – медицински биохемичар се оспособљава оспособљавање за самостални рад у следећим областима:</p>
			<p class="Basic-Paragraph">1) Медицинска биохемија </p>
			<p class="Basic-Paragraph">(1) Биолошки материјал: врсте и начини узимања, руковање и чување биолошког материјала, примена стандардизованих поступака у узорковању, руковању и чувању биолошког материјала; </p>
			<p class="Basic-Paragraph">(2) Узроци варијабилности резултата лабораторијских анализа: </p>
			<p class="Basic-Paragraph">– преаналитички фактори: исхрана, стрес, положај тела, физички напор, циркадијални ритам, трудноћа, фармаколошки активне супстанце и лекови, утицај начина узимања узорака крви, хемолиза, грешке у обележавању узорака, промене у узорку након вађења крви; </p>
			<p class="Basic-Paragraph">– аналитички фактори: утицај лекова, антикоагуланаса и других биохемијских параметара (хемоглобин, билирубин, липиди, имуноглобулини) на аналитички поступак одређивања биохемијских параметара; примена стандардизованих метода у одређивању клинички-релевантних анализа; </p>
			<p class="Basic-Paragraph">– постаналитички фактори: исписивање и издавање резултата, вођење лабораторијске документације; </p>
			<p class="Basic-Paragraph">(3) Прављење раствора: припрема хемикалија и посуђа, мерење супстанци, израда раствора поштујући захтеве за израду раствора, адекватно лагеровање раствора; </p>
			<p class="Basic-Paragraph">(4) Аутоматизација у медицинско-биохемијским лабораторијама: </p>
			<p class="Basic-Paragraph">– Биохемијски и хематолошки анализатор: упознавање са принципом рада апарата и самосталан рад на апарату уз надзор ментора и коришћење стручне литературе; </p>
			<p class="Basic-Paragraph">– Коагулометар, имунохемијски анализатор, апарат за очитавање тест-трака за урин, пламени фотометар, анализатор за одређивање туморских маркера и хормона са различитим технолошким принципом мерења (луминометрија, хемилуминисценција, итд.) – зависно од опремљености лабораторије: упознавање са принципима рада апарата; </p>
			<p class="Basic-Paragraph">(5) Извођење општих, клинички релевантних анализа: пре извођења анализе упознаје се са: методом одређивања, биолошким материјалом из кога се може дати параметар одређивати, начином узорковања, факторима који утичу на избор методе одређивања, референтним интервалима и клиничком применом, интерпретацијом резултата, ограничењима методе, другим методама за одређивање датог параметра, литературом. </p>
			<p class="Basic-Paragraph">Супстрати и метаболити, липиди, електролити, елементи у трагу, протеини: глукоза, уреа, креатинин, мокраћна киселина, билирубин (укупан и директан), холестерол, ХДЛ-холестерол, ЛДЛ-холестерол (рачунски), триглицериди, гвожђе, ТИБЦ, калцијум, фосфат, натријум, калијум, хлориди, укупни протеини, албумин, Ц-реактивни протеин. </p>
			<p class="Basic-Paragraph">Ензими: аспартат-аминотрансфераза, аланин-аминотрансфераза, алкална фосфатаза, α-амилаза, лактат-дехидрогеназа, креатин-киназа, липаза, γ-глутамилтрансфераза, тест оптерећења глукозом, израчунавање клиренса креатинина; </p>
			<p class="Basic-Paragraph">(6) Квалитативна анализа урина (физичко-хемијски преглед урина): одређивање изгледа, боје, pH, релативне густине, хемијски преглед урина тест тракама и стандардним хемијским методама за поједине конституенте урина, конфирматорни тестови, микроскопски преглед седимента урина, тумачење резултата прегледа урина (протеинурија, хематурија, леукоцитурија, и др.); </p>
			<p class="Basic-Paragraph">(7) Преглед фецеса: окултно крварење у фецесу; </p>
			<p class="Basic-Paragraph">(8) Осигурање квалитета рада у лабораторији: познавање елементарних принципа унутрашње и спољашње контроле квалитета рада у лабораторији, утврђивање грешке применом контролних карти и контролних правила, утицај грешке на резултат лабораторијског одређивања и клиничку одлуку, упознавање са значајем мерне несигурности; примена затворених система за узимање крви и других биолошких материјала, правилна употреба прибора за једнократну употребу; </p>
			<p class="Basic-Paragraph">(9) Унапређење рационалне лабораторијске дијагностике: упознавање са радом медицинског биохемичара у лабораторији, учешћем медицинског биохемичара у консултацијама са осталим здравственим радницима у циљу рационалне и економичне лабораторијске дијагностике и избора релевантних анализа и протокола у дијагностици, лечењу и праћењу пацијената, основним начелима медицинско-биохемијске делатности и добре лабораторијске праксе, тј. са процесом обезбеђивања рационалне лабораторијске дијагностике и примене дијагностичких алгоритама, а у циљу постизања крајњег резултата постављања дијагнозе и лечења који унапређују квалитет живота пацијената, значајем познавања мерног принципа, физиолошке и методолошке варијације, исхране, физичке активности, лекова при интерпретацији резултата лабораторијских анализа. </p>
			<p class="Basic-Paragraph">2) Лабораторијска хематологија и хемостаза </p>
			<p class="Basic-Paragraph">Комплетна крвна слика са леукоцитарном формулом, ретикулоцити, седиментација еритроцита, интерпретација резултата, фибриноген, протромбинско време, активирано парцијално тромбопластинско време, контрола антикоагулантне терапије. </p>
			<p class="Basic-Paragraph">3) Санитарна хемија</p>
			<p class="Basic-Paragraph">(1) Узорци и узимање узорака: правилан избор хомогеног узорка, правилно узимање узорка, фактори који утичу на стабилност узорка;</p>
			<p class="Basic-Paragraph">(2) Документација у санитарној лабораторији: захтев за анализу, интерпретација резултата, писање и издавање мишљења;</p>
			<p class="Basic-Paragraph">(3) Осигурање квалитета рада у санитарној лабораторији: упознавање са основним принципима унутрашње и спољашње контроле квалитета рада у лабораторији санитарне хемије;</p>
			<p class="Basic-Paragraph">(4) Израда раствора: специфичности прања и припреме посуђа, мерење хемикалија и израда раствора, адекватно обележавање и чување раствора; </p>
			<p class="Basic-Paragraph">(5) Испитивања квалитета и здравствене исправности намирница, пијаћих вода и предмета опште употребе: основне методе анализе намирница, пијаћих вода и предмета опште употребе, које обухватају гравиметријске, волуметријске, полариметријске, спектрофотометријске, колориметријске и хроматографске технике, процена квалитета и здравствене исправности намирница на основу одређивања нутримената (протеина, липида, угљених хидрата, минералних материја, витамина), воде, адитива и контаминената, одређивање физичких и хемијских параметара у води за пиће и предметима опште употребе, израчунавање енергетске вредности намирница и дијететских производа, процена прилагођености састава дијететских производа специфичним нутритивним потребама, критичко тумачење информације на декларацијама. </p>
			<p class="Basic-Paragraph">4) Токсиколошка хемија </p>
			<p class="Basic-Paragraph">(1) Узорци и узимање узорака: правилан избор узорка, правилно узимање узорка, фактори који утичу на стабилност узорка;</p>
			<p class="Basic-Paragraph">(2) Документација у токсиколошкој лабораторији: токсиколошки захтев, токсиколошки налаз, интерпретација резултата;</p>
			<p class="Basic-Paragraph">(3) Осигурање квалитета рада у токсиколошкој лабораторији: познавање основних принципа унутрашње и спољашње контроле квалитета рада у токсиколошкој лабораторији;</p>
			<p class="Basic-Paragraph">(4) Израда раствора: специфичности прања и припреме посуђа, мерење хемикалија и израда раствора, адекватно обележавање и чување раствора;</p>
			<p class="Basic-Paragraph">(5) Токсиколошка испитивања: </p>
			<p class="Basic-Paragraph">– клиничко-токсиколошка испитивања: биолошки материјал – скрининг процедуре, скрининг лекова, односно њихових метаболита у телесним течностима, одређивање садржаја етил алкохола у крви, идентификација опојних дрога у урину, биомаркери експозиције и ефекта при тровању металима и органским растварачима, основни елементи процене ризика на здравље људи; </p>
			<p class="Basic-Paragraph">– екотоксиколошка испитивања: узорковање ваздуха, воде и земљишта, одређивање садржаја најзначајнијих аерозагађивача (SO<span class="subscript">2</span>, NOx, честица прашине, аероседимент), одређивање садржаја токсичних метала и фенола у водама, основни елементи еколошке процене ризика. </p>
			<p class="Basic-Paragraph">5) Социјална медицина </p>
			<p class="Basic-Paragraph">Упознавање са законима у области здравства, као и законском регулативом која се односи на квалитет и здравствену исправност намирница, воде за пиће и предмета опште употребе, адитива, отрова и опојних дрога. </p>
			<p class="bold"><span class="bold">V. ПЛАН И ПРОГРАМ ПРИПРАВНИЧКОГ СТАЖА ЗА ЗДРАВСТВЕНЕ РАДНИКЕ СА СТЕЧЕНИМ ВИШИМ ОДНОСНО ВИСОКИМ ОБРАЗОВАЊЕМ НА СТУДИЈАМА ПРВОГ СТЕПЕНА (ОСНОВНЕ АКАДЕМСКЕ СТУДИЈЕ, ОСНОВНЕ СТРУКОВНЕ СТУДИЈЕ), ОДНОСНО НА СТУДИЈАМА У ТРАЈАЊУ ДО ЧЕТИРИ ГОДИНЕ</span></p>
			<p class="Basic-Paragraph">1. За медицинске сестре са завршеном одговарајућом вишом школом здравствене струке, односно са стеченим високим образовањем на студијама првог степена – основним струковним и основним академским студијама и стеченим стручним, односно академским звањем:</p>
			<p class="Basic-Paragraph">Струковна медицинска сестра</p>
			<p class="Basic-Paragraph">Струковна медицинска сестра-васпитач </p>
			<p class="Basic-Paragraph">Организатор здравствене неге</p>
			<p class="Basic-Paragraph">Дипломирани организатор здравствене неге</p>
			<p class="Basic-Paragraph">Дипломирана медицинска сестра</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) здравствену негу у примарној здравственој заштити – у трајању од 9 недељa;</p>
			<p class="Basic-Paragraph">2) здравствену негу у стационарној здравственој установи – у трајању од 17 недеља.</p>
			<p class="Basic-Paragraph">1) Здравствена нега у примарној здравственој заштити </p>
			<p class="Basic-Paragraph">Приправник се оспособљава за здравствену негу здравог и болесног лица, породице или групе у одговарајућој области; упознаје се са поступцима здравствене неге, систематским и другим прегледима, здравствено-васпитним радом, дијагностичко-терапеутским поступцима, пријемом пацијената; обучава се за примену превентивних мера на очувању здравља; упознаје се са епидемиологијом и специфичностима одговарајуће популације; обучава се за вођење здравствене документације и евиденција у области здравства.</p>
			<p class="Basic-Paragraph">У патронажној служби, приправник се упознаје са улогом, организацијом и задацима патронажне службе; специфичностима подручја коју покрива патронажна служба; сарађује са другим службама у здравственим установама; обучава се за здравствену негу групација становништва које су обухваћене патронажним посетама; обучава се за вођење здравствене документације и евиденција.</p>
			<p class="Basic-Paragraph">2) Здравствена нега у стационарним здравственим установама </p>
			<p class="Basic-Paragraph">(1) Здравствена нега у служби за пријем и збрињавање хитних стања – 4 недеље </p>
			<p class="Basic-Paragraph">Приправник се упознаје са пословима на пријему и збрињавању хитних стања; са организацијом службе; обучава се за хитан пријем болесних и повређених; за идентификацију и решавање проблема у оквиру здравствене неге; за транспорт оболелог или повређеног; упознаје се са специфичностима здравствене неге болесника са обољењима и повредама плућа и дисајних путева, срца и крвних судова, трбушних органа, костију, мишића и нерава, као и болесника са акутним тровањима, психијатријским и гинеколошким обољењима.</p>
			<p class="Basic-Paragraph">Обучава се за психичку подршку болесном или повређеном и члановима његове породице; за извођење дијагностичко-терапеутских мера и процедура у хитним стањима и упознаје се са вођењем здравствене документације и евиденција.</p>
			<p class="Basic-Paragraph">(2) Здравствена нега у интензивној терапији – 4 недеље </p>
			<p class="Basic-Paragraph">Приправник се упознаје са организацијом рада у јединици за интензивну негу и терапију, пријемом болесника и специфичностима хигијенског режима, са акцентом на спречавању болничких инфекција.</p>
			<p class="Basic-Paragraph">Обучава се за примену дијагностичко-терапеутских мера код животно угроженог болесника (ентерално и парентерално храњење, познавање употребе брзоделујућих лекова, трансфузије крви и крвних деривата, као и деловање медицинских апарата и њихова употреба).</p>
			<p class="Basic-Paragraph">Упознају се са здравственом негом умирућег пацијента и поступањем са умрлим, обучава се за вођење здравствене документације и евиденција.</p>
			<p class="Basic-Paragraph">(3) Здравствена нега у психијатрији – 3 недеље </p>
			<p class="Basic-Paragraph">Приправник се упознаје са специфичностима здравствене неге пацијента са менталним сметњама, оспособљава се за здравствену негу пацијента у психијатрији, за психосоцијалну рехабилитацију, упознаје се са улогом породице у процесу лечења и рехабилитације психијатријског пацијента и помоћи лицу у кризи, као и специфичним етичким питањима у здравственој нези ових пацијената и обучава за вођење здравствене документације и евиденција.</p>
			<p class="Basic-Paragraph">(4) Здравствена нега у хирургији – 3 недеље </p>
			<p class="Basic-Paragraph">Приправник се упознаје са организацијом рада хируршког одељења, обучава се за пријем и здравствену негу хируршког пацијента, за примену дијагностичко-терапеутских мера у преоперативној и постоперативној здравственој нези, упознаје се са специфичностима хигијенског режима и спречавањем болничких инфекција и обучава за вођење здравствене документације и евиденција.</p>
			<p class="Basic-Paragraph">(5) Здравствена нега у интерној медицини – 3 недеље </p>
			<p class="Basic-Paragraph">Приправник се упознаје са организацијом рада и пословима интернистичког одељења, обучава се за пријем и здравствену негу интернистичког пацијента, за примену дијагностичко-терапијских мера, за припрему пацијента за различита ендоскопска, радиолошка, радиоизотопска и друга испитивања, упознаје се са специфичностима хигијенског режима и спречавањем болничких инфекција и обучава за вођење здравствене документације и евиденција.</p>
			<p class="Basic-Paragraph">2. За гинеколошко-акушерске сестре – бабице са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија са стеченим стручним звањем:</p>
			<p class="Basic-Paragraph">Струковна медицинска сестра бабица</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) здравствену негу у примарној здравственој заштити – у трајању од 9 недељa;</p>
			<p class="Basic-Paragraph">2) здравствену негу у стационарним здравственим установама – у трајању од 17 недеља.</p>
			<p class="Basic-Paragraph">1) Здравствена нега у примарној здравственој заштити </p>
			<p class="Basic-Paragraph">Приправник се оспособљава за примену дијагностичко-терапијских мера у области здравствене заштите жена; обучава се за рад у саветовалишту за планирање породице и саветовалишту за труднице и за сарадњу са другим члановима тима – лекар, поливалентна патронажна сестра и социјални радник и обучава за вођење здравствене документације и евиденција.</p>
			<p class="Basic-Paragraph">2) Здравствена нега у стационарним здравственим установама </p>
			<p class="Basic-Paragraph">(1) Гинекологија (5 недељa)</p>
			<p class="Basic-Paragraph">Приправник се упознаје са организацијом рада и пословима гинеколошког одељења; обучава се за пријем гинеколошких пацијената; збрињавање хитних гинеколошких стања; оспособљава се за примену дијагностичко-терапијских мера, едукације пацијената о хигијенском-дијететском режиму и самозбрињавању; обучава се за припрему и асистирање при малим хируршким интервенцијама, припрему пацијената за оперативне захвате и здравствену негу код оперисаних пацијената у оквиру интензивне неге и одељења гинекологије. Обучава се за рад на функционалном испитивању и лечењу стерилитета.</p>
			<p class="Basic-Paragraph">(2) Акушерство (12 недељa)</p>
			<p class="Basic-Paragraph">Приправник се упознаје са пријемом трудница, радом на одељењу високоризичних трудноћа уз примену савремених електронских апарата, прихватом породиље у породилиште и контролом кроз сва порођајна доба; обучава се за вођење физиолошког порођаја и заштите међице при порођају и асистирању акушеру код неправилних порођаја и код акушерских операција; обучава се за прву негу новорођенчета и процену стања, хитну реанимацију новорођенчета, за рад на акушерском одељењу, контролу инволуције, негу епизиотомије или оперативне ране, едукацију породиље о хигијенско дијететском режиму, дојењу и нези детета; упознаје се са планирањем здравствене неге и вођењем здравствене документације и евиденција, извођењем и контролом стерилизације, спровођењем мера на превенцији интрахоспиталних инфекција и сарадњом са другим члановима тима: гинеколог – акушер, анестезиолог, педијатар, дијететичар и социјални радник.</p>
			<p class="Basic-Paragraph">3. За физиотерапеуте са завршеном одговарајућом вишом школом здравствене струке, односно са стеченим високим образовањем на студијама првог степена – основних струковних и основних академских студија са стеченим стручним, односно академским звањем:</p>
			<p class="Basic-Paragraph">Дипломирани терапеут рехабилитације</p>
			<p class="Basic-Paragraph">Диломирани физиотерапеут</p>
			<p class="Basic-Paragraph">Струковни физиотерапеут</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) физикалну терапију – у трајању од 6 недеља;</p>
			<p class="Basic-Paragraph">2) кинезитерапију у области трауматологије – у трајању од 4 недеље;</p>
			<p class="Basic-Paragraph">3) кинезитерапију у области педијатрије – у трајању од 4 недеље;</p>
			<p class="Basic-Paragraph">4) кинезитерапију у области неурологије – у трајању од 4 недеље;</p>
			<p class="Basic-Paragraph">5) кинезитерапију у области интерне медицине – у трајању од 4 недеље;</p>
			<p class="Basic-Paragraph">6) кинезитерапија у области пулмологије – у трајању од 4 недеље.</p>
			<p class="Basic-Paragraph">1) Физикална терапија </p>
			<p class="Basic-Paragraph">Приправник се упознаје са одељењем за физикалну терапију, апаратима, средствима и техникама које се користе у физикалној терапији; специфичностима у области физикалне терапије и вођењем здравствене документације и евиденција.</p>
			<p class="Basic-Paragraph">2) Кинезитерапија у области трауматологије </p>
			<p class="Basic-Paragraph">Приправник се упознаје са организацијом одељења за трауматологију, специфичностима у области трауматологије, задацима рехабилитационог тима, вођењем здравствене документације и евиденција.</p>
			<p class="Basic-Paragraph">3) Кинезитерапија у области педијатрије </p>
			<p class="Basic-Paragraph">Приправник се упознаје са специфичностима кинезитерапије у области педијатрије, опремом и техникама која се користи у сали за кинезитерапију деце, обучава се за приступ детету и породици, као и за њихову едукацију. Обучава се за терапеутску процену стања и узимање функционалног статуса детета, сарађује са осталим члановима рехабилитационог тима и упознаје се са вођењем здравствене документације и евиденција.</p>
			<p class="Basic-Paragraph">4) Кинезитерапија у неурологији </p>
			<p class="Basic-Paragraph">Приправник се упознаје са специфичностима кинезитерапије у неурологији, обучава се за узимање функционалног статуса неуролошких пацијената, за састављање кинезитерапијског плана и програма, за едукацију пацијента и породице и упознаје се са вођењем здравствене документације и евиденција.</p>
			<p class="Basic-Paragraph">5) Кинезитерапија у интерној медицини </p>
			<p class="Basic-Paragraph">Приправник се упознаје са специфичностима кинезитерапије у области интерне медицине, обучава се за узимање функционалног статуса интернистичких пацијената, за састављање кинезитерапијског плана и програма, за едукацију пацијента и породице и упознаје се са вођењем здравствене документације и евиденција.</p>
			<p class="Basic-Paragraph">6) Кинезитерапија у пулмологији </p>
			<p class="Basic-Paragraph">Приправник се упознаје са специфичностима кинезитерапије у области пулмологије, обучава се за узимање функционалног статуса пулмолошких пацијената, за састављање кинезитерапијског плана и програма, за едукацију пацијента и породице и упознаје се са вођењем здравствене документације и евиденција.</p>
			<p class="Basic-Paragraph">4. За радне терапеуте са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и сеченим стручним звањем:</p>
			<p class="Basic-Paragraph">Струковни радни терапеут</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) рад у примарној здравственој заштити – у трајању од 9 недеља;</p>
			<p class="Basic-Paragraph">2) рад у стационарној здравственој установи – у трајању од 17 недеља.</p>
			<p class="Basic-Paragraph">1) Рад у примарној здравственој заштити </p>
			<p class="Basic-Paragraph">Приправник се оспособљава за самосталан рад на превенцији лошег држања тела, постуралној дисфункцији деце и омладине; превенцији деформитета код деце и омладине са израженим лошим држањем, саветовању за адекватан избор занимања; тренингу за коришћење заштитних покрета и положаја лица са ризиком; за рад са децом из ризичних породица.</p>
			<p class="Basic-Paragraph">2) Рад у стационарној здравственој установи </p>
			<p class="Basic-Paragraph">Приправник се оспособљава за самостални рад код провере способности, давање упутстава и тренинга за активности свакодневног живота код лица са почетним или узнапредовалим знацима обољења или оштећења организма; за израду протективних, корективних и функционалних помагала, за ергономско прилагођавање прибора и алата, за планирање и спровођење корективних положаја приручним и посебно пројектованим и израђеним средствима. Обучава се за пројектовање физичке средине особа са инвалидитетом и за едукацију лица из пацијентовог окружења. Оспособљава се за едукацију пацијента код коришћење ортоза, апарата, функционалних помагала и протеза, за побољшање функционалних способности и развијање способности прилагођавања и компензовања, моторних, психомоторних, проприоцептивних, чулних и когнитивних функција; за настављање школских, професионалних, друштвених и уобичајених свакодневних активности.</p>
			<p class="Basic-Paragraph">5. За фармацеутске техничаре са завршеном вишом школом здравствене струке, односно са стеченим високим образовањем на студијама првог степена основних академских студија и струковних студија и стеченим звањем:</p>
			<p class="Basic-Paragraph">Фармацеут (180 еспб)</p>
			<p class="Basic-Paragraph">Дипломирани фармацеут (240 еспб)</p>
			<p class="Basic-Paragraph">Струковни фармацеут (180 еспб)</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) рад у апотеци – у трајању од 14 недељa; </p>
			<p class="Basic-Paragraph">2) рад у болничкој апотеци – у трајању од 4 недеље;</p>
			<p class="Basic-Paragraph">3) рад у галенској лабораторији – у трајању од 8 недељa.</p>
			<p class="Basic-Paragraph">1) Рад у апотеци </p>
			<p class="Basic-Paragraph">Приправник се упознаје и обучава за издавање лекова чији је режим издавања без рецепта, медицинских средстава, дијететских суплемената, козметичких производа, као и других производа за унапређење и очување здравља; дијететских суплемената, козметичких производа, као и других производа за унапређење и очување здравља, као и провери рока употребе, провери обезбеђености сертификата, декларација и упутстава, у правилном чувању и складиштењу и у дефектирању лекова. Учествује у обради и припреми рецепата за фактурисање.</p>
			<p class="Basic-Paragraph">2) Рад у болничкој апотеци </p>
			<p class="Basic-Paragraph">Приправник се оспособљава за пријем лекова, завојног материјала, стерилних раствора, средстава за дезинфекцију, издавање лекова, медицинских средстава, завојног материјала на основу требовања са одељења, учествује у производњи и подели масти и инфузионих раствора и учествује у компјутерској обради података.</p>
			<p class="Basic-Paragraph">3) Рад у галенској лабораторији </p>
			<p class="Basic-Paragraph">Приправник се оспособљава за практичан рад на изради галенских лекова, у складу са правилником којим се уређују галенски лекови који се употребљавају у хуманој медицини.</p>
			<p class="Basic-Paragraph">6. За нутриционисте – дијететичаре са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и стеченим звањем:</p>
			<p class="Basic-Paragraph">Струковни нутрициониста дијететичар</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) исхрану здравих људи – у трајању од 13 недеља;</p>
			<p class="Basic-Paragraph">2) исхрану болесних људи – у трајању од 13 недеља.</p>
			<p class="Basic-Paragraph">Приправник се оспособљава за рад на превенцији и унапређењу здравља кроз здравствено-васпитни рад код свих групација становништва, израчунавање и прилагођавање енергетских потреба корисника, за састављање и планирање јеловника према дијеталним шемама и нормативима, контролу припремљених оброка, количине намирница и органолептичких својстава оброка, планирање набавке хране и контролу квалитета намирница, организацију правилног складиштења намирница, надзор над спровођењем организације и поступка рада у целокупном систему исхране. Оспособљава се за самостално одређивање дијетотерапије пацијената у стационарној установи, узимање нутритивне анамнезе, анализу учинка дијететске исхране на дијагностичке и терапеутске поступке, сарадњу са хигијенско-епидемиолошком службом и другим службама и вођење здравствене документације и евиденција.</p>
			<p class="Basic-Paragraph">7. За радиолошке техничаре са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Струковни медицински радиолог</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) рад у радиолошкој дијагностици и магнетној резонанци – у трајању од 17 недеља;</p>
			<p class="Basic-Paragraph">2) рад у радиолошкој терапији – у трајању од 5 недеља;</p>
			<p class="Basic-Paragraph">3) рад у нуклеарној медицини – у трајању од 4 недеље.</p>
			<p class="Basic-Paragraph">1) Рад у радиолошкој дијагностици и магнетној резонанци </p>
			<p class="Basic-Paragraph">Приправник се упознаје са радом у радиолошкој дијагностици, са техникама и начином добијања слике-филма, оптимизацијама дозе и заштитом пацијената.</p>
			<p class="Basic-Paragraph">Оспособљава се за коришћење радиолошке опреме у интервентној радиолошкој дијагностици, постављање и центрирање пацијената, избор фактора експозиције, оптимизацију дозе. Сарађује са радиологом и другим здравственим радницима, као део мултидисциплинарног тима. Обучава се за вођење здравствене документације и евиденција.</p>
			<p class="Basic-Paragraph">Приправник се у оквиру области компјутеризоване томографије обучава за припрему материјала и радиолошке опреме, за постављање пацијента у правилан положај за снимање, за избор одговарајућег софтверског програма за преглед, оптимизацију дозе, за чување контрастног и другог материјала и опреме која се користи приликом прегледа и за вођење здравствене документације и евиденција.</p>
			<p class="Basic-Paragraph">Приправник се у дијагностици са магнетном резонанцом упознаје са начином поступања и правилима при раду у магнетном пољу, са основним принципима физике и управљања, опремом са пулсном секвенцом, са избором Т1 или Т2 фазе, протон сликом, карактеристикама ткива, као и детекцијом и пријемом сигнала и коришћењем целокупне додатне и помоћне опреме.</p>
			<p class="Basic-Paragraph">2) Рад у радиолошкој терапији </p>
			<p class="Basic-Paragraph">Приправник се упознаје са радом у радиолошкој терапији и улогом у планирању третмана, мултидисциплинарним приступом при извођењу третмана и вођењу здравствене документације и евиденција.</p>
			<p class="Basic-Paragraph">Обучава се за заштиту од зрачења и оптимизацију дозе, руковање опремом за спровођење третмана, постављање пацијента, одређивању величине поља, примене калупа и других параметара. Упознавање са начином вођења евиденције о третману који је примењен, као и о чувању података.</p>
			<p class="Basic-Paragraph">3) Рад у нуклеарној медицини </p>
			<p class="Basic-Paragraph">Приправник се упознаје са радом у нуклеарној медицини, радиофармацима, начином њиховог добијања, складиштењем, мужом генератора и мерењем радиоактивности, израчунавањем тачног волумена и активности, асептичким обележавањем радиофармака. Обучава се за руковање опремом и обезбеђивањем тачности и поузданости опреме, постављање пацијента у одговарајући положај, упознаје се са основним параметрима за избор оптималних услова прегледа и са заштитом од зрачења и оптимизацијом дозе, као и вођењем здравствене документације и евиденција.</p>
			<p class="Basic-Paragraph">8. За санитарне техничаре са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Струковни санитарно-еколошки инжењер</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) хигијену и хуману екологију – у трајању од 4 недеље;</p>
			<p class="Basic-Paragraph">2) унапређење исхране – у трајању од 2 недеље;</p>
			<p class="Basic-Paragraph">3) дезинфекцију, дезинсекцију и дератизацију – у трајању од 2 недеље;</p>
			<p class="Basic-Paragraph">4) контролу и превенцију болести – у трајању од 7 недеља;</p>
			<p class="Basic-Paragraph">5) социјалну медицину – у трајању од 3 недеље;</p>
			<p class="Basic-Paragraph">6) лабораторијску делатност – у трајању од 2 недеље;</p>
			<p class="Basic-Paragraph">7) санитарно-хигијенских услова у радној средини – у трајању од 6 недеља.</p>
			<p class="Basic-Paragraph">1) Хигијена и хумана екологија </p>
			<p class="Basic-Paragraph">У области хигијене и хумане екологије приправник се оспособљава за самостално узорковање воде за пиће, узорковање површинске и отпадне воде, намирница и предмета опште употребе, брисева са радних површина, ваздуха и седиментне материје и обучава се за рад на уређајима за узорковање ваздуха и седимената. Упознаје се са начином одвајања, кретања и третирања инфективног медицинског отпада, начином писања и израдом извештаја и вођењем здравствене документације и евиденција.</p>
			<p class="Basic-Paragraph">2) Унапређење исхране </p>
			<p class="Basic-Paragraph">У области унапређења исхране, приправник се упознаје са антропометријским инструментима и мерењима и проценом стања ухрањености, са начином утврђивања енергетских потреба, као и потреба за хранљивим и заштитним материјама, са протоколом израде дијета здравих и болесних лица.</p>
			<p class="Basic-Paragraph">3) Дезинфекција, дезинсекција и дератизација </p>
			<p class="Basic-Paragraph">У области дезинфекције, дезинсекције и дератизације, приправник се обучава за самостално обављање послова дезинфекције, дезинсекције и дератизације и упознаје се са процедурама система контроле квалитета, као и вођење здравствене документације и евиденција.</p>
			<p class="Basic-Paragraph">4) Контрола и превенција болести </p>
			<p class="Basic-Paragraph">У области контроле и превенције болести, приправник се оспособљава за рад у здравственом надзору над лицима која подлежу обавезном санитарном прегледу, здравственом надзору над клицоношама заразних болести, учествовање у пријављивању и евидентирању заразних болести, пријављивању и евидентирању незаразних болести и спровођењу противепидемијских мера. Упознаје се са мониторингом хладног ланца вакцина и календаром вакцинације и узима материјал за лабораторијске анализе у установи и на терену, са интрахоспиталним инфекцијама и мерама за њихово спречавање и вођење здравствене документације и евиденција.</p>
			<p class="Basic-Paragraph">5) Социјална медицина </p>
			<p class="Basic-Paragraph">У области социјалне медицине, приправник се оспособљава за прикупљање података из области здравствене статистике, учествује у изради извештаја о одређеним параметрима демографског кретања становништва и обучава се за послове здравственог васпитања и промоцију здравља.</p>
			<p class="Basic-Paragraph">6) Лабораторијска делатност </p>
			<p class="Basic-Paragraph">У области лабораторијске делатности, приправник се упознаје са поступцима анализе воде, намирница и предмета опште употребе и упознаје се са поступцима контроле стерилности. Упознаје се са радом лабораторије и процедурама анализе узорака санитарне хемије и токсикологијом.</p>
			<p class="Basic-Paragraph">7) Санитарно-хигијенски услови у радној средини</p>
			<p class="Basic-Paragraph">У области радне средине, приправник се упознаје са поступцима за проверу одржавања хигијене у радној средини и обучава за претходно и периодично испитивање санитарно-хигијенских услова у радној средини.</p>
			<p class="Basic-Paragraph">9. За лабораторијског техничара са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Струковни медицинско лабораторијски технолог</p>
			<p class="Basic-Paragraph">план и програм приправничког стажа обухвата области:</p>
			<p class="Basic-Paragraph">1) биохемијске лабораторије – у трајању од 8 недеља;</p>
			<p class="Basic-Paragraph">2) хематолошке лабораторије – у трајању од 8 недеља</p>
			<p class="Basic-Paragraph">3) трансфузијске медицине – у трајању од 2 недеље;</p>
			<p class="Basic-Paragraph">4) патохистологије – у трајању од 2 недеље;</p>
			<p class="Basic-Paragraph">5) имунохемије – у трајању од 2 недеље;</p>
			<p class="Basic-Paragraph">6) микробиолошке лабораторије – у трајању од 4 недеље.</p>
			<p class="Basic-Paragraph">1) Биохемијска лабораторија </p>
			<p class="Basic-Paragraph">У биохемијској лабораторији, приправник се обучава за узимање, пријем и тријажу биолошког материјала, примену стандардизованих поступака у узорковању, руковању и чувању биолошког материјала; упознаје се и оспособљава за самосталан рад на апаратима у лабораторији, са узроцима варијабилности резултата лабораторијских анализа; оспособљава се за извођење стандардних биохемијских анализа, хемијски и микроскопски преглед урина и преглед фецеса.</p>
			<p class="Basic-Paragraph">2) Хематолошка лабораторија </p>
			<p class="Basic-Paragraph">У хематолошкој лабораторији, приправник се оспособљава за одређивање комплетне крвне слике на хематолошком бројачу и израду стандардних хематолошких тестова, одређивање фибриногена, одређивање протромбинског времена и активираног парцијалног тромбоплатинског времена.</p>
			<p class="Basic-Paragraph">3) Трансфузијска медицина </p>
			<p class="Basic-Paragraph">У области трансфузијске медицине, приправник се оспособљава за самостално узимање крви, конзервацију, чување и транспорт крви, испитивање и контролу крви давалаца, пренатална испитивања крви и за претрансфузиона тестирања крви и компонената крви.</p>
			<p class="Basic-Paragraph">4) Патохистологија </p>
			<p class="Basic-Paragraph">У патохистолошкој лабораторији, приправник се оспособљава за рад на фиксирању и калупљењу узорака, сечењу, бојењу и осталим припремама за дијагностику узорака.</p>
			<p class="Basic-Paragraph">5) Микробиолошка лабораторија </p>
			<p class="Basic-Paragraph">У микробиолошкој лабораторији, приправник се оспособљава за обављање послова у микробиолошкој лабораторији, обучава се за стерилизацију лабораторијског посуђа, руковање стерилним материјалом, обраду, засејавање биолошког материјала на подлоге, прављење и бојење препарата, прављење хранљивих подлога и рад на микробиолошким анализаторима, као вођење здравствене документације и евиденција.</p>
			<p class="Basic-Paragraph">6) Лабораторија за имунохемију </p>
			<p class="Basic-Paragraph">У лабораторији за имунохемију, приправник се обучава за рад на имунохемијским анализаторима за одређивање туморских маркера и хормона са различитим технолошким принципом мерења, упознаје се са различитим техникама и методама у имунохемијским лабораторијама.</p>
			<p class="Basic-Paragraph">10. За зубног техничара протетичара са завршеном одговарајућим вишом школом здравствене струке, односно са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Струковни зубни протетичар </p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) мобилну протетику – у трајању од 9 недељa;</p>
			<p class="Basic-Paragraph">2) фиксну протетику – у трајању од 9 недељa;</p>
			<p class="Basic-Paragraph">3) ортодонтске апарате – у трајању од 4 недеље;</p>
			<p class="Basic-Paragraph">4) максилофацијалну протетику – у трајању од 4 недеље.</p>
			<p class="Basic-Paragraph">1) Мобилна протетика</p>
			<p class="Basic-Paragraph">Приправник се обучава за израду тоталних и парцијалних акрилатних протеза, у оквиру свих фаза израде, поштујући доктринарне поступке, користећи савремене материјале, пратеће апарате и инструменте: од изливања модела безубих и крезубих вилица, закључно са завршним лабораторијским поступцима, имајући у виду специфичности регистрованих услова у којима треба израдити тоталну и парцијалну акрилатну протезу, укључујући репаратуре и подлагања протеза.</p>
			<p class="Basic-Paragraph">Приправник се обучава за израду парцијалних скелетираних и комплексних протеза, у оквиру свих фаза израде, поштујући доктринарне поступке, користећи савремене материјале, пратеће апарате и инструменте: од изливања модела за студије и радних модела крезубих вилица, укључујући лабораторијске поступке везане за израду металног скелета, до завршних поступака претварања воштаног модела у акрилат, имајући у виду специфичности регистрованих услова у којима треба израдити конвенционалну и коплексну парцијалну скелетирану протезу, укључујући репаратуре и подлагања парцијалних скелетираних и комплексних протеза; као и рад са фрез паралелометром током израде фиксног дела комплексних парцијалних протеза, укључујући планирање и уградњу различитих врста атечмена и двоструких круна.</p>
			<p class="Basic-Paragraph">2) Фиксна протетика</p>
			<p class="Basic-Paragraph">Приправник се обучава за израду ливених, фасетираних и металокерамичких фиксних надокнада, у оквиру свих фаза израде, поштујући доктринарне поступке, користећи савремене материјале, пратеће апарате и неопходне инструменте, укључујући припрему и израду радних модела, моделацију у воску различитих врста фиксних надокнада, улагање, ливење, обраду и полирање готових фиксних надокнада, моделацију металокерамичких фиксних надокнада, изливање отиска и израда радног модела у имплантологији, израду привремених зубних надокнада на имплантатима, избор и обраду абатмената, израду фиксних, условно фиксних и хибридних зубних надокнада на имплантима. </p>
			<p class="Basic-Paragraph">5) Ортодонтски апарати </p>
			<p class="Basic-Paragraph">Приправник се обучава за израду акрилатних покретних апарата, функционалних апарата, палатиналних и лингвалних конструкција за ортодонске апарате, термопластичних фолија и поставку за индиректно лепљење (бравица) брекета.</p>
			<p class="Basic-Paragraph">6) Максилофацијална протетика<span class="bold"> </span></p>
			<p class="Basic-Paragraph">Приправник се обучава за израду акрилатних сплинтова код прелома костију вилица, планирање и израду обтуратор протеза, стимулатора протеза код расцепа непца, као и протеза лица од акрилата у боји и силикона.</p>
			<p class="Basic-Paragraph">11. За оралног хигијеничара са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Орални хигијеничар	</p>
			<p class="Basic-Paragraph">план и програм приправничког стажа обухвата области:</p>
			<p class="Basic-Paragraph">1) дечје и превентивне стоматологије – у трајању од 4 недеље;  </p>
			<p class="Basic-Paragraph">2) болести зуба – у трајању од 4 недеље;  </p>
			<p class="Basic-Paragraph">3) пародонтологије и оралне медицине – у трајању од 6 недеља;  </p>
			<p class="Basic-Paragraph">4) оралне хирургије – у трајању од 4 недеље;  </p>
			<p class="Basic-Paragraph">5) стоматолошке протетике – у трајању од 4 недеље;  </p>
			<p class="Basic-Paragraph">6) ортопедије вилица – у трајању од 4 недеље. </p>
			<p class="Basic-Paragraph">1) Дечја и превентивна стоматологија</p>
			<p class="Basic-Paragraph">Приправник се обучава за успостављање првог контакта са пацијентом; пријем и припрему пацијената за стоматолошки третман; психолошку припрему пацијента за стоматолошки третман; индивидуални здравствени просветни рад; учешће у процесу едукације пацијента и профилакси; коришћење апарата са натријум бикарбонатом; апликацију препарата флуорида ниске, средње и високе концентрације; екартирање образа, језика или других делова меког ткива током; стоматолошке терапије; чувања лекова и вођење рачуна о року трајања лекова који се користе у стоматолошкој ординацији; давање савета о правилној исхрани у циљу превенције оралних обољења трудницама, доиљама, родитељима/старатељима, старијој предшколској и школској деци; спровођење здравственог васпитања кроз здравствено васпитне радионице; учествовање у раду тимова који треба да се баве здравственим васпитањем у циљу превенције оралних обољења на примарном нивоу здравствене заштите (доктор денталне медицине, гинеколог, педијатар, гинеколошка, педијатријска и патронажна сестра); учествовање у припреми и примени здравствено– васпитних средстава у државним и приватним стоматолошким ординацијама, вртићима и школама; саветовање пацијената о актуелним темама из области исхране („органска” храна, мегавитаминска терапија, вегетаријанство); машинско уклањање наслага са зуба профилактичким пастама; заливање јамица фисура; полирање испуна за десензибилизацију вратова зуба; одржавање оралне хигијене особа са посебним потребама; асистирање – помоћ у раду код пружања амбулантне стоматолошке заштите особама са посебним потребама; асистирање – помоћ у раду код пружања амбулантне стоматолошке заштите особа са посебним потребама у седацији; асистирање – помоћ у раду код пружања амбулантне стоматолошке заштите особа са посебним потребама у општој анестезији; обуку родитеља – старатеља о методама и средствима за одржавање оралне хигијене; обуку родитеља – старатеља о принципима хигијенско – дијететског режима; познавање основних принципа пружања помоћи код ургентних и задесних стања. </p>
			<p class="Basic-Paragraph">2) Болести<span class="bold"> </span>зуба<span class="bold"> </span></p>
			<p class="Basic-Paragraph">Приправник се обучава за успостављање првог контакта са пацијентом; пријем и припрему пацијената за стоматолошки третман; психолошку припрему пацијента за стоматолошки третман; индивидуални здравствени просветни рад; екартирање образа, језика или других делова меког ткива током стоматолошке терапије; постављање и уклањање кофердама; прављење раствора одонтоантисептика; чување лекова и вођење рачуна о року трајања лекова који се користе у стоматолошкој ординацији; спровођење здравственог васпитања кроз здравствено-васпитне радионице; полирање испуна за десензибилизацију вратова зуба. </p>
			<p class="Basic-Paragraph">3) Пародонтологија и орална медицина </p>
			<p class="Basic-Paragraph">Приправник се обучава за успостављање првог контакта са пацијентом; пријем и припрему пацијената за стоматолошки третман; психолошку припрему пацијента за стоматолошки третман; индивидуални здравствени просветни рад; инспекцију оралне слузокоже стоматолошким огледалцетом и извештавање доктора денталне медицине о налазу; аспирацију течности из уста и крви која се накупља током или након хируршке или друге стоматолошке интервенције сисаљком, пустером или испирањем уста; чување лекова и вођење рачуна о року трајања лекова који се користе у стоматолошкој ординацији; рад са пацијентима у циљу утврђивања начина и квалитета исхране и препознавање потребе за променом исхране у вези са општим и оралним здрављем; давање савета о правилној исхрани пацијентима са каријесом, пародонтопатијом, пацијентима после оперативних захвата, лицима са ортодонтским апаратима и др.; спровођење здравственог васпитања кроз здравствено– васпитне радионице; саветовање пацијената о актуелним темама из области исхране („органска” храна, мегавитаминска терапија, вегетаријанство); машинско уклањање наслага са зуба профилактичким пастама; утврђивање нивоа оралне хигијене одговарајућим плак индексима (ПИ ) и уношење података у медицинску документацију; утврђивање стања пародонцијума одговарајућим пародонталним индексима (ГИ, НИГ, НПЕ, ДДз итд.) и уношење података у медицинску документацију; избор средстава за одржавање оралне хигијене и обука болесника у примени средстава за одржавање оралне хигијене; ремотивацију и давање додатних упутстава пацијенту у одржавању адекватне оралне хигијене; уклањање супрагингивалних меких наслага пастом и машинским ротирајућим инструментима (четкице и гумице); уклањање супрагингивалог каменца ултразвучним и ручним инструментима; припрему хируршког сета инструмената за извођење одговарајућих пародонтолошких хируршких интервенција; активног асистирања лекару у току извођења одговарајућих пародонтолошких хируршких интервенција (аспирација, екартирање, оптимално осветљавање хируршког поља); постављање хируршког завоја; уклањање хируршког завоја; испирање хируршке регије и уклањање хируршких шавова. </p>
			<p class="Basic-Paragraph">4) Орална хирургија</p>
			<p class="Basic-Paragraph">Приправник се обучава за успостављање првог контакта са пацијентом; пријем и припрему пацијената за стоматолошки третман; психолошку припрему пацијента за стоматолошки третман; индивидуални здравствени просветни рад; коришћење апарата са натријум бикарбонатом; припрему анестичког поља пред давање локалне анестезије; аспирацију течности из уста и крви која се накупља током или након хируршке или друге стоматолошке интервенције сисаљком, пустером или испирањем уста; уклањање хируршког конца; давање пре и постоперативних савета; коришћење апарата за кисеоник и чување лекова и вођење рачуна о року трајања лекова који се користе у стоматолошкој ординацији; спровођење здравственог васпитања кроз здравствено-васпитне радионице; асистирање – помоћ у раду код пружања амбулантне стоматолошке заштите особа са посебним потребама у седацији; асистирање – помоћ у раду код пружања амбулантне стоматолошке заштите особа са посебним потребама у општој анестезији; познавање основних принципа пружања помоћи код ургентних и задесних стања; постављање хируршког завоја; уклањање хируршког завоја, испирање хируршке регије и уклањање хируршких шавова.</p>
			<p class="Basic-Paragraph">5) Стоматолошка протетика</p>
			<p class="Basic-Paragraph">Приправник се обучава за успостављање првог контакта са пацијентом; пријем и припрему пацијената за стоматолошки третман; психолошку припрему пацијента за стоматолошки третман; индивидуални здравствени просветни рад; одржавање оралне хигијене лица на стационарном лечењу; аспирацију течности из уста и крви која се накупља током или након хируршке или друге стоматолошке интервенције сисаљком, пустером или испирањем уста; чување лекова и вођење рачуна о року трајања лекова који се користе у стоматолошкој ординацији; рад са пацијентима у циљу утврђивања начина и квалитета исхране и препознавање потребе за променом исхране у вези са општим и оралним здрављем; давање савета о правилној исхрани пацијентима са каријесом, пародонтопатијом, пацијентима после оперативних захвата, лицима са ортодонтским апаратима и др.; спровођење здравственог васпитања кроз здравствено-васпитне радионице и скидање привремених круница.</p>
			<p class="Basic-Paragraph">6) Ортопедија вилица</p>
			<p class="Basic-Paragraph">Приправник се обучава за успостављање првог контакта са пацијентом; пријем и припрему пацијената за стоматолошки третман; психолошку припрему пацијента за стоматолошки третман; индивидуални здравствени просветни рад; обуку пацијената о одржавању хигијене зубних надокнада и ортодонтских апарата; постављање и уклањање ортодонтске гумице за сепарацију; интра и екстраорална мерења лица при обради ортодонтских пацијената; чишћење и пескирање одлепљених бравица; мењање лигатура код фиксног ортодонтског апарата; уклањање Делер-ове маске; обуку пацијената у постављању интраоралних интермаксиларних гумица за вучу друге и треће класе; одређивање величине прстенова на студијском моделу пред поставку фиксног ортодонтског апарата; подучавање пацијената оралној хигијени током ношења мобилних и фиксних ортодонтских апарата; екстра и интраорално фотографисање; уклањање лепка после скидања фикног ортодонтског апарата; чување лекова и вођење рачуна о року трајања лекова који се користе у стоматолошкој ординацији; спровођење здравственог васпитања кроз здравствено васпитне радионице; узимање отисака за студијске моделе; постављање образног лука и преношење модела у артикулатор; постављање модела у паралелометар; уклањање вишка цемента по цементирању инлеја ручним инструментима; уклањање вишка цемента по цементирању ортодонтских прстенова које је урадио доктор денталне медицине – искључиво ручним инструментима; мерење притиска и препознавање виталних знакова; учествовање у раду тимова који се баве здравственим васпитањем у циљу превенције оралних обољења на примарном нивоу здравствене заштите (доктор денталне медицине, гинеколог, педијатар, гинеколошка, педијатријска и патронажна сестра); рад на превенцији малигних обољења максилофацијалне регије.</p>
			<p class="Basic-Paragraph">12. За козметичара-естетичара са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студији стеченим стручним звањем:</p>
			<p class="Basic-Paragraph">Струковни козметичар естетичар</p>
			<p class="Basic-Paragraph">план и програм приправничког стажа обухвата следеће области:</p>
			<p class="Basic-Paragraph">1) дерматологија – у трајању од 8 недеља;</p>
			<p class="Basic-Paragraph">2) здравствена нега у хирургији – у трајању од 6 недељa; </p>
			<p class="Basic-Paragraph">3) физикална терапија – у трајању од 6 недељa;</p>
			<p class="Basic-Paragraph">4) саветовалиште за младе<span class="bold"> </span>–<span class="bold"> </span>у трајању од 2 недеље;</p>
			<p class="Basic-Paragraph">5) унапређење исхране – у трајању од 4 недеље.</p>
			<p class="Basic-Paragraph">1) Дерматологија</p>
			<p class="Basic-Paragraph">Приправник се упознаје са организацијом рада одељења за дерматологију, обучава за пријем пацијената у дерматолошкој амбуланти, вођење здравствене документације и евиденција и обучава се за примену дијагностичко-терапијских мера у области дерматологије. </p>
			<p class="Basic-Paragraph">2) Здравствена нега у хирургији </p>
			<p class="Basic-Paragraph">Приправник се упознаје са организацијом рада хируршког одељења, обучава се за пријем и здравствену негу хируршког пацијента, за примену дијагностичко-терапијских мера у преоперативној и постоперативној здравственој нези, упознаје се са специфичностима хигијенског режима и спречавањем болничких инфекција и обучава за вођење здравствене документације и евиденција.</p>
			<p class="Basic-Paragraph">3) Физикална терапија </p>
			<p class="Basic-Paragraph">Приправник се упознаје са одељењем за физикалну терапију, апаратима, средствима и техником које се користе у физикалној терапији; специфичностима у области физикалне терапије и вођењем здравствене документације и евиденција.</p>
			<p class="Basic-Paragraph">4) Саветовалиште за младе<span class="bold"> </span></p>
			<p class="Basic-Paragraph">У оквиру саветовалишта за младе, приправник се упознаје са потешкоћама са којима се сусрећу млади када су незадовољни сопственим изгледом, имају недостатак самопоуздања, проблем са акнама, стријама и протоколом рада са овом осетљивом популационом групом; израдом планова предавања, радионица и саветовалишта у одржавању личне хигијене, превенцији кожних обољења, нези коже са акнама, косе и ноктију; превенцији преношења дерматолошких и венеричних обољења.</p>
			<p class="Basic-Paragraph">5) Унапређење исхране </p>
			<p class="Basic-Paragraph">У области унапређења исхране, приправник се упознаје са антропомертијским инструментима и мерењима и проценом стања ухрањености, са начином утврђивања енергетских потреба, као и потреба за хранљивим и заштитним материјама и протоколом израде дијета здравих и болесних лица.</p>
			<p class="Basic-Paragraph">13. За инструментара са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Струковни инструментар</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) здравствену негу у служби за пријем и збрињавање хитних стања – у трајању од 4 недеље;</p>
			<p class="Basic-Paragraph">2) здравствену негу у ендоскопској операционој сали – у трајању од 9 недеља;</p>
			<p class="Basic-Paragraph">3) здравствену негу у операционој сали – у трајању од 13 недеља.</p>
			<p class="Basic-Paragraph">У обављању приправничког стажа, приправник се упознаје са радом у операционој сали, начином кретања, асептичним радом, класификацијом и припремом оперативног веша, завојног материјала, инструмената и њиховом стерилизацијом, процесом стерилизације, контролом стерилизације (врстама и начинима), припремом добоша и инструментаријума за рад (прање, дезинфекција, промена филтера, одржавање). Приправник се обучава за савладавање технике хируршког прања руку, припрему инструмената, материјала, апарата и операционе сале за рад, постављање пацијента у одговарајући положај за одређене хируршке интервенције, упознаје са основама технике инструментирања, збрињавања патохистолошких препарата, превијање пацијента, трансфер пацијента у јединицу интензивне неге, упознаје са новинама у инструментирању, раду са новим апаратима и технологијама, организацијом службе операционе сале у редовним и ванредним условима, прихватањем етичких вредности и развијањем осећаја емпатије, љубави према позиву, савесног и одговорног односа према радном месту уз тимски рад, стиче потребна стручно-медицинска знања о новинама у хирургији, развија навике и способности посматрања и уочавања промена на оперативном месту, као основних елемената у лечењу и нези. </p>
			<p class="Basic-Paragraph">У обављању приправничког стажа, приправник се обучава за извођење специфичних вештина: припрема оперативног рубља и инструмената за стерилизацију (одржавање и упознавање са комплетима инструмената за рад); упознавање са начинима и врстама стерилизације, контрола стерилизације; провера рада апарата и њихово одржавање; упознавање и спровођење процеса дезинфекције; хируршко прање руку; инструментирање при хируршким интервенцијама; збрињавање пацијента након оперативног захвата (превијање, одржавање и дренажа); збрињавање патохистолошког и микробиолошког материјала, припрема документације и слање материјала на хистолошки преглед; припрема средстава за чишћење и дезинфекцију операционих поља; вођење здравствене документације (евиденција утрошеног завојног и другог материјала) и одржавање асептичног рада у операционој сали.</p>
			<p class="Basic-Paragraph">14. За анестетичара са завршеном одговарајућом вишом школом здравствене струке, односно са стеченим високим образовањем на студијама првог степена основних струковних студија и стеченим стручним звањем:</p>
			<p class="Basic-Paragraph">Струковни анестетичар</p>
			<p class="Basic-Paragraph">план и програм приправничког стажа обухвата:</p>
			<p class="Basic-Paragraph">1) здравствену негу у служби за пријем и збрињавање хитних стања – у трајању од 4 недеље;</p>
			<p class="Basic-Paragraph">2) здравствену негу у интензивној терапији – у трајању од 9 недеља;</p>
			<p class="Basic-Paragraph">3) здравствену негу у операционој сали – у трајању од 13 недеља.</p>
			<p class="Basic-Paragraph">У обављању приправничког стажа, приправник се обучава за: препознавање основних карактеристика појединих ургентних стања, превенцију и спречавање шока, обезбеђивање виталних функција, преоперативну и постоперативну негу болесника, стицање теоријског и практичног знања о специјалном приступу пацијенту при одлуци о врсти анестезије, упознавање са АСА скором и врстама анестезије и њиховим специфичностима, упознавање са компликацијама анестезије, стицање практичних и теоријских знања за правилно и стручно обављање интензивне и специјалне неге болесника, упознавање са новинама у анестезији и реанимацији, упознавање са организацијом анестезиолошке службе у редовним и вандредним условима, прихватање етичких вредности и развијање осећаја емпатије, љубави према позиву, савесног и одговорног односа према радном месту уз тимски рад, стицање потребних стручно-медицинских знања о савременој и интензивној нези болесника, развијање навика и способности посматрања и уочавања промена на болеснику, као основних елемената у лечењу и нези.</p>
			<p class="Basic-Paragraph">У обављању приправничког стажа, приправник се обучава за извођење специфичних вештина: упознавање са радом на апарату за анестезију, припрема апарата и лекова за извођење анестезије; припрема пацијента у одговарајући положај за анестезију у зависности од врсте анестезије; асистирање приликом интубације; мониторинг пацијента и праћење виталних параметара на вештачкој вентилацији; упознавање са компликацијама услед давања лекова (нуспојаве и прва помоћ); апликација крви и крвних деривата; вођење здравствене документације и евиденција; основи дезинфекције и стерилизације. </p>
			<p class="bold"><span class="bold">VI. ПЛАН И ПРОГРАМ ПРИПРАВНИЧКОГ СТАЖА ЗА ЗДРАВСТВЕНЕ РАДНИКЕ СА СТЕЧЕНИМ СРЕДЊИМ ОБРАЗОВАЊЕМ</span></p>
			<p class="Basic-Paragraph">1. План и програм приправничког стажа за:</p>
			<p class="Basic-Paragraph">Медицинску сестру – техничара</p>
			<p class="Basic-Paragraph">Педијатријску сестру</p>
			<p class="Basic-Paragraph">Гинеколошко-акушерску сестру </p>
			<p class="Basic-Paragraph">Медицинску сестру васпитача</p>
			<p class="Basic-Paragraph">обухвата приправнички стаж у:</p>
			<p class="Basic-Paragraph">1) дому здравља – у трајању од 13 недеља;</p>
			<p class="Basic-Paragraph">2) стационарној здравственој установи – у трајању од 13 недеља.</p>
			<p class="Basic-Paragraph">1) Медицинска сестра – техничар и педијатријска сестра</p>
			<p class="Basic-Paragraph">Оспособљава се кроз практичан рад за самостално обављање општих и специјализованих послова здравствене неге; примену метода и поступака у циљу пружања здравствене заштите у домену примарне, секундарне или терцијарне превенције; примену метода асепсе и антисепсе и рад у асептичним условима, а посебно спречавање интрахоспиталних инфекција и AIDS-а; упознаје основне принципе и циљеве здравствено-васпитног рада и оспособљава за спровођење здравственог васпитања као интегралног рада у свакодневној пракси; упознаје са применом принципа исхране здравих и болесних; оспособљава за вођење здравствене документације и евиденција. </p>
			<p class="Basic-Paragraph">2) За гинеколошко-акушерску сестру:</p>
			<p class="Basic-Paragraph">Оспособљава се за припрему потребног материјала, прибора и инструмената за рад; припрему пацијенткиње за преглед и гинеколошке интервенције; обучава се у контроли виталних функција, спровођењу терапије и узимању материјала за анализе; припреми пацијенткиње за операцију и спровођењу неге оперисаних пацијенткиња; вођење здравствене документације и евиденција; за пријем и тријажу трудница; праћење стања труднице у сва четири порођајна доба; спровођење здравствено-васпитног рада са трудницом и бабињаром; неге и контроле труднице код патолошке трудноће; спровођење свих хигијенско-епидемиолошких мера и спречавање интрахоспиталних инфекција.</p>
			<p class="Basic-Paragraph">3) За медицинску сестру – васпитача:</p>
			<p class="Basic-Paragraph">Оспособљава се за пријем деце у установама за дневни боравак и специјализованим установама; одржавање личне хигијене деце; спровођење исхране детета, контролу виталних функција деце, раста и развоја; спровођење терапије (парентералне и пероралне); рада на адаптацији новопримљеног детета; припреме деце за узимање оброка и спавање, организовање и спровођење слободне и усмерене активности деце; рад на формирању радних, социјалних, хигијенских и културних навика; примени васпитних поступака у циљу што успешнијег емоционалног контакта; сарадњу са родитељима, вођење здравствене и педагошке документације и евиденција.</p>
			<p class="Basic-Paragraph">2. План и програм приправничког стажа за </p>
			<p class="Basic-Paragraph">Санитарно-еколошког техничара</p>
			<p class="Basic-Paragraph">обухвата приправнички стаж у заводу за јавно здравље – у трајању од 26 недеља.</p>
			<p class="Basic-Paragraph">У обављању приправничког стажа, приправник се оспособљава да прати стање у односу на кретање заразних болести, снабдевање водом, диспозицију отпадних материјала и друге факторе околине који утичу на људско здравље, на подручју на коме делује здравствена установа; учествује у контроли лица запослених у промету намирница и других лица која подлежу здравственом надзору; издаје и води евиденцију санитарних књижица; води евиденцију клицоноша; узима узорке за хемијска и микробиолошка испитивања и води потребну евиденцију; учествује у контроли јавних и индивидуалних водних објеката, као и објеката за диспозицију отпадних материја; учествује у испитивању животне и радне средине (загађеност ваздуха, бука, прашина); ради на пословима дезинфекције, дезинсекције и дератизације.</p>
			<p class="Basic-Paragraph">3. План и програм приправничког стажа за </p>
			<p class="Basic-Paragraph">Физиотерапеутског техничара</p>
			<p class="Basic-Paragraph">обухвата приправнички стаж у служби за физикалну медицину и рехабилитацију – у трајању од 26 недеља..</p>
			<p class="Basic-Paragraph">У обављању приправничког стажа, приправник се оспособљава кроз практичан рад за самостално обављање послова и задатака своје струке у циљу пружања здравствене заштите и спровођење терапијских процедура у области: фототерапије, термотерапије, хидротерапије, криотерапије, механотерапије, електротерапије, сонотерапије и др.; вођење одговарајуће здравствене документације и евиденција.</p>
			<p class="Basic-Paragraph">4. План и програм приправничког стажа за</p>
			<p class="Basic-Paragraph"> Лабораторијског техничара</p>
			<p class="Basic-Paragraph">обухвата приправнички стаж у:</p>
			<p class="Basic-Paragraph">1) клиничко-биохемијској лабораторији – у трајању од 9 недељa;</p>
			<p class="Basic-Paragraph">2) хематологији – у трајању од 9 недељa;</p>
			<p class="Basic-Paragraph">3) у микробиолошкој лабораторији – у трајању 8 недељa.</p>
			<p class="Basic-Paragraph">У обављању приправничког стажа, приправник се обучава за узимање и пријем биолошког материјала од пацијената, обележавање, припрему за рад биолошког материјала; самостално извођење поверених анализа; упознавање са основним принципима рада апарата на којима изводи анализе.</p>
			<p class="Basic-Paragraph">5. План и програм приправничког стажа за </p>
			<p class="Basic-Paragraph">Фармацеутског техничара</p>
			<p class="Basic-Paragraph">обухвата приправнички стаж у:</p>
			<p class="Basic-Paragraph">1) апотеци – у трајању од 13 недеља;</p>
			<p class="Basic-Paragraph">2) болничкој апотеци – у трајању од 5 недеље;</p>
			<p class="Basic-Paragraph">3) галенској лабораторији – у трајању од 8 недељa.</p>
			<p class="Basic-Paragraph">1) Рад у апотеци </p>
			<p class="Basic-Paragraph">Приправник се упознаје и обучава за издавање лекова чији је режим издавања без рецепта, медицинских средстава, дијететских суплемената, козметичких производа, као и других производа за унапређење и очување здравља; учествује у пријему лекова, медицинских средстава, дијететских суплемената, козметичких производа, као и других производа за унапређење и очување здравља, као и провери рока употребе, провери обезбеђености сертификата, декларација и упутстава, у правилном чувању и складиштењу и у дефектирању лекова. Учествује у обради и припреми рецепата за фактурисање.</p>
			<p class="Basic-Paragraph">2) Рад у болничкој апотеци </p>
			<p class="Basic-Paragraph">Приправник се оспособљава за пријем лекова, завојног материјала, стерилних раствора, средстава за дезинфекцију, издавање лекова, медицинских средстава, завојног материјала на основу требовања са одељења, учествује у производњи и подели масти и инфузионих раствора и учествује у компјутерској обради података.</p>
			<p class="Basic-Paragraph">3) Рад у галенској лабораторији </p>
			<p class="Basic-Paragraph">Приправник се оспособљава за практичан рад на изради галенских лекова у складу са правилником којим се уређују галенски лекови који се употребљавају у хуманој медицини.</p>
			<p class="Basic-Paragraph">6. План и програм приправничког стажа за </p>
			<p class="Basic-Paragraph">Стоматолошку сестру – техничара</p>
			<p class="Basic-Paragraph">обухвата приправнички стаж у области:</p>
			<p class="Basic-Paragraph">1) превентивне и дечје стоматологија – у трајању од 8 недељa;</p>
			<p class="Basic-Paragraph">2) болести зуба – у трајању од 5 недеље;</p>
			<p class="Basic-Paragraph">3) парадонтологији и болестима уста – у трајању од 4 недеље;</p>
			<p class="Basic-Paragraph">4) оралне хирургије – у трајању од 5 недеље;</p>
			<p class="Basic-Paragraph">5) стоматолошке протетике – у трајању од 4 недеље.</p>
			<p class="Basic-Paragraph">У обављању приправничког стажа, приправник се обучава за пријем пацијената и припрему за стоматолошке интервенције; припрему радног места за дијагностичке процедуре, конзервативну и хируршку терапију на одељењима предвиђеним планом приправничког стажа; припрему инструмената, прибора, медикамената и материјала за стоматолошке интервенције на одељењима предвиђеним планом приправничког стажа и асистирање доктору денталне медицине за време извођења интервенција; распремање радног места после стоматолошких интервенција; дезинфекцију и стерилизацију инструмената и материјала; чишћење и дезинфекцију прибора и апарата; контролу стерилизације; требовање и чување инструмената, материјала, медикамената и потребног прибора и старање о њиховом правилном утрошку; вођење и чување стоматолошке документације; спровођење превентивних мера и здравствено-васпитни рад.</p>
			<p class="Basic-Paragraph">7. План и програм приправничког стажа за </p>
			<p class="Basic-Paragraph">Зубног техничара</p>
			<p class="Basic-Paragraph">обухвата:</p>
			<p class="Basic-Paragraph">1) фиксну протетику – у трајању од 11 недељa;</p>
			<p class="Basic-Paragraph">2) мобилну протетику – у трајању од 11 недељa;</p>
			<p class="Basic-Paragraph">3) ортодонске апарате – у трајању од 4 недеље.</p>
			<p class="Basic-Paragraph">У обављању приправничког стажа, приправник се обучава за израду једноделних ливених и фасетираних круница, делимичних круница, инлеја, надградњи, наменских круница свих врста мостова који су програмом предвиђени за четврти степен; израду тоталних и парцијалних протеза (како класичних тако и скелетираних протеза и ретенционих елемената) од анатомског отиска до дефинитивне обраде и полирања, као и израду свих врста репаратура парцијалних и тоталних протеза; израду ортодонских апарата од соклирања модела (израде различитих ортодонских кукица и опруга) до дефинитивне израде са уградњом елемената.</p>
			<p class="Basic-Paragraph">8. План и програм приправничког стажа за </p>
			<p class="Basic-Paragraph">Козметичког техничара</p>
			<p class="Basic-Paragraph">обухвата приправнички стаж у служби за дерматологију – у трајању од 26 недеља.</p>
			<p class="Basic-Paragraph">У обављању приправничког стажа, приправник се оспособљава за самостално обављање терапијско-естетских процедура у подручју апликативне козметике; извођење декоративних козмо-терапијских процедура; извођење терапијских процедура у дерматологији; обучавање за позитивну социјалну комуникацију, тимски рад и сараднички однос другим здравственим радницима.</p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_1.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_2.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_3.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_4.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_5.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_6.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_7.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-1_Page_8.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02-2.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
			<p class="Basic-Paragraph"><img src="http://www.pravno-informacioni-sistem.rs/SlGlasnikPortal/slike/02.png&amp;doctype=reg&amp;abc=cba&amp;eli=true&amp;eliActId=428357&amp;regactid=428357" alt=""></p>
	</div>

