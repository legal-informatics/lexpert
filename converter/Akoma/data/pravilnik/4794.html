


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
	.auto-style3 {
		color: #008000;
	}
	</style>


	<div class="story">
				<div class="redakcijskipreciscentekst">
					Редакцијски пречишћен текст</div>
				<p>&nbsp;</p>
				<p>&nbsp;</p>
				<p>На основу члана 181. тач. 6) и 8) Закона о државном премеру и катастру („Службени гласник РС”, бр. 72/09, 18/10, 65/13, 15/15 – УС и 96/15),</p>
				<p>Директор Републичког геодетског завода доноси</p>
				<p class="п">&nbsp;</p>
				<p class="odluka-zakon">ПРАВИЛНИК </p>
				<p class="odluka-zakon">о катастарском премеру и катастру непокретности</p>
				<p class="centar">"Службени гласник РС", бр. 7 од 29. јануара 
				2016, 88 од 28. октобра 2016, <span title="Правилник о катастарском премеру, обнови катастра и геодетским радовима у одржавању катастра непокретности ('Службени гласник РС', број 7/2019)">7 од 6. фебруара 2019 - 
				<span class="auto-style3">др. 
				правилник</span></span></p>
				<p class="clan">I. ОСНОВНЕ ОДРЕДБЕ</p>
				<p class="bold">Предмет уређивања</p>
				<p class="clan">Члан 1.</p>
				<p>Овим правилником прописују се технички нормативи, методе и начин рада који се примењују у катастарском премеру, обнови и одржавању катастра непокретности. </p>
				<p><em>НАПОМЕНА ИЗДАВАЧА: Престао је да важи члан 1, осим у делу 
				који се односи на одржавање катастра непокретности у смислу 
				уписа, даном ступања на снагу Правилника о катастарском премеру, 
				обнови катастра и геодетским радовима у одржавању катастра 
				непокретности ("Службени гласник РС", број 7/2019), односно 14. 
				фебруара 2019. године (види члан 103. Правилника - 7/2019-162).</em></p>
				<p class="bold">Обрасци – прилози</p>
				<p class="clan">Члан 2.</p>
				<p>У поступку катастарског премера, обнове и одржавања катастра непокретности примењују се одговарајући обрасци, који су као прилози од 1 до 21 одштампани уз овај правилник и чине његов саставни део.</p>
				<p><em>НАПОМЕНА ИЗДАВАЧА: Престао је да важи члан 2, осим у делу 
				који се односи на прилоге 12, 13 и 21, даном ступања на снагу 
				Правилника о катастарском премеру, обнови катастра и геодетским 
				радовима у одржавању катастра непокретности ("Службени гласник 
				РС", број 7/2019), односно 14. фебруара 2019. године (види члан 
				103. Правилника - 7/2019-162).</em></p>
				<p class="hide-change" style="text-align: center"><em>Чл. 3-60.</em></p>
				<p class="hide-change" style="text-align: center"><em>Престали 
				су да важе (види члан 103. Правилника - 7/2019-162)</em></p>
				<p class="clan">VI. ОДРЖАВАЊЕ КАТАСТРА НЕПОКРЕТНОСТИ</p>
				<p class="bold">Одржавање катастра непокретности</p>
				<p class="clan">Члан 61.</p>
				<p>Одржавање катастра непокретности јесте прикупљање, утврђивање и провођење насталих промена на непокретностима и правима на њима, кроз поступак измене постојећих података или уписа нових података о непокретностима и правима на њима у бази података.</p>
				<p>Поступак прикупљања, утврђивања и провођења промена из става 1. овог члана, покреће се на основу захтева странке или по службеној дужности.</p>
				<p>У поступку одржавања катастра непокретности врши се и обнављање граница парцеле и идентификација непокретности.</p>
				<p class="bold">Врсте промена</p>
				<p class="clan">Члан 62.</p>
				<p>Промене у поступку одржавања катастра непокретности јесу промене на непокретностима и правима на њима настале:</p>
				<p>1) деобом парцеле изван грађевинског земљишта;</p>
				<p>2) спајањем парцела изван грађевинског земљишта;</p>
				<p>3) реализацијом пројекта парцелације, односно препарцелације и исправке граница на грађевинском земљишту;</p>
				<p>4) у поступку уређења међе пред судом;</p>
				<p>5) променом врсте земљишта;</p>
				<p>6) променом начина коришћења и катастарске класе земљишта;</p>
				<p>7) изградњом, деобом и спајањем објекта; </p>
				<p>8) доградњом објекта;</p>
				<p>9) реконструкцијом објекта;</p>
				<p>10) уклањањем објекта или дела објекта;</p>
				<p>11) променом начина коришћења и структуре објекта и посебног дела објекта;</p>
				<p>12) промена настала на објектима за које је уписано да су без грађевинске, односно употребне дозволе;</p>
				<p>13) променом имаоца права, односно држаоца;</p>
				<p>14) променом врсте права и облика својине на непокретности;</p>
				<p>15) стицањем права коришћења;</p>
				<p>16) стицањем права закупа;</p>
				<p>17) брисањем држаоца и уписом права својине на парцели;</p>
				<p>18) утврђивањем службености;</p>
				<p>19) успостављањем хипотеке;</p>
				<p>20) изменом првенственог реда уписа;</p>
				<p>21) уписом права прече куповине;</p>
				<p>22) истеком важности уписа;</p>
				<p>23) поништавањем, односно укидањем исправе која је била основ за промену у катастру непокретности;</p>
				<p>24) исправљањем грешака, недостатака и пропуста;</p>
				<p>25) на основу исправе за упис која не испуњава услове за коначан упис права (упис предбележбе);</p>
				<p>26) променом личних, статусних и других података о имаоцу права на непокретности;</p>
				<p>27) настанком чињенице која се односи на личност имаоца права, односно непокретност (забележба);</p>
				<p>28) утврђивањем и променом кућног броја;</p>
				<p>29) именовањем, односно променом назива улице или трга;</p>
				<p>30) променом граница, назива и матичних бројева просторних јединица;</p>
				<p>31) променом података од утицаја на висину катастарског прихода;</p>
				<p>32) променом података од утицаја на тржишну вредност непокретности;</p>
				<p>33) по другом основу, у складу са законом.</p>
				<p>Промене из става 1. тач. 1)–28) овог члана уписује се у базу података на основу решења, а промене из тач. 29)–32) уписују се без доношења решења.</p>
				<p> Не сматра се променом у поступку одржавања катастра непокретности и не доноси решење за:</p>
				<p>1) обнављање граница парцеле;</p>
				<p>2) идентификацију непокретности.</p>
				<p>Не сматра се променом у поступку одржавања катастра непокретности и не доноси посебно решење о упису у базу података, за упис и брисање забележбе:</p>
				<p>1) поднетог захтева за провођење промене;</p>
				<p>2) да првостепенa одлука није коначнa;</p>
				<p>3) да првостепена одлука није правноснажна;</p>
				<p>4) покретања управног спора против другостепенe одлуке донетe у одржавању или обнови катастра непокретности.</p>
				<p class="bold">Подносилац захтева</p>
				<p class="clan">Члан 63.</p>
				<p>Захтев за провођење промене подноси:</p>
				<p>1) ималац права;</p>
				<p>2) држалац непокретности;</p>
				<p>3) ималац правног интереса.</p>
				<p>Захтев за провођење промене може у име лица из става 1. овог члана поднети заступник, односно пуномоћник, сходно закону којим се уређује општи управни поступак.</p>
				<p>Ако је пуномоћник адвокат или представник службе правне помоћи јединице локалне самоуправе, пуномоћје, односно овлашћење које се прилаже уз захтев се не оверава у складу са прописима којим се уређује оверавање потписа.</p>
				<p>Ималац правног интереса у захтеву наводи свој интерес и подноси одговарајуће доказе о томе. </p>
				<p class="bold">Захтев за провођење промене</p>
				<p class="clan">Члан 64.</p>
				<p>Захтев за провођење промене подноси се:</p>
				<p>1) надлежној Служби преко пријемне канцеларије;</p>
				<p>2) коришћењем web сервиса Завода; </p>
				<p>3) поштом.</p>
				<p>Захтев за провођење промене подноси се у року прописаном Законом, на прописаним обрасцима (Прилози 12 и 13), који нарочито садрже: </p>
				<p>1) податке о подносиоцу захтева – име, име једног родитеља и презиме, адресу и ЈМБГ, односно назив, седиште, адресу и МБ правног лица, као и контакт телефон, односно адресу електронске поште;</p>
				<p>2) врсту промене;</p>
				<p>3) податке о непокретности;</p>
				<p>4) потпис подносиоца захтева, односно заступника или пуномоћника.</p>
				<p>Уз захтев за провођење промене прилажу се исправе за упис у папирној форми, у оригиналу, овереном препису или овереној копији, односно у форми електронског документа, као и доказ о извршеној уплати таксе.</p>
				<p>Ако се захтев подноси преко web сервиса Завода, захтев и исправе за упис достављају се у складу са овим правилником и прописима којима се уређује употреба електронског потписа и електронског документа.</p>
				<p>На основу захтева Служба формира управни предмет под одређеним бројем за текућу годину, у складу са прописима о канцеларијском пословању органа државне управе.</p>
				<p class="bold">Изјава геодетске организације</p>
				<p class="hide-change" style="text-align: center"><em>Члан 65.</em></p>
				<p class="hide-change" style="text-align: center"><em>Престао је 
				да важи (види члан 103. Правилника - 7/2019-162)</em></p>
				<p class="bold">Евидентирање и забележба захтева</p>
				<p class="clan">Члан 66.</p>
				<p>Када су у базу података унети сви неопходни подаци из захтева, у базу података уписује се време пријема захтева (година, месец, дан, час, минут и секунд), а на непокретности на коју се односи захтев уписује се забележба о поднетом захтеву и броју предмета ради чињења видљивим.</p>
				<p>Доказ о пријему захтева издаје се на копији поднетог захтева стављањем отиска пријемног штамбиља и уписивањем времена пријема захтева и броја предмета или се издаје потврда о пријему захтева (непосредно или путем web сервиса Завода) која се генерише из базе података.</p>
				<p class="bold">Уредност захтева</p>
				<p class="clan">Члан 67.</p>
				<p>Захтев за упис у катастар непокретности је уредан ако има садржај прописан одредбама члана 124. Закона.</p>
				<p>Уз захтев за упис приликом подношења захтева у пријемној канцеларији надлежне Службе подноси се доказ о уплати таксе, а ако доказ није поднет или је захтев поднет поштом, односно коришћењем web сервиса Завода без доказа о уплати таксе, подносиоцу захтева доставља се опомена за плаћање и достављање доказа о уплати таксе.</p>
				<p class="bold">Остали захтеви</p>
				<p class="clan">Члан 68.</p>
				<p>Подношење захтева за обнављање граница парцеле, идентификацију непокретности, израду геодетских подлога за потребе разних врста пројеката у инжењерско-техничким областима, као и за издавање података за вештачење не представља захтев за провођење промене у катастру непокретности, а подноси се сходно одредбама овог правилника које се односе на захтев за провођење промене за које је потребно извести геодетске радове на терену.</p>
				<p class="bold">Евиденција геодетске организације о примљеним захтевима</p>
				<p class="hide-change" style="text-align: center"><em>Члан 69.</em></p>
				<p class="hide-change" style="text-align: center"><em>Престао је 
				да важи (види члан 103. Правилника - 7/2019-162)</em></p>
				<p class="bold">Врсте геодетских радова на терену </p>
				<p class="clan">Члан 70.</p>
				<p>За промене из члана 62. став 1. тач. 1), 3), 4), 6), 7), 8), 9) и 10) овог правилника потребно је претходно извести геодетске радове на терену. </p>
				<p>За промене из члана 62. став 1. тач. 11), 24), 28) и 33) овог правилника, по потреби се претходно изводе геодетски радови на терену сходно одредбама овог правилника.</p>
				<p>Геодетски радови на терену изводе се и у поступку обнављања граница парцеле, идентификације непокретности, израде геодетских подлога за потребе разних врста пројеката у инжењерско-техничким областима, за потребе вештачења, као и у другим случајевима прописаним законом или другим прописом. </p>
				<p class="bold">Општа правила код извођења геодетских радова на терену </p>
				<p class="hide-change" style="text-align: center"><em>Чл. 
				71-108.</em></p>
				<p class="hide-change" style="text-align: center"><em>Престали 
				су да важе (види члан 103. Правилника - 7/2019-162).</em></p>
				<p class="bold">Нумерација парцела и граничних тачака у поступку утврђивања и провођења промена у бази података</p>
				<p class="clan">Члан 109.</p>
				<p>Нове парцеле настале деобом парцеле која је нумерисана целим бројем, нумеришу се у виду разломка, тако да бројилац представља досадашњи број парцеле, а именилац бројеве од 1 до n.</p>
				<p>Ако се врши деоба парцеле која је нумерисана у виду разломка, нове парцеле се нумеришу тако да се за бројилац задржава бројилац дељене парцеле, а имениоци добијају бројеве у наставку иза последње искоришћеног броја имениоца за тај бројилац.</p>
				<p>Ако се врши спајање две или више парцела, нова парцела се нумерише бројем у наставку последњег искоришћеног броја у катастарској општини.</p>
				<p>Нумерација нових парцела насталих у поступку реализације пројекта парцелације, односно препарцелације врши се у складу са одредбама ст. 1–3. овог члана.</p>
				<p>Привремено нумерисане нове граничне тачке, нумеришу се у наставку иза последњег искоришћеног броја граничне тачке у бази података за ту катастарску општину.</p>
				<p>Парцеле чије су граничне линије измењене у поступку исправке грешке, унапређења тачности или уређења међе пред судом, задржавају постојеће бројеве. </p>
				<p class="bold">Поништавање броја парцеле и дела парцеле</p>
				<p class="clan">Члан 110. </p>
				<p>Број парцеле и дела парцеле, који је једанпут поништен не може се више употребити. </p>
				<p>Изузетно од става 1. овог члана, поништен број парцеле, односно дела парцеле може се употребити у случају:</p>
				<p>1) отклањања грешака, недостатака и пропуста;</p>
				<p>2) у поступку деекспропријације;</p>
				<p>3) поступања по другостепеном решењу или судској одлуци у вези са решењем о упису.</p>
				<p class="bold">Нумерација делова парцеле под објектом</p>
				<p class="clan">Члан 111.</p>
				<p>Земљиште под новим објектом нумерише се првим бројем после броја до тада употребљеног за нумерисање делова парцеле на тој парцели.</p>
				<p class="hide-change"><em>Престао је да важи ранији став 2. 
				(види члан 103. Правилника - 7/2019-162)</em></p>
				<p>Након провођења промене настале реализацијом пројекта парцелације, односно препарцелације, деобе парцеле и спајања парцела врши се ново нумерисање посебних делова парцеле, односно објеката од 1 до n у оквиру нове парцеле.</p>
				<p class="bold">Промена границе парцеле на основу пројекта парцелације, односно препарцелације</p>
				<p class="clan">Члан 112.</p>
				<p>Промена границе парцеле у оквиру границе грађевинског земљишта утврђује се на основу:</p>
				<p>1) пројекта парцелације, односно препарцелације потврђеног од стране надлежног органа;</p>
				<p>2) елабората геодетских радова.</p>
				<p>Ако је на парцелама обухваћеним пројектом парцелације, односно препарцелације уписано више лица, уз захтев за провођење промене доставља се сагласност свих лица уколико иста нису подносиоци захтева. У том случају на новонасталој парцели, односно парцелама уписују се одговарајући удели сходно уделима на постојећим парцелама. </p>
				<p>Ако се, поред формирања грађевинске парцеле на основу пројекта парцелације, односно препарцелације, захтева и упис новог имаоца права својине на новонасталој парцели, уз захтев се доставља и исправа о решеним имовинскоправним односима на земљишту, која садржи број парцеле и површину целе, односно дела постојеће парцеле која улази у састав новонастале парцеле, у складу са пројектом парцелације, односно препарцелације.</p>
				<p>У случају да исправа из става 3. овог члана не садржи идентичан податак о површини која улази у састав новонастале парцеле у односу на податак о површини након обраде података и утврђивање површина, пре доношења решења Служба обавештава странку да такву исправу измени и достави са тачном површином.</p>
				<p>У случају препарцелације израђене за потребе експропријације уз захтев за провођење парцелације не доставља се сагласност уписаних лица, односно доказ о решеним имовинскоправним односима на земљишту.</p>
				<p class="bold">Исправка границе суседних парцела на грађевинском земљишту</p>
				<p class="clan">Члан 113.</p>
				<p>Исправка границе суседних парцела на грађевинском земљишту утврђује се на основу:</p>
				<p>1) елабората геодетских радова;</p>
				<p>2) доказа о испуњености услова за примену општих правила за парцелацију;</p>
				<p>3) исправе о решеним имовинскоправним односима, односно о стицању земљишта, која садржи број парцеле и површину дела парцеле која улази у састав суседне парцеле;</p>
				<p>4) сагласности надлежног правобраниоца ако је суседна парцела у јавној својини.</p>
				<p class="bold">Формирање парцела у случају пресецања објекта </p>
				<p class="clan">Члан 114.</p>
				<p>Када према пројекту парцелације, односно препарцелације гранична линија сече постојећи објекат, формирају се парцеле у складу са пројектом, а упис података о објекту врши се у складу са чланом 124. овог правилника.</p>
				<p class="bold">Упис података на новонасталим парцелама</p>
				<p class="clan">Члан 115.</p>
				<p>На новонасталим парцелама уписују се досадашњи имаоци права у целини или са уделом, односно имаоци права у складу са исправом којом су решени имовинскоправни односи. </p>
				<p>На новонастале парцеле преносе се сви подаци о парцели, као и друга права и забележбе које су биле уписане на парцелама од којих су парцеле формиране, ако исправа за упис не одређује друкчије.</p>
				<p>Изузетно од става 2. овог члана, у случају да новонастала парцела не служи парцели у чију корист је уписана службеност, односно да у корист новонастале парцеле нема услова за упис службености, на новонасталој парцели се не задржава уписана службеност.</p>
				<p class="bold">Промена настала деобом парцеле изван границе грађевинског земљишта</p>
				<p class="clan">Члан 116.</p>
				<p>Промена настала деобом парцела изван границе грађевинског земљишта утврђује се на основу захтева имаоца, односно ималаца права својине и елабората геодетских радова.</p>
				<p>На обрадивом пољопривредном земљишту не могу се, сходно закону којим се уређује пољопривредно земљиште, деобом на терену формирати парцеле чија је површина мања од 0,5 хектара, а на обрадивом пољопривредном земљишту уређеном комасацијом, чија је површина мања од једног хектара, нити провести такве промене у бази података.</p>
				<p>На шумском земљишту уређеном комасацијом и на шумском земљишту за које је донет програм газдовања шумама не могу се, сходно закону којим се уређују шуме и шумско земљиште, деобом на терену формирати парцеле чија је површина мања од 0,5 хектара, нити провести такве промене у бази података.</p>
				<p class="bold">Упис података на новонасталим парцелама</p>
				<p class="clan">Члан 117.</p>
				<p>На новонастале парцеле преносе се сви подаци о парцели, право својине, као и друга права и забележбе које су биле уписане на парцелама од којих су парцеле настале.</p>
				<p>Изузетно од става 1. овог члана, у случају да новонастала парцела не служи парцели у чију корист је уписана службеност, односно да у корист новонастале парцеле нема услова за упис службености, на новонасталој парцели се не задржава уписана службеност.</p>
				<p class="bold">Промена настала спајањем парцела изван границе грађевинског земљишта</p>
				<p class="clan">Члан 118.</p>
				<p>Спајање две или више суседних парцела изван границе грађевинског земљишта утврђује се и проводи на основу захтева имаоца, односно ималаца права својине и скице одржавања катастра непокретности коју израђује Служба без извођења геодетских радова.</p>
				<p>На новонасталој парцели уписују се досадашњи ималац права својине у целини, односно имаоци права својине са уделом, према унетим површинама, осим ако није поднета одговарајућа исправа којом се удели ималаца права својине друкчије одређују.</p>
				<p>На новонасталу парцелу преносе се сви подаци о парцели, као и друга права и забележбе које су биле уписане на парцелама од којих су парцеле настале.</p>
				<p>На скици одржавања катастра непокретности из става 1. овог члана приказују се парцеле које се спајају и прецртана заједничка гранична линија и уписује се нови број парцеле, начин коришћења и катастарска класа земљишта.</p>
				<p class="bold">Промена настала у поступку уређења међе пред судом</p>
				<p class="clan">Члан 119.</p>
				<p>Промена границе парцеле у поступку уређења међе пред судом утврђује се на основу: </p>
				<p>1) судске одлуке о уређењу међе;</p>
				<p>2) друге исправе о решеним имовинскоправним односима, односно о стицању земљишта, која садржи број парцеле и површину дела парцеле која улази у састав суседне парцеле.</p>
				<p>На основу судске одлуке, односно друге исправе из става 1. овог члана, утврђује се и проводи промена која се односи на границу, облик, површину и право на парцелама између којих је међа уређена.</p>
				<p class="bold">Промена врсте земљишта</p>
				<p class="clan">Члан 120.</p>
				<p>Врста земљишта одређује се у складу са законом, а према каталогу шифара и назива за катастар непокретности. </p>
				<p>Промена врсте земљишта утврђује се на основу:</p>
				<p>1) закона којим се уређује грађевинско, пољопривредно, шумско и водно земљиште;</p>
				<p>2) планског документа којим се одређује грађевинско земљиште, односно акта који садржи попис катастарских парцела које се одређују за грађевинско земљиште;</p>
				<p>3) планског документа којим је земљиште опредељено за пољопривредну производњу, односно за подизање шума.</p>
				<p>У случају из става 2. тачка 2) овог члана уписује се и забележба о обавези плаћања накнаде за промену намене обрадивог пољопривредног земљишта, ако је земљиште проглашено за грађевинско земљиште после 15. јула 1992. године, сходно закону којим се уређује грађевинско земљиште.</p>
				<p>Ако није могуће утврдити да ли је земљиште грађевинско, пољопривредно, шумско или водно, сврстава се у остало, до утврђивања.</p>
				<p class="bold">Промена начина коришћења и катастарске класе земљишта</p>
				<p class="clan">Члан 121.</p>
				<p>Начин коришћења земљишта, односно катастарска култура и катастарска класа парцеле утврђује се за парцелу, односно део парцеле.</p>
				<p>Промена из става 1. овог члана утврђује се у складу са подзаконским актом којим се прописује катастарско класирање земљишта.</p>
				<p class="bold">Промена настала изградњом, деобом, спајањем, доградњом и реконструкцијом објекта</p>
				<p class="clan">Члан 122.</p>
				<p>Промена настала изградњом, деобом, спајањем, доградњом и реконструкцијом објекта утврђује се у складу са чланом 74. Закона, на основу:</p>
				<p>1) издате употребне дозволе у обједињеној процедури и елабората геодетских радова;</p>
				<p>2) елабората геодетских радова и техничке документације ако је за објекат издата грађевинска или употребна дозвола.</p>
				<p>Ако за изградњу, деобу, спајање, доградњу и реконструкцију објекта није издата грађевинска и употребна дозвола, или је од дозволе одступљено, уписује сe одговарајућа забележба. </p>
				<p class="bold">Промена на земљишту настала изградњом објекта</p>
				<p class="clan">Члан 123.</p>
				<p>За део парцеле на коме је изграђен објекат мења се начин коришћења земљишта у земљиште под објектом.</p>
				<p>Ако се ради о промени на земљишту за коју без грађевинске дозволе није могуће утврдити да се ради о објекту (рибњаци и др.), на делу где је извршена таква изградња врши се промена начина коришћења земљишта тако што се уписује култура.</p>
				<p class="bold">Упис објекта изграђеног на више парцела</p>
				<p class="clan">Члан 124.</p>
				<p>Ако је објекат изграђен на две или више парцела, подаци о објекту уписују се на парцели на којој је објекат већим делом изграђен, са уписом забележбе на објекту да је део објекта изграђен и на другим парцелама. </p>
				<p>На другим парцелама не уписују се подаци о објекту, већ се уписује забележба да је на њима изграђен део објекта.</p>
				<p>Ако је површина дела објекта који се налази на другој парцели мања од 0,5 m², тај део се приказује на плану, али се на парцели не формира део и не уписује забележба из става 2. овог члана.</p>
				<p>Ако објекат има посебне делове, посебни делови уписују се на објекту везаном за парцелу где је већим делом изграђен. </p>
				<p>Двојни објекат дели се и уписује као два посебна објекта у складу са грађевинском и употребном дозволом или ако гранична линија између парцела на којима се налази објекат сече објекат по вертикали на два посебна објекта.</p>
				<p>Подаци о мосту, вијадукту и сличном објекту, уписују се сходно ставу 1. овог члана, с тим што се на парцелама изнад којих се налази, уписује забележба да се изнад налази мост или вијадукт и наводе парцеле изнад којих се налази.</p>
				<p class="bold">Објекти изграђени у складу са прописима</p>
				<p class="clan">Члан 125.</p>
				<p>Објектима изграђеним у складу са прописима сматрају се објекти за које је издата грађевинска и употребна дозвола, као и:</p>
				<p>1) објекти у градовима, односно насељима градског карактера изграђени до 3. јуна 1948. године, када је ступила на снагу Основна уредба о грађењу („Службени лист ФНРЈ”, број 46/48);</p>
				<p>2) стамбене зграде које су изграђене на селу до 21. марта 1961. године, када је ступио на снагу Закон о условима за изградњу стамбених зграда на селу („Службени гласник НРС”, број 7/61) или до ступања на снагу прописа о условима за изградњу стамбених зграда, уколико су их општински народни одбори донели у року прописаном тим законом;</p>
				<p>3) остале врсте објеката који су изграђени на селу до 8. јула 1973. године, када је ступио на снагу Закон о изградњи инвестиционих објеката („Службени гласник СРС”, број 25/73), односно до ступања на снагу општинске, односно градске одлуке, уколико је иста донета у року прописаном тим законом;</p>
				<p>4) објекти за које се издаје решење о одобрењу извођења радова и не издаје грађевинска дозвола, у складу са законом којим се уређује изградња објеката.</p>
				<p>Време изградње објеката из става 1. тач. 1), 2) и 3) овог члана, утврђује се на основу датума геодетског мерења објекта, датума уписа у катастар земљишта, уверења надлежног органа или налаза и мишљења сталног судског вештака грађевинске струке о времену њихове изградње.</p>
				<p>Правни статус објекта уписује се на основу утврђених чињеница о градњи, а према каталогу шифара и назива за катастар непокретности.</p>
				<p class="bold">Утврђивање кућног броја</p>
				<p class="clan">Члан 126.</p>
				<p>Ако парцела на којој је изграђен објекат нема утврђен кућни број, а објекат испуњава прописане услове за утврђивање кућног броја, истовремено са уписом објекта, по службеној дужности утврђује се кућни број у складу са подзаконским актом којим се уређује начин и поступак утврђивања кућних бројева, означавања зграда бројевима и означавања назива насељених места, улица и тргова.</p>
				<p class="bold">Упис посебног дела објекта</p>
				<p class="clan">Члан 127.</p>
				<p class="hide-change"><em>Престали су да важе ранији ст. 1. и 
				2. (види члан 103. Правилника - 7/2019-162)</em></p>
				<p>Ако посебан део објекта прелази и на други објекат, подаци о посебном делу уписују се на објекту на коме је већим делом изграђен, са уписом забележбе да се део налази и на другом објекту. </p>
				<p class="bold">Упис имаоца права</p>
				<p class="clan">Члан 128.</p>
				<p class="hide-change"><em>Престао је да важи ранији став 1. 
				(види члан 103. Правилника - 7/2019-162)</em></p>
				<p>Ако за новоизграђени објекат није издата грађевинска и употребна дозвола или је од дозволе одступљено врши се упис одговарајуће забележбе сходно каталогу шифара и назива за катастар непокретности.</p>
				<p class="bold">Промена настала доградњом објекта</p>
				<p class="clan">Члан 129.</p>
				<p>Промена настала доградњом објекта проводи се у случајевима извршене доградње ван габарита или надзиђивањем постојећег објекта.</p>
				<p>Ако је доградња објекта који је изграђен у складу са прописима изведена без грађевинске дозволе, односно ако је доградња објекта који је изграђен без дозволе изведена са грађевинском и употребном дозволом, за објекат се уписује податак о правном статусу „Објекат, односно део објекта није изграђен у складу са прописима”, као и одговарајућа забележба сходно каталогу шифара и назива за катастар непокретности.</p>
				<p class="bold">Упис имаоца права на дограђеном објекту</p>
				<p class="clan">Члан 130.</p>
				<p class="hide-change"><em>Престали су да важе ранији ст. 1, 2. 
				и 3. (види члан 103. Правилника - 7/2019-162)</em></p>
				<p>Променом насталом доградњом објекта мења се грађевинска бруто површина објекта и у зависности од доградње, спратност објекта, број посебних делова објекта и површина под објектом.</p>
				<p class="hide-change"><em>Престао је да важи ранији став 5. 
				(види члан 103. Правилника - 7/2019-162)</em></p>
				<p class="bold">Промена настала реконструкцијом објекта</p>
				<p class="clan">Члан 131.</p>
				<p>Промена настала реконструкцијом објекта, проводи се ако је у објекту промењен број функционалних јединица, односно посебних делова објекта, или се мењају други уписани подаци о објекту.</p>
				<p class="hide-change"><em>Престао је да важи ранији став 2. 
				(види члан 103. Правилника - 7/2019-162)</em></p>
				<p class="bold">Промена настала уклањањем објекта</p>
				<p class="clan">Члан 132.</p>
				<p>Промена настала уклањањем објекта утврђује се на основу елабората геодетских радова, уз који се прилаже решење о уклањању објекта ако је издато. </p>
				<p>У случају уклањања објекта бришу се подаци о објекту у бази података, права и забележбе на том објекту, као и број, граничне линије и подаци о делу парцеле на коме се објекат налазио.</p>
				<p>Површина дела парцеле из става 2. овог члана додаје се површини суседног дела парцеле.</p>
				<p class="bold">Промена настала уклањањем дела објекта</p>
				<p class="clan">Члан 133.</p>
				<p>Промена настала уклањањем дела објекта утврђује се на основу елабората геодетских радова. </p>
				<p>Уклањањем дела објекта мења се спратност, геометрија објекта и дела парцеле – земљиште под објектом, сходно промени насталој уклањањем објекта.</p>
				<p class="bold">Промена начина коришћења и структуре објекта и посебног дела објекта</p>
				<p class="clan">Члан 134.</p>
				<p>Промена начина коришћења настала адаптацијом или изменом структуре објекaтa и посебних деловa објекaта који су изграђени у складу са прописима, утврђује се на основу грађевинске и употребне дозволе, уверења надлежног органа, односно налаза и мишљења сталног судског вештака грађевинске струке. </p>
				<p>За објекте и посебне делове објекта који нису изграђени у складу са прописима, промена начина коришћења утврђује се на основу записника о извршеном увиђају израђеног у поступку геодетског утврђивања промене на терену.</p>
				<p>Када се мења начин коришћења посебног дела објекта, врши се и одговарајућа промена начина коришћења објекта у коме се посебан део налази.</p>
				<p class="bold">Промена настала на објектима за које је уписано да су без грађевинске, односно употребне дозволе</p>
				<p class="clan">Члан 135.</p>
				<p>За уписани објекат за кога се накнадно достави грађевинска и употребна дозвола, утврђује се промена:</p>
				<p>1) правног статуса објекта;</p>
				<p>2) државине у право својине и врши брисање одговарајуће забележбе, ако је на објекту уписана државина.</p>
				<p>Ако је објекат изграђен пре прописа из члана 125. овог правилника, промена из стaвa 1. овог члана утврђујe се на основу уверења надлежног органа, односно налаза и мишљења сталног судског вештака грађевинске струке.</p>
				<p>Пре провођења промене из става 1. овог члана, Служба или геодетска организација, врши проверу идентичности података који се односе на димензије, положај, спратност и начин коришћења објекта, односно број и структуру посебних делова, ако објекат има посебне делове.</p>
				<p class="bold">Накнадни упис посебних делова објекта</p>
				<p class="clan">Члан 136.</p>
				<p>Ако приликом првог уписа објекта није извршен упис посебних делова објекта, на основу накнадно достављене грађевинске и употребне дозволе и техничке документације за објекат, или уверења надлежног органа, односно налаза и мишљења сталног судског вештака грађевинске струке, врши се и упис свих посебних делова објекта.</p>
				<p>За имаоца права својине на посебним деловима уписује се ималац права својине на објекту, односно друго лице сходно члану 134. Закона.</p>
				<p class="bold">Промена имаоца права, односно држаоца на непокретности</p>
				<p class="clan">Члан 137.</p>
				<p>Промена имаоца права, односно држаоца на непокретности врши се на основу исправе, чији су садржина и облик прописани законом, уз постојање општих услова за упис права.</p>
				<p>Изузетно од става 1. овог члана, промена уписа права врши се и без исправе на основу закона.</p>
				<p>О имаоцу права, односно држаоцу на непокретности уписују се подаци о имену, имену једног родитеља и презимену, адреси и ЈМБГ, односно пословном имену, седишту и МБ.</p>
				<p class="bold">Правни континуитет</p>
				<p class="clan">Члан 138.</p>
				<p>Правни континуитет између ималаца права постоји кад се право изводи из права уписаног претходника, или лица које испуњава услове за упис.</p>
				<p>Не захтева се правни континуитет са уписаним претходником у случају стицања права по основу: </p>
				<p>1) комасације;</p>
				<p>2) уговора о откупу стана у друштвеној, односно државној својини закљученог у складу са законом.</p>
				<p>Не захтева се правни континуитет и за упис стицања права по закону који не прописује, као услов, правни континуитет са уписаним претходником, односно који друкчије одређује услов и основ уписа.</p>
				<p class="bold">Упис страног лица</p>
				<p class="clan">Члан 139.</p>
				<p>Страно лице може бити уписано у катастар непокретности, у складу са законом, на основу исправе и уз постојање узајамности у погледу стицања права својине, на основу података које води министарство надлежно за послове правде.</p>
				<p>За страно лице које обавља делатност у Републици Србији, поред постојања узајамности из става 1. овог члана, неопходно је доставити и мишљење надлежног министарства да је непокретност неопходна за обављање делатности.</p>
				<p>О извршеном упису страног лица обавештава се министарство надлежно за послове правде.</p>
				<p class="bold">Упис удела</p>
				<p class="clan">Члан 140.</p>
				<p>Удели права на непокретности уписују се у складу са исправом подобном за упис и исказују се у облику разломка чији укупан збир мора бити 1.</p>
				<p>Ако су у исправи удели изражени у процентима или децималним бројевима, удео права прерачунава се у одговарајући разломак.</p>
				<p class="bold">Промена врсте права и облика својине на непокретности</p>
				<p class="clan">Члан 141.</p>
				<p>Промена врсте права и облика својине на непокретности врши се на основу одговарајуће исправе којом се конституише друга врста права или облик својине.</p>
				<p>Промена настала конверзијом права коришћења или права закупа на грађевинском земљишту у државној својини у право својине, односно јавне својине, врши се у складу са одредбама закона којим се уређује грађевинско земљиште, у зависности од тога да ли се ради о изграђеном или неизграђеном грађевинском земљишту које одређује тај закон.</p>
				<p>Промена на непокретностима у државној својини настала успостављањем јавне својине Републике Србије, аутономне покрајине или јединице локалне самоуправе, врши се у складу са законом којим се уређује јавна својина.</p>
				<p>Промене из ст. 2. и 3. овог члана проводе се по захтеву или по службеној дужности, у законом прописаним роковима.</p>
				<p class="bold">Промена настала стицањем права коришћења</p>
				<p class="clan">Члан 142.</p>
				<p>На непокретностима у јавној својини право коришћења, односно корисник уписује се у складу са законом којим се уређује јавна својина.</p>
				<p>Право коришћења уписује се у катастар непокретности уписом података о имаоцу права коришћења, односно кориснику заједно са подацима о имаоцу права јавне својине на непокретности.</p>
				<p class="bold">Промена настала стицањем права закупа</p>
				<p class="clan">Члан 143.</p>
				<p>Право закупа на непокретности уписује се у катастар непокретности уписом података о имаоцу права закупа, трајању закупа, као и података о исправи за упис, без промене података о имаоцу права својине на непокретности.</p>
				<p>Право подзакупа уписује се на начин прописан за упис закупа, без брисања права закупа. </p>
				<p>Право закупа, односно подзакупа брише се по захтеву, протеком рока или пре протека рока на основу исправе о њиховом престанку.</p>
				<p class="bold">Промена настала брисањем држаоца и уписом права својине на парцели</p>
				<p class="hide-change" style="text-align: center"><em>Члан 144.</em></p>
				<p class="hide-change" style="text-align: center; font-family: Verdana, Arial, sans-serif">
				<em>Престао је да важи (види члан 103. Правилника - 7/2019-162)</em></p>
				<p class="bold">Промена настала утврђивањем службености</p>
				<p class="clan">Члан 145.</p>
				<p>Право службености уписује се као право плодоуживања, право пролаза, као и друго право прописано законом којим се уређују права на непокретности.</p>
				<p>Право службености уписује се на непокретности у корист одређеног имаоца права или у корист друге непокретности без обзира на имаоца права својине на тој непокретности.</p>
				<p>Право стварне службености уписује се на непокретностима у чију корист (повласно добро) и на чији терет (послужно добро) је успостављена службеност, без уписа података о лицима која су имаоци права својине на тим непокретностима.</p>
				<p class="bold">Основ за упис права службености</p>
				<p class="clan">Члан 146.</p>
				<p>Право службености уписује се на основу исправе, као и на основу самог закона ако је законом прописан упис службености.</p>
				<p>Ако се вршење службености ограничава на одређене просторне границе, скица и опис те просторне границе представља саставни део исправе из става 1. овог члана.</p>
				<p class="bold">Промена настала успостављањем хипотеке</p>
				<p class="clan">Члан 147.</p>
				<p>Хипотека се уписује на непокретности, односно праву својине или другом праву на непокретности, у складу са законом којим се уређује хипотека.</p>
				<p class="bold">Хипотека на објекту у изградњи</p>
				<p class="clan">Члан 148.</p>
				<p>Хипотека на објекту, односно посебном делу објекта у изградњи уписује се на парцели на којој се објекат гради. </p>
				<p>Приликом уписа објекта, односно посебног дела објекта из става 1. овог члана у катастар непокретности за који је издата употребна дозвола, истим решењем хипотека се по службеној дужности уписује на објекту, односно посебном делу објекта и брише се са парцеле.</p>
				<p class="hide-change"><em>Престао је да важи ранији став 3. 
				(види члан 103. Правилника - 7/2019-162)</em></p>
				<p class="bold">Подаци о хипотеци</p>
				<p class="clan">Члан 149.</p>
				<p>Код уписа хипотеке у катастар непокретности уписује се:</p>
				<p>1) врста хипотеке прописана законом;</p>
				<p>2) име и презиме, адреса и ЈМБГ, односно пословно име, седиште повериоца и МБ;</p>
				<p>3) име и презиме, адреса и ЈМБГ, односно пословно име, седиште дужника и МБ;</p>
				<p>4) висина потраживања које се обезбеђује хипотеком; </p>
				<p>5) валута плаћања и валута обрачуна;</p>
				<p>6) каматна стопа;</p>
				<p>7) датум уписа; </p>
				<p>8) рок отплате.</p>
				<p>Заједничка хипотека уписује се тако што се за сваку непокретност обухваћену заједничком хипотеком, уписују сви подаци из става 1. овог члана.</p>
				<p>Подаци о хипотеци из става 1. овог члана, осим датума уписа, могу се изменити при чему се наводи и датум уписа измене. </p>
				<p class="bold">Испис хипотеке</p>
				<p class="clan">Члан 150.</p>
				<p>Хипотека се исписује престанком обезбеђеног потраживања на основу изјаве хипотекарног повериоца да пристаје на испис хипотеке дате у писаној форми уз оверу потписа хипотекарног повериоца, односно лица које га заступа, у складу са законом којим се уређује оверавање потписа.</p>
				<p>Хипотека се исписује и у другим случајевима прописаним законом за престанак хипотеке.</p>
				<p class="bold">Промена настала изменом првенственог реда уписа</p>
				<p class="clan">Члан 151.</p>
				<p>Измена првенственог реда уписа врши се за уписано право на непокретности које је по редоследу касније уписано од истог права које је уписано раније и са којим ће заменити место.</p>
				<p>Измена се врши на основу захтева имаоца касније уписаног права и сагласности свих уписаних ималаца истих права на непокретности чија права би била повређена изменом, односно којима се ред помера.</p>
				<p>Сагласност уписаних ималаца права доставља се у писаној форми уз оверу потписа у складу са законом којим се уређује оверавање потписа.</p>
				<p>У решењу о измени првенственог реда уписа права наводе се нови датуми о упису, односно редоследу уписаних права на непокретности.</p>
				<p class="bold">Промена настала уписом права прече куповине</p>
				<p class="clan">Члан 152.</p>
				<p>Право прече куповине непокретности уписује се на основу исправе којом је право прече куповине успостављено.</p>
				<p>У решењу којим се уписује забележба, наводи се непокретност, ималац тога права и рок до када право траје који је одређен у исправи. </p>
				<p>Изузетно од става 2. овог члана, ако се ради о праву прече куповине које је установљено уговором о купопродаји у корист продавца на рок дужи од пет година од дана закључења уговора, у решењу којим се уписује забележба рок се своди и одређује се упис на рок од пет година, у складу са законом којим се уређују облигациони односи.</p>
				<p>Право прече куповине сувласника непокретности, власника суседног пољопривредног земљишта, или друга права прече куповине која се стичу по самом закону, не уписује се у катастар непокретности.</p>
				<p class="bold">Промена настала истеком важности уписа</p>
				<p class="clan">Члан 153.</p>
				<p>Орочени уписи и уписи којима је истекла важност бришу се по захтеву странке, или по службеној дужности ако је таква обавеза прописана законом.</p>
				<p class="bold">Промена настала поништавањем, односно укидањем исправе</p>
				<p class="clan">Члан 154.</p>
				<p>Када је поништена или укинута исправа која је била основ за промену у катастру непокретности, врши се повраћај на стање пре провођења промене, под условом да после промене настале на основу поништене или укинуте исправе није било промене имаоца права на непокретностима.</p>
				<p>Ако је после промене настале на основу поништене или укинуте исправе, било промене имаоца права на непокретностима, уз исправу о поништавању или укидању потребно је доставити исправу којом се одлучује и о праву уписаног имаоца права на непокретности.</p>
				<p class="bold">Исправљање грешака, недостатака и пропуста</p>
				<p class="clan">Члан 155.</p>
				<p>Грешке, недостаци и пропусти у подацима о непокретностима настале у поступку премера, оснивања, одржавања или обнове катастра непокретности и поступку превођења аналогног у дигитални катастарски план, које се односе на границе, димензије, површину и друге податке о парцелама, објектима и посебним деловима објеката, као и на уписана права на непокретностима, исправљају се у поступку одржавања катастра непокретности по захтеву странке или по службеној дужности, у роковима прописаним Законом.</p>
				<p>Служба у поступку исправке, пре доношења решења, одржава усмену расправу кад је то корисно за разјашњење ствари, кад се брише или мења уписано право, односно у другим случајевима прописаним законом, изводи геодетско мерење на терену и друга доказна средства прописана законом, ценећи упис и прописе који су важили у време настанка грешке.</p>
				<p>У случају кад се брише или мења уписано право физичком лицу које је умрло или правном лицу које је престало да постоји, усмена расправа одржава се у присуству наследника, односно правних следбеника тих лица.</p>
				<p class="bold">Накнадни упис података о посебном делу објекта</p>
				<p class="clan">Члан 156.</p>
				<p>За посебне делове објекта уписане у катастар непокретности на основу података преузетих из земљишне књиге, књиге тапија, књиге продатих друштвених станова са хипотеком или уговора о откупу стана у друштвеној, односно државној својини сачињеног у складу са законом, а који не садрже све неопходне податке о посебном делу, подаци који недостају о посебном делу објекта уписују се на основу грађевинске и употребне дозволе и техничке документације, или уверења надлежног органа, односно налаза и мишљења сталног судског вештака грађевинске струке.</p>
				<p class="bold">Упис предбележбе</p>
				<p class="clan">Члан 157.</p>
				<p>Упис предбележбе се врши на основу исправе за упис која не испуњава услове за коначан упис права.</p>
				<p>Предбележбом се уписује ималац права, без брисања уписаног лица, са уписом рока за оправдање предбележбе.</p>
				<p>Предбележба се брише по захтеву ако се оправда у одређеном року, или по службеној дужности истеком рока на који је уписана. </p>
				<p class="bold">Промена личних, статусних и других података о имаоцу права на непокретности</p>
				<p class="clan">Члан 158.</p>
				<p>Промена личних, статусних и других података о имаоцу права утврђује се на основу исправе надлежног органа којом се доказује промена личних података за физичка лица и назива и статусних података за правно лице, као и других података о имаоцу права.</p>
				<p class="bold">Забележба личних стања</p>
				<p class="clan">Члан 159.</p>
				<p>Забележба личних стања имаоца права на непокретности уписује се као забележба малолетства, старатељства, лишења пословне способности, продужења родитељског права, стечаја и остале забележбе прописане законом.</p>
				<p>Забележба личних стања уписује се на основу извода из матичне књиге рођених (малолетство), решења надлежног општинског органа (старатељство), решења надлежног суда (лишење, односно ограничење пословне способности, продужење родитељског права, стечај).</p>
				<p>Забележба из става 1. овог члана садржи податке о лицу, стању и исправама на основу којих је уписана.</p>
				<p class="bold">Забележба првенственог реда</p>
				<p class="clan">Члан 160.</p>
				<p>Забележба првенственог реда за упис права уписује се по захтеву имаоца права својине на непокретности који намерава отуђење или оптерећење непокретности, односно упис нове хипотеке на месту раније хипотеке у складу са законом којим се уређује хипотека.</p>
				<p>Забележба првенственог реда брише се истеком рока по службеној дужности, или истовремено са уписом, односно предбележбом права извршеног уз позивање на забележени првенствени ред.</p>
				<p>Забележба из става 1. овог члана садржи податке о праву, лицу у чију корист се уписује, року на који се уписује, а ако је у питању хипотека и податак о највишем износу који се обезбеђује. </p>
				<p class="bold">Забележба спора</p>
				<p class="clan">Члан 161.</p>
				<p>Забележба спора за утврђивање права на непокретности, односно за брисање уписаног права на непокретности, уписује се на основу доказа да је спор покренут код надлежног суда, достављањем примерка тужбе са пријемним печатом суда или потврде суда о пријему тужбе, односно решења суда о упису забележбе спора.</p>
				<p>Забележба спора брише се на основу правноснажне одлуке суда донете у поступку поводом кога је уписана забележба спора.</p>
				<p>Ако се на основу исправе из става 2. овог члана врши упис права својине или другог права, истим решењем се брише право својине, односно друго право уписано или предбележено после уписа забележбе покретања спора.</p>
				<p>Забележба из става 1. овог члана садржи податке о спору и суду пред којим је спор покренут.</p>
				<p class="bold">Забележба поступка извршења</p>
				<p class="clan">Члан 162.</p>
				<p>Забележба поступка извршења уписује се на основу решења о извршењу или закључка извршитеља о спровођењу извршења на непокретности, донетог против дужника који је ималац права својине или сусвојине на непокретности.</p>
				<p>Ако је на непокретности уписано друго лице, уз захтев за упис забележбе подноси се исправа подобна за упис права својине, односно сусвојине дужника, на основу које се по службеној дужности врши упис тог права и истим решењем дозвољава упис забележбе.</p>
				<p>Ако се на основу одлуке донете у поступку извршења врши упис права својине, истим решењем се брише право својине уписано или предбележено после забележбе поступка извршења.</p>
				<p>Забележба из става 1. овог члана садржи податке о решењу или закључку о спровођењу извршења, повериоцу и дужнику.</p>
				<p class="bold">Забележба другог поступка</p>
				<p class="clan">Члан 163.</p>
				<p>У катастар непокретности уписује се забележба и сваког другог поступка пред судом, односно вршиоцем јавних овлашћења, који за исход може имати промену уписа права на непокретности.</p>
				<p>Забележба из става 1. овог члана уписује се на основу доказа да је такав поступак покренут.</p>
				<p>Упис и брисање забележбе, односно упис права на основу исправе проистекле из забележеног поступка, врши се сходно одредбама овог правилника којима се прописује упис забележбе спора. </p>
				<p>Забележба из става 1. овог члана садржи податке о поступку и суду, односно вршиоцу јавних овлашћења пред којим је поступак покренут.</p>
				<p class="bold">Забележба забране отуђења и оптерећења</p>
				<p class="clan">Члан 164.</p>
				<p>Забележба забране отуђења и оптерећења уписује се на основу 
				<span class="v2-clan-left-1">одлуке суда, односно другог 
				надлежног органа</span>, као привремена мера обезбеђења одређена у односу на имаоца права својине на непокретности.</p>
				<p>Забележба из става 1. овог члана не спречава даље уписе на непокретности на којој је уписана.</p>
				<p>Ако се на основу одлуке донете у поступку у коме је одређена привремена мера, врши упис права својине или другог права, истим решењем се брише право својине, односно друго право уписано или предбележено после уписа забележбе забране отуђења и оптерећења.</p>
				<p>Забележба из става 1. овог члана садржи податке 
				<span class="v2-clan-left-1">о одлуци и органу који је одлуку</span> донео. </p>
				<p><span class="hide-change">*Службени гласник РС, број 88/2016</span></p>
				<p>&nbsp;</p>
				<p class="bold">Забележба забране уписа на непокретности</p>
				<p class="clan">Члан 165.</p>
				<p>У катастар непокретности уписује се забележба забране уписа на непокретности, на основу закона и одлуке суда, односно другог надлежног органа, којима се забрањује упис на одређеној непокретности.</p>
				<p>Забележба из става 1. овог члана, спречава сваки даљи упис на непокретности на којој је уписана, до брисања те забележбе.</p>
				<p>Забележба из става 1. овог члана садржи податке о основу за упис забележбе.</p>
				<p class="bold">Забележба покретања поступка експропријације</p>
				<p class="clan">Члан 166.</p>
				<p>Забележба покретања поступка експропријације уписује се на основу доказа да је предлог за покретање поступка експропријације поднет надлежном органу.</p>
				<p>Забележба покретања поступка експропријације уписује се и брише на начин и под условима прописаним за упис забележбе спора и производи исте правне последице.</p>
				<p>Забележба из става 1. овог члана садржи податке о предлагачу, органу и поступку експропријације.</p>
				<p class="bold">Забележба хипотекарне продаје </p>
				<p class="clan">Члан 167.</p>
				<p>У катастар непокретности уписује се забележба хипотекарне продаје, по захтеву повериоца, а на основу доказа прописаних законом.</p>
				<p>Забележба хипотекарне продаје уписује се на основу копија опомена о продаји непокретности са доказима да су послате дужнику, власнику непокретности и осталим хипотекарним повериоцима, копије уговора о хипотеци и изјаве повериоца да дужник није испунио дуг.</p>
				<p>По захтеву за упис забележбе хипотекарне продаје поступа се у складу са Законом, независно од редоследа решавања захтева.</p>
				<p>Поступци по захтевима за упис на истој непокретности се прекидају, о чему се доноси закључак, а настављају се после брисања забележбе хипотекарне продаје, односно после одлучивања о захтеву купца за упис у случају хипотекарне продаје исте непокретности.</p>
				<p>Забележба из става 1. овог члана садржи податке прописане законом којим се уређује хипотека, а који се наводе у решењу Службе о упису забележбе хипотекарне продаје.</p>
				<p>Решење о упису забележбе из става 1. овог члана, доноси се у року који је прописан законом.</p>
				<p class="bold">Забележба постојања уговора о доживотном издржавању </p>
				<p class="clan">Члан 168.</p>
				<p>Забележба постојања уговора о доживотном издржавању уписује се на непокретности у корист даваоца издржавања који ће после смрти примаоца издржавања стећи својину на непокретности.</p>
				<p>Ако је после уписа забележбе постојања уговора о доживотном издржавању извршен упис права својине на основу друге исправе у корист другог лица, а не даваоца издржавања, брисање тог уписа врши се на основу судске одлуке којом се поништава исправа на основу које је извршен упис права својине.</p>
				<p>Забележба из става 1. овог члана садржи податке о уговору и примаоцу и даваоцу издржавања који су закључили уговор.</p>
				<p class="bold">Забележба постојања брачног уговора </p>
				<p class="clan">Члан 169.</p>
				<p>Забележба постојања брачног уговора уписује се на непокретности на којој је према уговору искључен законски режим заједничке својине супружника.</p>
				<p>Ако је уговором обухваћена и будућа имовина супружника, уговор се сматра подобним за упис забележбе из става 1. овог члана, иако не садржи податке о непокретности.</p>
				<p>Забележба из става 1. овог члана садржи податке о уговору и супружницима који су закључили уговор.</p>
				<p class="bold">Забележба решења о издавању грађевинске дозволе </p>
				<p class="clan">Члан 170.</p>
				<p>Забележба решења о издавању грађевинске дозволе уписује се на парцели на којој је решењем одобрена изградња.</p>
				<p>Забележба из става 1. овог члана садржи број и датум решења и назив органа који је издао дозволу, податке о инвеститору, основне податке о објекту (врста, спратност и бруто површина) и року важења дозволе.</p>
				<p>Забележба се брише даном уписа објекта у катастар непокретности за који је издата дозвола, или протеком рока важења дозволе.</p>
				<p class="bold">Забележба да првостепена одлука није коначна, забележба да првостепена одлука није правноснажна и забележба покретања управног спора</p>
				<p class="clan">Члан 171.</p>
				<p>Забележба да првостепена одлука није коначна, забележба да првостепена одлука није правноснажна и забележба покретања управног спора против другостепенe одлуке, уписују се и бришу без доношења решења, под условима прописаним Законом.</p>
				<p>У забележбама из става 1. овог члана наводе се бројеви и датуми одлука, односно име или назив странке која је покренула управни спор.</p>
				<p class="bold">Остале забележбе</p>
				<p class="clan">Члан 172.</p>
				<p>Забележба заштите природних добара, културних добара и остале забележбе прописане законом уписују се на начин и под условима прописаним законом којим је одређен њихов упис у катастар непокретности.</p>
				<p class="bold">Утврђивање и промена кућног броја</p>
				<p class="clan">Члан 173.</p>
				<p>Упис, односно промена кућног броја проводи се у складу са подзаконским актом којим се уређује начин и поступак утврђивања кућних бројева, означавања зграда бројевима и означавања назива насељених места, улица и тргова.</p>
				<p class="bold">Промена настала именовањем, односно променом назива улице или трга</p>
				<p class="clan">Члан 174.</p>
				<p>Промена назива улице или трга проводи се у катастру непокретности по службеној дужности на основу одлуке надлежног органа локалне самоуправе о именовању, односно промени назива улице или трга, у складу са подзаконским актом којим се уређује начин и поступак утврђивања кућних бројева, означавања зграда бројевима и означавања назива насељених места, улица и тргова.</p>
				<p class="bold">Промена граница и назива катастарске општине</p>
				<p class="clan">Члан 175.</p>
				<p>Промена границе катастарске општине, проводи се по службеној дужности на основу одлуке Владе. </p>
				<p>Промена назива катастарске општине проводи се у катастру непокретности на основу закона којим се уређује територијална организација Републике Србије.</p>
				<p class="bold">Деоба и спајање катастарских општина</p>
				<p class="clan">Члан 176.</p>
				<p>Ако се једна катастарска општина дели на две или више нових катастарских општина, уносе се нове границе катастарских општина, а бројеви парцела се задржавају.</p>
				<p>Ако се две катастарске општине споје у једну нову катастарску општину уноси се нова граница катастарске општине и врши се пренумерација парцела катастарске општине која има мањи број парцела, додавањем једнозначног префикса испред постојећих бројева парцела (на пример 10000). </p>
				<p>Ако се део једне катастарске општине припаја другој катастарској општини, уноси се нова граница катастарске општине и врши се пренумерација парцела катастарске општине чији се део припаја, по правилу додавањем једнозначног префикса испред постојећих бројева парцела.</p>
				<p class="hide-change"><em>Престао је да важи ранији став 4. 
				(види члан 103. Правилника - 7/2019-162)</em></p>
				<p class="bold">Промена границе, назива и матичног броја просторних јединица</p>
				<p class="clan">Члан 177.</p>
				<p>Промена границе, назива и матичног броја катастарског среза проводи се у катастру непокретности на основу одлуке Завода о промени границе катастарског среза објављене у „Службеном гласнику Републике Србије”. </p>
				<p>Промена граница и матичног броја осталих просторних јединица, проводи се на основу акта надлежног органа.</p>
				<p>Промена назива градова, општина и насеља проводи се на основу закона.</p>
				<p class="bold">Промена положаја државне границе</p>
				<p class="clan">Члан 178.</p>
				<p>Подаци који се односе на промену положаја државне границе преузимају се из Регистра државне границе и проводе се на основу података премера државне границе.</p>
				<p>У случају промене из става 1. овог члана, границе осталих просторних јединица, као и границе парцела усклађују се са државном границом. </p>
				<p>О промени границе парцеле из става 2. овог члана, о упису или брисању других података о парцели укључујући и одговарајућа права, доноси се решење.</p>
				<p class="bold">Промена катастарског прихода</p>
				<p class="clan">Члан 179.</p>
				<p>Промена катастарског прихода настаје приликом:</p>
				<p>1) промене културе и класе земљишта;</p>
				<p>2) промене границе катастарског среза;</p>
				<p>3) обнове катастарског класирања на делу или целој катастарској општини;</p>
				<p>4) промене лествице катастарског прихода;</p>
				<p>5) промене катастарског прихода по одлуци надлежног органа.</p>
				<p>Промена катастарског прихода проводи се по службеној дужности.</p>
				<p class="bold">Промена тржишне вредности непокретности</p>
				<p class="clan">Члан 180.</p>
				<p>Упис података о тржишној вредности за новонастале парцеле и новоизграђене, дограђене, реконструисане и адаптиране објекте и посебне делове објекта, врши се складу са подзаконским актом којим се прописује начин и поступак процене вредности непокретности.</p>
				<p>Промена података о вредности свих непокретности врши се у складу са Законом и подзаконским актом којим се прописује начин и поступак процене вредности непокретности.</p>
				<p class="bold">Друге промене у складу са законом</p>
				<p class="clan">Члан 181.</p>
				<p>Друге промене на непокретностима и правима на њима, проводе се у складу са законом којим се прописује врста промене, поступак, услов и основ за промену.</p>
				<p class="bold">Одлучивање о захтеву за провођење промене</p>
				<p class="clan">Члан 182.</p>
				<p>О захтеву за провођење промене поступа се према редоследу пријема, у складу са Законом.</p>
				<p>Захтев за провођење промене се усваја и дозвољава се упис кад су испуњени услови прописани Законом и овим правилником, односно ако:</p>
				<p>1) упис захтева лице из члана 63. овог правилника;</p>
				<p>2) је захтев уредан;</p>
				<p>3) је елаборат геодетских радова оверен и примљен од стране Службе, у случају када је за провођење промене потребно извести геодетске радове на терену;</p>
				<p>4) су непокретности у исправи означене према подацима из катастра непокретности;</p>
				<p>5) исправа садржи податке о уписаном претходнику и лицу у чију корист се захтева упис;</p>
				<p>6) основаност захтева произилази из садржаја поднетих исправа;</p>
				<p>7) у катастру непокретности не постоји забележба којом се забрањује упис.</p>
				<p>За одлучивање о захтеву за упис меродавно је стање података у катастру непокретности у тренутку кад је захтев примљен, односно стање података настало решавањем претходних захтева за упис на истој непокретности.</p>
				<p class="bold">Изузеци код поступања</p>
				<p class="clan">Члан 183.</p>
				<p>Изузетно од одредаба члана 182. овог правилника:</p>
				<p class="hide-change" style="text-align: left"><em>1) престала 
				је да важи (види члан 103. Правилника - 7/2019-162)</em></p>
				<p>2) код забележби које се односе на саму непокретност (забележба хипотекарне продаје, покретања управног спора против другостепеног решења донетог у оснивању, одржавању или обнови катастра непокретности, забране уписа на непокретности, заштите природних или културних добара), забележбе се уписују без обзира да ли су у исправи наведени подаци о имаоцу права својине на непокретности, односно уписаном претходнику;</p>
				<p>3) код забележби које се односе на личност имаоца права (забележба малолетства, лишења пословне способности, старатељства, стечаја), забележбе се уписују без обзира да ли су у исправи наведени подаци о непокретности.</p>
				<p class="bold">Скраћени поступак</p>
				<p class="clan">Члан 184.</p>
				<p>Упис у катастар непокретности врши се по скраћеном поступку.</p>
				<p>Изузетно од става 1. овог члана, у поступку за исправку грешака, пропуста и недостатака може се одржати усмена расправа и изводити други докази ако је то потребно ради разјашњења ствари.</p>
				<p class="bold">Тренутак провођења промене</p>
				<p class="clan">Члан 185.</p>
				<p>Провођење промена у бази података врши се даном доношења првостепеног решења, односно даном пријема другостепеног решења или судске одлуке из управног спора у Служби када је о ствари мериторно одлучено.</p>
				<p>Уписи на основу другостепеног решења или судске одлуке из управног спора којима је о ствари мериторно одлучено, врше се без доношења посебног решења.</p>
				<p class="bold">Давање изјаве о одрицању права на жалбу</p>
				<p class="clan">Члан 186.</p>
				<p>Изјава о одрицању права на жалбу даје се пред Службом и садржи: назив Службе, број и датум решења, име и презиме, ЈМБГ и потпис странке, односно заступника странке, име и презиме и потпис службеног лица пред којим се изјава даје и датум давања изјаве.</p>
				<p>Изјава о одрицању права на жалбу може се доставити и у писаној форми уз оверу потписа, у којој се наводи број и датум решења, име и презиме и ЈМБГ странке, односно заступника странке.</p>
				<p class="bold">Праћење насталих промена на непокретностима</p>
				<p class="clan">Члан 187.</p>
				<p>Завод по службеној дужности прати промене које су од утицаја на упис непокретности и упис права својине на непокретности:</p>
				<p>1) упоређивањем података уписаних у катастар непокретности са одговарајућим садржајем дигиталног ортофотоа из задњег снимања територије Републике Србије из ваздуха;</p>
				<p>2) на основу података о непријављеним променама садржаним у елаборату геодетских радова;</p>
				<p>3) у поступку прикупљања података неопходних за процену тржишне вредности непокретности;</p>
				<p>4) на основу исправа које су од утицаја на податке катастра непокретности, а достављене су Заводу од стране суда, државних и других органа и организација;</p>
				<p>5) на основу података добијених другим методама и поступцима.</p>
				<p class="bold">Издавање копије катастарског плана</p>
				<p class="clan">Члан 188.</p>
				<p>Надлежна Служба, односно Завод издаје из базе података копију катастарског плана (Прилог 21).</p>
				<p>Kопија катастарског плана издаје се за једну или више катастарских парцела, у аналогном или дигиталном облику, по правилу у размери 1:1000, односно у другој размери у складу са захтевом.</p>
				<p>Kопија катастарског плана више катастарских парцела издаје се за целе листове или делове листова плана, према прописаној подели на листове, односно према подели на листове у складу са захтевом.</p>
				<p class="bold">Лист непокретности</p>
				<p class="clan">Члан 189.</p>
				<p>Надлежна Служба, односно Завод издаје из базе података лист непокретности, за одређену непокретност (који обухвата и податке о имаоцу, односно имаоцима права на тој непокретности) или за имаоца права на непокретности (који обухвата податке о свим непокретностима на којима је уписан тај ималац права).</p>
				<p>Лист непокретности за одређену непокретност садржи:</p>
				<p>1) заглавље са грбом Републике Србије, назив Република Србија и Републички геодетски завод, назив унутрашње јединице која издаје лист непокретности њено седиште и адресу, број предмета – захтева;</p>
				<p>2) општину – град, катастарску општину;</p>
				<p>3) податке о својини и имаоцима права, односно држаоцу на парцели, објекту или посебном делу објекта: врсту права, облик својине и удео, личне податке – име, име родитеља, презиме, пребивалиште, адресу и ЈМБГ, односно назив, седиште, адресу и МБ;</p>
				<p>4) податке о другим стварним или облигационим правима и имаоцима права на парцели, објекту или посебном делу објекта: врсту права, битне податке о праву у складу са законом и овим правилником, личне податке – име, име родитеља, презиме, пребивалиште, адресу и ЈМБГ, односно назив, седиште, адресу и МБ. Ако друга стварна или облигациона права не постоје, исписује се констатација да их нема;</p>
				<p>5) податке о забележбама на парцели, објекту или посебном делу објекта: врсту забележбе, датум уписа и битне податке о забележби у складу са законом и овим правилником. Ако забележбе не постоје, исписује се констатација да их нема;</p>
				<p>6) датум и време (час, минут, секунд) издавања – штампе листа непокретности, функција и потпис овлашћеног лица и печат унутрашње јединице, односно електронски потпис.</p>
				<p>Поред података из става 2. овог члана лист непокретности за одређену парцелу садржи и следеће податке:</p>
				<p>1) назив: лист непокретности за катастарску парцелу;</p>
				<p>2) број парцеле, површину, потес – улицу, врсту – намену земљишта, начин коришћења, катастарски приход, вредност;</p>
				<p>3) податке о деловима парцеле: број дела, површина, начин коришћења, катастарски приход;</p>
				<p>4) укупан број објеката на парцели.</p>
				<p>Поред података из става 2. овог члана лист непокретности за објекат садржи и следеће податке:</p>
				<p>1) назив: лист непокретности за објекат;</p>
				<p>2) број парцеле, број објекта, адресу, површину под објектом, грађевинску бруто површину објекта, начин коришћења, спратност, правни статус, вредност, број посебних делова, односно констатацију да објекат нема посебне делове.</p>
				<p>Поред података из става 2. овог члана лист непокретности за посебан део објекта садржи и следеће податке:</p>
				<p>1) назив: лист непокретности за посебан део објекта;</p>
				<p>2) број катастарске парцеле, број објекта, број посебног дела, површину, адресу, спрат, начин коришћења, структуру, вредност и податак о постојању подрумске просторије. </p>
				<p>Лист непокретности за имаоца права обухвата све непокретности једног имаоца права на територији једне катастарске општине, општине, односно града или градске општине, покрајине или Републике Србије и садржи све податке прописане у ст. 2–5. овог правилника, са напоменом за коју територију је издат.</p>
				<p class="clan">VIII. ПРЕЛАЗНЕ И ЗАВРШНЕ ОДРЕДБЕ</p>
				<p class="clan">Члан 190.</p>
				<p class="hide-change"><em>Престао је да важи ранији став 1. 
				(види члан 103. Правилника - 7/2019-162)</em></p>
				<p>До дана оснивања геодетско-катастарског информационог система и израде информатичког програма за катастар непокретности у складу са Законом и овим правилником, унос у базу података катастра непокретности вршиће се у оквиру информатичких програма за катастар непокретности који се користе на дан ступања на снагу овог правилника, у складу са постојећом номенклатуром шифара и назива за катастар непокретности и издавати подаци и листови непокретности из тих информатичких програма.</p>
				<p>Информатичким програмом за катастар непокретности из става 2. овог члана, преузеће се подаци из постојећих информатичких програма за катастар непокретности, вршити унос у базу података катастра непокретности у складу са тематским целинама, каталогом шифара и назива за катастар непокретности и издавати подаци и листови непокретности у аналогном и дигиталном облику.</p>
				<p>Тематске целине, каталог шифара и назива за катастар непокретности и форма за издавање података и листова непокретности у аналогном и дигиталном облику, објављују се на интернет страници Завода.</p>
				<p class="clan">Члан 191.</p>
				<p>Дозвољена разлика површина парцела и објеката настала у поступку преласка у државни референтни систем ETRS89/UTM рачуна се по формули δР = 0,002 х P, где је P површина парцеле изражена у m².</p>
				<p>Ако су разлике површина парцела и објеката настале у поступку преласка у државни референтни систем ETRS89/UTM у прописаним границама, податак о новој површини уноси се у базу података без доношења посебног решења. </p>
				<p>Ако разлике површина парцела и објеката настале у поступку преласка у државни референтни систем ETRS89/UTM нису у прописаним границама, поступа се сходно одредбама овог правилника које се односе на исправљање грешака. </p>
				<p class="clan">Члан 192.</p>
				<p>Врсте земљишта уписане у катастар непокретности по ранијим прописима, ускладиће се по службеној дужности тако што ће се уписати као грађевинско, пољопривредно, шумско или водно земљиште и провести у бази података без доношења решења.</p>
				<p>Облици својине уписани у катастар непокретности по ранијим прописима ускладиће се са облицима својине у складу са важећим прописима по захтеву странке, а у случајевима прописаним законом – по службеној дужности.</p>
				<p class="clan">Члан 193.</p>
				<p>Даном ступања на снагу овог правилника престају да важе:</p>
				<p>1) Правилник о изради и одржавању катастра непокретности („Службени гласник РС”, број 46/99), осим одредаба које се односе на израду катастра непокретности, које ће се примењивати до окончања поступка оснивања катастра непокретности;</p>
				<p>2) Правилник о техничким нормативима и методама снимања детаља код премера земљишта („Службени гласник СРС”, број 10/81 и „Службени гласник РС”, број 90/12 – др. пропис) осим одредаба чл. 12–20. које ће важити до преласка у државни референтни систем ETRS89/UTM и одредаба чл. 136–161. које ће важити до прописивања геодетских метода мерења;</p>
				<p>3) Правилник о техничким нормативима и методама израде оригинала геодетских планова и основне карте и њихове репродукције („Службени гласник СРС”, број 17/89 и „Службени гласник РС”, број 90/12 – др. пропис);</p>
				<p>4) Правилник о начину и поступку подношења пријаве промене на непокретности и изјаве геодетске организације („Службени гласник РС”, број 56/02);</p>
				<p>5) Правилник о евиденцији продатих друштвених станова са хипотеком („Службени гласник РС”, број 18/90);</p>
				<p>6) Правилник о геодетским радовима за посебне потребе („Службени гласник РС”, број 46/99).</p>
				<p class="clan">Члан 194. </p>
				<p>Овај правилник ступа на снагу осмог дана од дана објављивања у „Службеном гласнику Републике Србије”.</p>
				<p class="potpis">01 број 95-245/2015</p>
				<p class="potpis">У Београду, 22. јануара 2016. године </p>
				<p class="potpis">В.д. директора, </p>
				<p class="potpis"><span class="bold">Борко Драшковић, </span>с.р.</p>
				<p class="clan" style="text-align: right">Прилози</p>
								<p><a href="http://www.pravno-informacioni-sistem.rs/SlGlasnikPortal/prilozi/1.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 1 - Пријава геодестских радова који се изводе на основу главног пројекта</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/2.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 2 - Белеге за граничне тачке на граници катастарске општине и граници парцеле</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/3.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 3 - Записник о обележавању граница парцела</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/4.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 4 - Скица посебног дела објекта</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/5.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 5 - Подаци о објектима</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/6.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 6 - Подаци о зградама и другим грађевинским објектима за масовну процену</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/7.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 7 - Скица катастарског премера</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/8.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 8 - Прегледна карта положаја скица 	катастарског премера</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/9.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 9 - Фотоскица број 55</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/10.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 10 - Прегледна карта положаја фотоскице</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/11.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 11 - Извештај о контроли постигнуте тачности положаја граничних тачака</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/12.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 12 - Захтев за провођење промене у катастру непокретности</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/13.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 13 - Захтев за провођење промене у катастру непокретности за које је потребно извођење геодетских радова на терену</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/14.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 14 - Изјава о прихватању извршења геодетских радова на терену</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/15.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 15 - Категорија премера</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/16.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 16 - Елаборат геодетских радова</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/17.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 17 - Изјава одговорног лица у геодетској организацији</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/18.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 18 - Записник о извршеном увиђају</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/19.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 19 - Скица одржавања катастра непокретности</span></a></p>
								<p><a href="http://www.pravno-informacioni-sistem.rs/SlGlasnikPortal/prilozi/20.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 20 - Захтев за унапређење квалитета података премера</span></a></p>
				<p><a href="http://www.pravno-informacioni-sistem.rs/SlGlasnikPortal/prilozi/21.html&amp;doctype=reg&amp;abc=cba&amp;eli=true&amp;eliActId=427774&amp;regactid=427774" target="_blank"><span class="auto-style3">Прилог 21 - Копија катастарског плана</span></a></p>
	</div>

