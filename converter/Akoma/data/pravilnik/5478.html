


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	text-align: center;
}
.auto-style2 {
	text-align: right;
	margin-top: 0;
}
</style>


	<div class="story">
				<p class="broj">&nbsp;</p>
				<p>На основу члана 22. Закона о јавним предузећима („Службени гласник РС”, број 15/16), члана 56. Закона о заштити природе („Службени гласник РС”, бр. 36/09, 88/10, 91/10 – исправка и 14/16) и чл. 4, 5, 6, 7. и 9. Уредбе о проглашењу Специјалног резервата природе „Сува планина” („Службени гласник РС”, број 72/15),</p>
				<p>Надзорни одбор Јавног предузећа за газдовање шумама „Србијашуме”, на седници одржаној 11. априла 2016. године, доноси</p>
				<p class="odluka-zakon">&nbsp;</p>
				<p class="odluka-zakon">ПРАВИЛНИК</p>
				<p class="naslov">о унутрашњем реду и чуварској служби Специјалног резервата природе „Сува планина”</p>
				<p class="auto-style1">"Службени гласник РС", број 47 од 18. маја 
				2016.</p>
				<p class="naslov">&nbsp;</p>
				<p class="clan">I. ОСНОВНЕ ОДРЕДБЕ</p>
				<p class="clan">Члан 1.</p>
				<p>Овим правилником регулишу се унутрашњи ред, организација, начин рада и опрема чуварске службе и основна правила организације противпожарне заштите Специјалног резервата природе „Сува планина” (у даљем тексту: Специјални резерват природе), односно ближе прописују правила из члана 56. став 4. Закона о заштити природe (у даљем тексту: Закон) по којима се на подручју Специјалног резервата природе спроводи режим заштите утврђен чланом 35. Закона и чл. 4. и 5. Уредбе о проглашењу Специјалног резервата природе „Сува планина” (у даљем тексту: Уредба). </p>
				<p class="clan">Члан 2.</p>
				<p>Одредбе овог правилника односе се на кориснике заштићеног подручја у смислу члана 4. тачка 37. Закона (у даљем тексту: корисник), односно на лица која имају пребивалиште или боравиште на подручју Специјалног резервата природе, власнике земљишта и других непокретности, правна и физичка лица и предузетнике који коришћењем непокретности, природних вредности и добара и на други начин обављају делатност или врше послове на подручју Специјалног резервата природе, као и на посетиоце Специјалног резервата природе. </p>
				<p>Посетилац Специјалног резервата природе је лице које из научних, образовних, рекреативних, туристичких, спортских и културних потреба и разлога борави на подручју Специјалног резервата природе краће од 15 дана, као и лице у транзиту кроз подручје Специјалног резервата природе (у даљем тексту: посетилац).</p>
				<p class="clan">Члан 3.</p>
				<p>Управљање Специјалним резерватом природе Уредбом је поверено Јавном предузећу за газдовање шумама „Србијашуме”, Београд.</p>
				<p>Послове управљања непосредно врши Шумско газдинство „Ниш”, Ниш (у даљем тексту: управљач).</p>
				<p class="clan">Члан 4.</p>
				<p>Корисници и посетиоци дужни су да се придржавају одредаба овог правилника, упутстава са информативних табли и других ознака, као и упутстава или налога чувара Специјалног резервата природе и других овлашћених лица управљача. </p>
				<p>У планирању и предузимању радова и активности на подручју Специјалног резервата природе, корисници и посетиоци дужни су да поштују Закон, Уредбу и План управљања Специјалног резервата природе.</p>
				<p class="clan">Члан 5. </p>
				<p>За коришћење Специјалног резервата природе и услуга управљача, корисник и посетилац плаћају накнаду управљачу, сходно члану 70. Закона.</p>
				<p>Висину, начин обрачуна и наплате накнаде управљач прописује посебним актом, уз сагласност надлежног министарства (у даљем тексту: министарство).</p>
				<p class="clan">Члан 6. </p>
				<p>Унутрашњи ред Специјалног резервата природе управљач обезбеђује организовањем чуварске службе, сарадњом са локалним становништвом, јавним предузећима и другим привредним субјектима, установама и удружењима грађана, као и сарадњом са органима државне управе и локалне самоуправе.</p>
				<p class="clan">II. КРЕТАЊЕ И БОРАВАК ПОСЕТИЛАЦА</p>
				<p class="clan">Члан 7.</p>
				<p>Улазак, односно приступ у Специјални резерват природе је слободан и без ограничења.</p>
				<p>Улазак у Специјални резерват природе моторним возилом може се забранити или ограничити, у складу са посебним прописом, ако се ради о транспорту опасних материја.</p>
				<p>Управљач може краткотрајно заустављати моторна возила на уласку у Специјални резерват природе уколико на јавном путу заснује улазну станицу у складу са чланом 68. ст. 3, 4. и 5. Закона.</p>
				<p>Начин заснивања и рада улазних станица управљач ће прописати посебним актом, у складу са Законом.</p>
				<p class="clan">Члан 8.</p>
				<p>Боравак на подручју Специјалног резервата природе је слободан и без ограничења осим на местима, у време и на начин утврђеним овим правилником.</p>
				<p>Забрањен је улазак односно приступ без одобрења управљача или пратње чувара Специјалног резервата природе на површине односно места на којима је Уредбом утврђен режим I степена, као и на места и објекте за које је Уредбом одређен такав режим посете због потребе очувања дивље флоре и очувања, прихране и праћења дивљих животиња.</p>
				<p>Када се ради о хитној интервенцији у случају пожара, елементарне непогоде или удеса или наменском коришћењу постојећих шумских и других службених путева, одобрење или пратња из става 1. овог члана не мора се прибавити односно обезбедити, већ се те активности пријављују управљачу.</p>
				<p class="clan">Члан 9.</p>
				<p>Површине, места и објекти из члана 8. овог правилника су:</p>
				<p>1) Површине на којима је Уредбом утврђен режим заштите I степена: „Мосор” и „Соколов камен – Трем – Смрдан – Дивна горица”, површина 848 ha 20 a 95 m².</p>
				<p>2) Површине у режиму заштите II степена: „Валожје – Големо Стражиште” и „Рубовац – Церје (Ребрине)”, површина 2194 ha 54 a 37 m².</p>
				<p>3) Површине, места и објекти за реинтродукцију биљних и животињских врста и прихрану птица.</p>
				<p>4) Простор око стабала дрвећа на којима се налазе гнезда значајних врста птица полупречника 50 метара, где се забрањује приступ у репродукционом периоду.</p>
				<p>5) Спелеолошки објекти. </p>
				<p>Површине, места и објекте из става 1. овог члана управљач ће означити на видљив и јасан начин.</p>
				<p class="clan">Члан 10.</p>
				<p>Кретање, заустављање и паркирање моторних возила односно возила на моторни погон на путевима и приступ одређеним местима и објектима на подручју Специјалног резервата природе могу се, на основу договора са управљачима тих путних праваца и органом надлежним за безбедност саобраћаја на путевима, регулисати односно забранити или ограничити за све или одређене категорије учесника у саобраћају.</p>
				<p>О режиму саобраћаја из става 1. овог члана јавност и учесници у саобраћају обавештавају се на погодан начин, а деонице путева и места у Специјалном резервату природе на којима није дозвољено кретање, заустављање или паркирање моторних возила видно се обележавају.</p>
				<p>Забрањена је употреба возила на путевима супротно обавештењу и ознакама из става 2. овог члана.</p>
				<p class="clan">Члан 11.</p>
				<p>Камповање и логоровање ван грађевинских парцела и окућница сталних домаћинстава, породичних објеката за одмор и туристичко – угоститељских објеката допуштено је једино на местима посебно одређеним планом управљања или просторним планом и уређеним за те намене.</p>
				<p>Изузетно од одредбе става 1. oвог члана, камповање или логоровање може се организовати уз пратњу чувара или одобрење управљача на другом месту, у кратком трајању и за мањи број лица, а за потребе истраживачког рада и екотуризма.</p>
				<p>Ложење ватре на отвореном огњишту, изван места одређених за камповање и логоровање допуштено је само на посебно уређеним и обележеним ложиштима, уз пријаву чуварској служби Специјалног резервата природе.</p>
				<p>Забрањено је камповање, логоровање и ложење ватре супротно одредбама ст. 1, 2. и 3. овог члана.</p>
				<p class="clan">III. ЗАШТИТА ПРИРОДНИХ И КУЛТУРНИХ ВРЕДНОСТИ <br>И ЖИВОТНЕ СРЕДИНЕ</p>
				<p class="clan">Члан 12.</p>
				<p>Лица која живе, бораве или обављају посао на подручју Специјалног резервата природе дужни су да примењују мере заштите природних, културних и других вредности и животне средине у складу са Законом, Уредбом и овим правилником, меродавним законима и прописима донетим на основу тих закона.</p>
				<p class="clan">Члан 13.</p>
				<p>Биљке и гљиве које живе у слободној природи на подручју Специјалног резервата природе, а којима је Правилником о проглашењу и заштити строго заштићених и заштићених дивљих врста биљака, животиња и гљива („Службени гласник РС”, бр. 5/10 и 47/11) утврђен статус строго заштићених врста, није дозвољено сећи, кидати, ломити, чупати, сакупљати њихово семе и плодове, или их на други начин оштећивати и уништавати.</p>
				<p>Животиње које живе, повремено или сезонски бораве у слободној природи на подручју Специјалног резервата природе, а којима је Правилником о проглашењу и заштити строго заштићених и заштићених дивљих врста биљака животиња и гљива (у даљем тексту: Правилник о дивљим врстама), утврђен статус строго заштићених врста, није дозвољено растеривати, узнемиравати, хватати, убијати и рањавати, нехотично и намерно тровати, сакупљати јаја и друге развојне облике, уништавати и оштећивати гнезда и остала места и објекте на којима се те животиње размножавају, одгајају младунце, склањају, бораве и хране.</p>
				<p>Лице које на подручју Специјалног резервата природе нађе примерке заштићених биљака и животиња из ст. 1. и 2. овог члана који су оштећени, односно рањени, болесни, немоћни или мртви или примете појаве оштећења и уништавања станишта биљака и животиња дужно је да о томе без одлагања обавести чувара или друго овлашћено лице управљача. </p>
				<p>Управљач води евиденцију о поднетим обавештењима, односно саставља записник у вези утврђеног стања по поднетим обавештењима или нађеном примерку животиње.</p>
				<p>Управљач ће о налазима и обавештењима из става 3. овог члана обавестити Завод за заштиту природе Србије (у даљем тексту: Завод), односно предузети друге потребне радње у вези тих налаза и обавештења сходно члану 93. Закона, односно обавестити најближу ветеринарску организацију и министарство, о чему управљач саставља записник и води евиденцију.</p>
				<p>Забрањено је поступање са строго заштићеним врстама дивљих биљака, животиња и гљива супротно одредбама ст. 1, 2. и 3. овог члана.</p>
				<p class="clan">Члан 14.</p>
				<p>Дивље врсте биљака, гљива, лишајева и животиња које су утврђене Уредбом о стављању под контролу сакупљања и промета дивље флоре и фауне („Службени гласник РС”, бр. 31/05, 45/05 – исправка, 22/07, 38/08, 9/10 и 69/11) могу се сакупљати на подручју Специјалног резервата природе на начин и под условима утврђеним претходно споменутим прописом и Уредбом.</p>
				<p>Лица која врше сакупљање дивље флоре и фауне из става 1. овог члана на подручју Специјалног резервата природе дужна су да чувару Специјалног резервата природе (у даљем тексту: чувар) или другом овлашћеном лицу управљача пријаве дневне количине и врсте сакупљене флоре и фауне.</p>
				<p>Сакупљање дивље флоре и фауне из става 1. овог члана није дозвољено на површинама на којима је Уредбом утврђен режим заштите I степена.</p>
				<p>За сакупљање дивље флоре и фауне на површинама и местима која су утврђена чланом 9. тач. 3, 4 и 5 овог правилника, у шумама и шумском земљишту у државној својини, као и на земљишту у јавној и задружној својини на коме је Уредбом утврђен режим заштите II и III степена потребно је прибавити одобрење управљача.</p>
				<p>Одобрење из става 4. овог члана може се привремено ускратити или ограничити због потребе очувања флоре и фауне.</p>
				<p>Забрањено је сакупљање дивље флоре и фауне супротно одредбама ст. 1, 2, 3, 4. и 5. овог члана.</p>
				<p class="clan">Члан 15.</p>
				<p>Врсте дивље флоре и фауне чије је коришћење и заштита регулисано прописима из области шумарства, пољопривреде, ловства и риболова могу се на подручју Специјалног резервата природе користити на начин и под условима из тих прописа.</p>
				<p>За приступ и боравак на местима у Специјалном резервату природе која су утврђена чланом 9. овог правилника, ради коришћења дивље флоре и фауне у оквиру допуштених активности шумарства, пољопривреде, лова и риболова, потребно је прибавити одобрење управљача.</p>
				<p>Лов, односно приступ и боравак ловаца са оружјем и псима на места из става 2. овог члана није дозвољен.</p>
				<p class="clan">Члан 16.</p>
				<p>Забрањено је без одобрења управљача остављати угинуле, заклане и убијене животиње и њихове делове, кланички отпад и месне прерађевине на местима уређеним као хранилишта некрофагих врста птица.</p>
				<p class="clan">Члан 17.</p>
				<p>На подручју Специјалног резервата природе забрањено је уношење алохтоних биљних и животињских врста. </p>
				<p>Изузетно од одредбе става 1. овог члана, алохтоне врсте биљака могу се уносити на малим површинама и у ограниченој бројности приликом спровођења мера антиерозионе заштите, заштите животне средине и пејзажног уређења, а алохтоне врсте фауне у циљу унапређења стања водених екосистема, насеља риба и ловне дивљачи, под условима и на начин утврђен чланом 82. Закона и уз одобрење управљача.</p>
				<p>На подручју Специјалног резервата природе забрањено је уношење или насељавање врста биљака и животиња које је министарство прогласило за инвазивне. </p>
				<p>Забрањено је поступање са алохтоним и инвазивним врстама биљака и животиња супротно одредбама ст. 1. и 2. и 3. овог члана.</p>
				<p class="clan">Члан 18.</p>
				<p>Управљач ће на погодан начин јавно приказати и учинити доступним свима који живе или по неком основу бораве на подручју Специјалног резервата природе, спискове врста дивље флоре и фауне из чл. 13, 14. и 15. овог правилника са информацијама од значаја за њихово препознавање, заштиту и режим коришћења.</p>
				<p class="clan">Члан 19.</p>
				<p>Забрањено је, сходно члану 98. Закона, узимати из природе геолошка и палеонтолошка документа (фосиле, минерале, кристале, пећински накит и друго) који су проглашени заштићеним природним добрима или се налазе на објекту геонаслеђа и заштићеном налазишту.</p>
				<p>Налазач геолошких и палеонтолошких докумената из става 1. овог члана која би могла представљати заштићену природну вредност, дужан је да исте пријави министарству у року од осам дана од дана проналаска и предузме мере заштите од уништења, оштећивања или крађе.</p>
				<p>Налазач и управљач могу се споразумети да управљач изврши пријаву и предузме мере из става 2. овог члана уместо налазача.</p>
				<p>Забрањено је, сходно члану 25. Закона, оштећивање, уништавање, изношење и присвајање примерака биљака и животиња, минерала, кристалних творевина, фосилних остатака и артефаката из пећина и крашких јама, растурање и изношење гуана, остављање отпадака, употреба материја којима се могу загадити воде, исписивање графита и ложење ватре у тим објектима.</p>
				<p>У циљу научног истраживања, заштите и уређења спелеолошких објеката може се допустити узимање и изношење предмета из ст. 1. и 3. овог члана, односно вршење мањих промена на деловима пећинских улаза и канала, под условима које утврди Завод.</p>
				<p class="clan">Члан 20.</p>
				<p>Забрањено је оштећивати и уништавати предмете и објекте који имају културно – историјску вредност, односно својство или статус евидентираног или утврђеног културног добра.</p>
				<p>Нису допуштени разградња и други видови оштећења или уништавања објеката који представљају истакнуте примере народног градитељства.</p>
				<p>Није допуштено раскопавање места на којима су констатовани или основано претпостављени археолошки налази, нити њихово заузеће изградњом објеката и другим радовима.</p>
				<p>Управљач ће у сарадњи са надлежним институцијама за истраживање и заштиту културних добара, археолошког и етнографског блага сачинити попис предмета, објеката и места из ст. 1, 2. и 3. овог члана на подручју Специјалног резервата природе.</p>
				<p>Управљач ће на видан и погодан начин обележити објекте и места са културно историјским вредностима на подручју Специјалног резервата природе.</p>
				<p class="clan">Члан 21.</p>
				<p>Забрањено је обављати радове и друге активности којима се могу изазвати неповољне промене животне средине, односно загадити тле, вода и ваздух, стварати прекомерна бука и индуковати зрачење штетно по људе и живи свет.</p>
				<p>У складу са чланом 57. Закона, за радове и активности односно пројекте са могућим значајним утицајем на животну средину спроводи се поступак процене утицаја на животну средину или се без израде студије процене утицаја поступа по акту о условима и мерама заштите природе који издаје Завод.</p>
				<p>Носилац пројекта дужан је да планиране радове и активности из става 2. овог члана писмено пријави управљачу.</p>
				<p class="clan">IV. ОБАВЉАЊЕ ДЕЛАТНОСТИ И КОРИШЋЕЊЕ ПРИРОДНИХ РЕСУРСА</p>
				<p class="clan">Члан 22.</p>
				<p>Пољопривредна делатност, односно обрада земљишта и гајење ратарских и воћарских култура, крмног и индустријског биља, гајење стоке, живине и пчела и примарна прерада пољопривредних производа врши се у складу са прописима који регулишу област пољопривреде, ветерине, заштите биља и фито-санитарне заштите, Уредбом и овим правилником.</p>
				<p>На подручју Специјалног резервата природе није допуштено преоравати природне ливаде и пашњаке ради заснивања ораница или обрађивати земљиште на терену са стрмим нагибом на начин који може изазвати спирање и одношење тла или смањење његове плодности.</p>
				<p>На површинама на којима је утврђен режим заштите I степена није допуштено обављати пољопривредну делатност, односно обрађивати земљиште, косити траву и напасати стоку.</p>
				<p>На површинама на којима су утврђени режими заштите II и III степена пољопривредна делатност је допуштена уколико испуњава услове заштите природе и животне средине.</p>
				<p>На површинама на којима је утврђен режим заштите II степена изградња и рад објеката за гајење стоке и живине ограничава се на постојећа пољопривредна домаћинства, а капацитети и други услови изградње и функционисање тих објеката у оквиру постојећих домаћинстава утврђују се у оквиру стандарда који важе за мини и средње фарме. </p>
				<p>На површинама на којима је утврђен режим заштите III степена, капацитети и други услови изградње и рада објеката за гајење стоке и живине забрањени су у случају ако оштећују или угрожавају заштићено подручје и његову околину.</p>
				<p>На подручју Специјалног резервата природе обавезно је привремено складиштење стајског и другог органског ђубрива у објектима који задовољавају стандарде и прописе санитарне заштите и заштите животне средине.</p>
				<p>На подручју Специјалног резервата природе у складу са Законом, није допуштено спаљивање органских остатака после жетве усева док се евентуална употреба ватре за уништавање корова и отпадака може користити на малим површинама и у строго контролисаним условима, у складу са прописима који регулишу заштиту од пожара и уз пријаву тих радова управљачу.</p>
				<p>Забрањено је обављати пољопривредне делатности супротно одредбама овог члана.</p>
				<p class="clan">Члан 23.</p>
				<p>На површинама на којима је утврђен режим заштите II и III степена, дозвољена је употреба хемијских и других средстава у пољопривреди на начин, односно врстама и количинама тих средстава и у време како је регулисано Законом о средствима за заштиту биља и Законом о здрављу биља (,,Службени гласник РС”, број 41/09) и другим меродавним прописима из области пољопривреде, вода и хемикалија.</p>
				<p>Управљач ће, према указаној потреби, посебним актом, благовремено и на одговарајући начин, привремено забранити или ограничити примену одређених хемијских средстава у Специјалном резервату природе или појединим његовим деловима.</p>
				<p>Управљач ће одговарајућим мерама и активностима подстицати пољопривреднике на што мању употребу хемијских средстава на подручју Специјалног резервата природе и помагати прелазак на органску пољопривредну производњу.</p>
				<p class="clan">Члан 24.</p>
				<p>Гајење, заштита и коришћење шума врши се у складу са Законом о шумама, прописима донетим на основу тог закона, чл. 18. и 35. Закона, Уредбом и овим правилником.</p>
				<p>Газдовање шумама у државној својини спроводи се према плановима развоја шумских области, основама газдовања, годишњим плановима газдовања шумама и извођачким пројектима.</p>
				<p>Газдовање шумама сопственика за које се не доносе основе газдовања врши се на основу Програма газдовања и Привременог програма газдовања шумама сопственика. </p>
				<p>На подручју Специјалног резервата природе, управљач је корисник шума у државној својини којима газдује у оквиру газдинских јединица (ГЈ): ГЈ ,,Сува планина I – Трем”, ГЈ „Сува планина – Ракош”, ГЈ „Сува планина III” и ГЈ „Шљивовачки вис”.</p>
				<p>Управљач обавештава Завод о донетим годишњим плановима газдовања шумама и пружа основне податке о обиму, динамици и просторној расподели планираних радова.</p>
				<p class="clan">Члан 25.</p>
				<p>На површинама на којима је утврђен режим заштите I степена, шуме су изузете из газдовања.</p>
				<p>На осталим површинама врши се одрживо газдовање шумама и шумским земљиштем као добром од општег интереса, којим се осигурава умерено повећање површина под шумским екосистемима и побољшање њиховог састава, здравственог стања и структуре, очување разноврсности и изворности дрвећа, жбуња и осталих биљних и животињских врста у шумским састојинама, обезбеђује заштита шума и шумски ред и омогућава планска изградња и реконструкција шумарских објеката.</p>
				<p>Чиста сеча шуме није дозвољена ако није планирана као редован вид обнављања шума а дозвољена је ради изградње шумских комуникација и објеката, заштите и надзора природних вредности и за друге планске намене изградње и уређења простора у складу са Законом. </p>
				<p>Сеча и други облици уклањања или оштећивања репрезентативних стабала дрвећа и примерака заштићених, ретких и у другом погледу значајних врста дрвећа и жбуња су забрањени.</p>
				<p class="clan">Члан 26.</p>
				<p>Коришћење, заштита и уређење вода и заштита од штетног дејства вода врше се на основу Закона о водама („Службени гласник РС”, број 31/10), прописа донетих на основу тог закона, Закона о заштити и одрживом коришћењу рибљег фонда („Службени гласник РС”, број 128/14), Уредбе и овог правилника.</p>
				<p>Специјални резерват природе обухвата делове водног подручја Морава.</p>
				<p>Јавно предузеће за управљање водама „Србијаводе” доноси планове и годишње програме управљања водама, води регистре заштићених области и катастре водних објеката на водном подручју из става 2. овог члана.</p>
				<p>На површинама на којима је утврђен режим заштите I степена није допуштено коришћење вода.</p>
				<p>На површинама на којима је утврђен режим заштите II степена забрањени су каптирање извора, преграђивање и регулација водотока, промена намене водног земљишта, слободно испуштање отпадних и загађујућих вода у водотоке.</p>
				<p>На површинама на којима је утврђен режим заштите III степена забрањено је свако порибљавање водотока, осим оног утврђеног важећим програмима, изградња нових рибњака и проширење постојећих и испуштање непречишћених отпадних вода, као и вода неодговарајућег квалитета у површинске водотоке или друге реципијенте.</p>
				<p>За каптирање извора и одвођење воде и друге хидротехничке радове на подручју Специјалног резервата природе, као и за радове на водном земљишту риболовних вода, осим водних аката потребно је прибавити акт о условима заштите природе који издаје Завод.</p>
				<p class="clan">Члан 27.</p>
				<p>Експлоатација минералних сировина врши се у складу са Законом о рударству и геолошким истраживањима, прописима донетим на основу тог закона, Уредбом и овим правилником.</p>
				<p>На површинама на којима је утврђен режим заштите I степена забрањени су сви облици коришћења минералних сировина. </p>
				<p>На површинама на којима је утврђен режим заштите II степена забрањени су радови и активности који су утврђени чланом 35. Закона.</p>
				<p>У II степену заштите могу се ограничено користити природни ресурси на одржив и строго контролисан начин.</p>
				<p>На површинама на којима је утврђен режим заштите III степена ограничена је експлоатација минералних сировина за подручја за која су сходно закону којим се уређује рударство и геолошка истраживања започете активности уз услов да морају бити на удаљености од 2 до 3 km од подручја са утврђеним режимом заштите I и II степена.</p>
				<p>На површинама на којима је утврђен режим заштите III степена не може се вршити експлоатација минералних сировина која није у складу са прописаним мерама заштите животне средине, природних вредности и културних добара, експлоатација тресета и други облици оштећивања и уништавања станишних услова и живог света тресетишта и експлоатација бигра.</p>
				<p>Начин и период коришћења, као и допуштене количине материјала из става 3. овог члана утврђују се у складу са законом, уз претходно прибављање услова Завода, а почетак и трајање радова извођач благовремено пријављује управљачу.</p>
				<p>Управљач може обрачунати и наплатити накнаду за обављање делатности експлоатације минералних сировина у складу са посебним актом. </p>
				<p class="clan">V. ЛОВ И РИБОЛОВ</p>
				<p class="clan">Члан 28.</p>
				<p>Активности лова на подручју Специјалног резервата природе обављају се у складу са Законом о дивљачи и ловству („Службени гласник РС”, број 18/10), прописима донетим на основу тог закона, Законом, Уредбом и овим правилником. </p>
				<p>Газдовање ловиштима на подручју Специјалног резервата природе врши се на основу програма развоја ловног подручја, ловних основа и годишњих програма газдовања ловиштима.</p>
				<p>На подручју Специјалног резервата природе, корисници ловишта су ловачка удружења: ,,Јастреб” из Беле Паланке, „Заплање” из Гаџиног Хана и ,,Ниш” из Ниша.</p>
				<p>Корисници ловишта обавештавају Завод о донетим годишњим плановима газдовања ловиштима и пружају основне податке о планираним ловним активностима. </p>
				<p>На површинама на којима је утврђен режим заштите I степена забрањене су све активности лова, а на утврђеним и обележеним стаништима и местима прихране птица и других животиња забрањен је одстрел дивљачи.</p>
				<p>На површинама на којима је утврђен режим заштите II степена дозвољене су санитарни лов дивљачи и планско регулисање бројности популације ловних врста. </p>
				<p>На површинама на којима је утврђен режим заштите III степена лов је дозвољен у складу са Законом.</p>
				<p>Управљач може наплатити накнаду ловачком удружењу за обављање активности лова на подручју Специјалног резервата природе у складу са посебним актом који доноси.</p>
				<p class="clan">Члан 29.</p>
				<p>Заштита и коришћење фауне риба на подручју Специјалног резервата природе врши се у складу са Законом о заштити и одрживом коришћењу рибљег фонда, прописима донетим на основу тог закона, Уредбом и овим правилником.</p>
				<p>Риболовне воде на простору Специјалног резервата природе припадају Рибарском подручју „Србија исток” (у даљем тексту: Рибарско подручје), које је одређено посебним актом управљача, у складу са Законом.</p>
				<p>Управљач, односно Јавно предузеће „Србијашуме” је корисник Рибарског подручја. </p>
				<p class="clan">Члан 30.</p>
				<p>На подручју Специјалног резервата природе није установљено Рибарско подручје.</p>
				<p class="clan">VI. СПОРТ, РЕКРЕАЦИЈА И ТУРИЗАМ </p>
				<p class="clan">Члан 31.</p>
				<p>На подручју Специјалног резервата природе дозвољено је организовање спортских такмичења и активности у планинарству и орјентацији у простору, спелеологији, бициклизму, аутомобилизму и другим областима уколико се тим активностима не оштећују или угрожавају природне вредности и квалитет животне средине.</p>
				<p>На површинама на којима је утврђен режим заштите I степена, као и на утврђеним и обележеним стаништима и местима прихране птица и других животиња, забрањене су све спортске активности.</p>
				<p>За такмичења из става 1. овог члана организатор прибавља одобрење управљача и плаћа накнаду у складу са посебним актом који доноси управљач.</p>
				<p>Организатор је дужан да такмичење пријави управљачу најмање 30 дана пре дана планираног за његов почетак.</p>
				<p>За планиране спортске активности код којих се основано претпоставља могућност утицаја на природне вредности Специјалног резервата природе и квалитет животне средине организатор, на основу обавештења управљача прибавља услове заштите природе које издаје Завод.</p>
				<p>Забрањено је организовање такмичења без одобрења управљача и противно условима датим у одобрењу.</p>
				<p class="clan">Члан 32.</p>
				<p>На подручју Специјалног резервата природе правна и физичка лица могу обављати делатност туризма и угоститељства, односно организовати туристичка путовања и туристичку посету и пружати услуге смештаја, исхране и пића у складу са Законом о туризму („Службени гласник РС”, бр. 36/09, 88/10, 99/11 – др. Закон и 93/12), прописима донетим на основу тог закона, Законом, Уредбом и овим правилником.</p>
				<p class="clan">Члан 33.</p>
				<p>Туристичке групе и појединци могу у пратњи чувара или другог овлашћеног лица управљача посећивати и разгледати локалитете и површине на којима је утврђен режим заштите I степена, из образовних, рекреативних, научно-истраживачких и општекултурних разлога и потреба.</p>
				<p>Управљач може за заинтересоване туристичке групе организовати обилазак других делова подручја Специјалног резервата природе. </p>
				<p>Намераване посете односно обилазак из ст. 1. и 2. овог члана пријављују се управљачу најмање 24 часа раније.</p>
				<p>Управљач ће израдити и донети Програм презентације Специјалног резервата природе којим ће ближе уредити допуштен начин и места посећивања, истовремени број посетилаца на појединим местима и друга питања од значаја за разгледање Специјалног резервата природе и упознавање његових вредности, а посебно начин презентације вредности у оквиру активности екотуризма.</p>
				<p class="clan">Члан 34.</p>
				<p>За обављање делатности туризма и угоститељства из члана 32. овог правилника и за услуге управљача из члана 33. овог правилника плаћа се накнада у складу са посебним актом управљача.</p>
				<p class="clan">VII. ИЗГРАДЊА ОБЈЕКАТА И УРЕЂЕЊЕ ПРОСТОРА</p>
				<p class="clan">Члан 35. </p>
				<p>Изградња објеката и уређење простора на подручју Специјалног резервата природе врши се у складу са Законом о планирању и изградњи, прописима донетим на основу тог закона, донетим урбанистичким плановима, Законом, Уредбом и овим правилником.</p>
				<p>На површинама на којима је утврђен режим заштите I степена забрањени су радови на изградњи објеката и уређењу простора.</p>
				<p>На површинама на којима је утврђен режим заштите II степена забрањена је изградња и радови који могу довести до сваке промене природних вредности, а ограничена на изградњу објеката и уређење простора за потребе очувања унапређења и приказивања природних вредности и одржавање објеката саобраћајне и друге инфраструктуре, као и на уређење видиковаца, едукативних стаза и других образовних и рекреативних садржаја, изградњу електрана на биогас и то искључиво на биљну масу снаге од укупно 1 MW само изван подручја са изразитим морфолошким и другим вредностима, изградњу соларних електрана на примену соларних ћелија на већ изграђеним објектима, изградњу мањих објеката туристичког смештаја, угоститељства, туристичке инфраструктуре за презентацију природних вредности или објеката у традиционалном стилу који су у складу са потребама културног, сеоског и екотуризма искључиво изван високопланинског нивелационог краса и уз услов да не угрожавају стаништa врста.</p>
				<p>На површинама на којима је утврђен режим заштите III степена забрањена је, поред активности из члана 35. Закона, и изградња објеката и њихово инфраструктурно опремање до доношења одговарајућег планског акта, осим адаптације, санације и реконструкције већ постојећих сеоских, стамбених и туристичко-рекреативних објеката.</p>
				<p>На простору режима III степена заштите ограничавају се активности на очување и обнављање објеката народног градитељства (кућа, вајата, бунара, амбара/кошева, сеника, качара, воденица и др.) и уређење места на којима се налазе; сакупљање, конзервацију и чување предмета, алата и опреме везаних за традиционални сеоски живот, очување усамљених примерака или група шумског дрвећа на ливадама, њивама, поред путева и у двориштима, изградњу, реконструкцију и одржавање објеката електроенергетске, телекомуникационе, хидротехничке, саобраћајне и комуналне инфраструктуре.</p>
				<p class="clan">VIII. ОДРЖАВАЊЕ ЧИСТОЋЕ И УПРАВЉАЊЕ ОТПАДОМ</p>
				<p class="clan">Члан 36.</p>
				<p>Одржавање чистоће и управљање отпадом на подручју Специјалног резервата природе врши се у складу са Законом о управљању отпадом („Службени гласник РС”, бр. 36/09, 88/10 и 14/16), прописима донетим на основу тог закона, другим законима и прописима који се односе на отпадне материје, Уредбом и овим правилником.</p>
				<p>На подручју Специјалног резервата природе Уредбом је забрањено стварање депонија отровних супстанци и осталог опасног отпада, као изградња објеката за прераду или уништавање смећа, отровних супстанци и осталог опасног отпада.</p>
				<p class="clan">Члан 37.</p>
				<p>Свако је дужан да сакупља и одлаже отпатке које ствара, на местима која су посебно уређена, односно опремљена и према потреби, обележена за те намене.</p>
				<p>Управљач ће поставити одговарајућу опрему, односно канте, корпе или кесе за привремено одлагање чврстих отпадака на местима која су предмет посете и организовати њихово пражњење и одвожење изван подручја Специјалног резервата природе осим у насељима и на површинама поред туристичких, смештајних и угоститељских објеката.</p>
				<p>Управљач ће иницирати сарадњу са комуналним службама територијално надлежних јединица локалне самоуправе у области одржавања чистоће кроз организовано постављање и редовно пражњење контејнера за смеће у насељеним деловима на подручју Специјалног резервата природе и местима окупљања већег броја посетилаца.</p>
				<p class="clan">IX. ОБЕЛЕЖАВАЊЕ И ПОСТАВЉАЊЕ ОЗНАКА, <br>ФОТОГРАФИСАЊЕ И СНИМАЊЕ ФИЛМОВА</p>
				<p class="clan">Члан 38.</p>
				<p>Управљач у року утврђеном Уредбом и на начин прописан одговарајућим подзаконским актом обележава Специјални резерват природе као заштићено подручје таблама прописаног изгледа, а границе Специјалног резервата природе обележава прописаним ознакама.</p>
				<p>Управљач одговарајућим таблама обележава места и објекте где је приступ и боравак забрањен или ограничен.</p>
				<p>Управљач поставља табле, односно друге ознаке са информацијама о правилима унутрашњег реда и режиму риболова.</p>
				<p>Управљач поставља и друге табле и ознаке од значаја за спровођење режима заштите и презентацију вредности Специјалног резервата природе.</p>
				<p>Забрањено је оштећивање или уништавање и уклањање табли и натписа на таблама и других ознака из овог члана, као и њихово заклањање, односно маскирање другим објектима.</p>
				<p class="clan">Члан 39.</p>
				<p>На подручју Специјалног резервата природе није дозвољено постављање информативних табли са називима правних и физичких лица и рекламних и других паноа без одобрење управљача.</p>
				<p class="clan">Члан 40.</p>
				<p>Фотографисање и снимање тонских и видео записа и филмова на подручју Специјалног резервата природе дозвољено је.</p>
				<p>За радње из става 1. овог члана потребно је прибавити сагласност управљача и за њих се плаћа накнада на основу посебног акта који доноси управљач.</p>
				<p>Ради прибављања сагласности из става 2. овог члана, организатор снимања, односно заинтересовано лице пријављује планиране активности снимања управљачу који је дужан да сагласност изда у року не дужем од 15 дана.</p>
				<p>За активности фотографисања и снимања заинтересовано лице ће према потреби и обавештењу управљача прибавити акт о условима заштите природе које изда Завод.</p>
				<p>Управљач може привремено или трајно ускратити сагласност уколико је индикован значајан неповољан утицај на природне вредности. </p>
				<p>Физичко или правно лице које обавља или за чији рачун се обавља снимање фотографија, тонских и видео записа и филмова који се публикују, односно приказују јавности, дужно је да један примерак снимљеног материјала достави управљачу.</p>
				<p class="clan">X. ИСТРАЖИВАЧКИ И ОБРАЗОВНИ РАД</p>
				<p class="clan">Члан 41. </p>
				<p>На подручју Специјалног резервата природе могу се обављати активности научно-истраживачког рада и образовне активности, праћење стања ендемо-реликтних врста и природних реткости.</p>
				<p>Научно истраживање из става 1. овог члана допуштено је обављати на начин да се не изазову значајне неповољне промене или униште природне вредности, као и да се не загади животна средина.</p>
				<p class="clan">Члан 42.</p>
				<p>За истраживања која могу имати утицај на вредности и обележја Специјалног резервата природе и за која је у смислу члана 57. ст. 3. и 4. Закона неопходно прибавити акт о условима заштите природе, носилац истраживања прибавља сагласност управљача.</p>
				<p>Да би прибавио сагласност из став 1. овог члана, носилац истраживања пријављује управљачу планиране истраживачке радове и активности.</p>
				<p>Пријава истраживања садржи меродавне податке о врсти, циљу, садржају, локацији, времену трајања, методама, средствима, опреми и алатима, руководиоцу и учесницима истраживања. У пријави се могу навести и услуге, односно помоћ која се тражи од управљача.</p>
				<p>Уз пријаву истраживања прилаже се акт о условима заштите природе.</p>
				<p>Уз пријаву истраживања прилаже се и дозвола министарства, када се ради о истраживањима строго заштићених и заштићених врста, спелеолошким и другим истраживањима за чије извођење је прописана обавеза прибављања дозволе надлежног органа.</p>
				<p>Сагласност из става 1. овог члана, коју управљач издаје у року не дужем од седам дана од дана пријема пријаве, садржи упутство о примени услова и мера заштите природе и правила унутрашњег реда, посебне услове, ако их има, у вези места, времена и начина извођења радова, обезбеђења пратње чувара или другог лица, као и могућност и услове пружања тражених услуга.</p>
				<p>Забрањено је истраживања из става 1. овог члана започети или изводити без прибављене сагласности управљача.</p>
				<p class="clan">Члан 43.</p>
				<p>Управљач може у поступку издавања сагласности одредити друго време од оног које је наведено у пријави ако оцени да постоји ризик по природне вредности, безбедност и здравље људи, о чему обавештава подносиоца пријаве пре издавања сагласности.</p>
				<p>Управљач из разлога наведених у ставу 1. овог члана или непоштовања прописаних услова може писмено наложити прекид истраживачких радова и активности.</p>
				<p class="clan">Члан 44.</p>
				<p>Образовне активности на подручју Специјалног резервата природе, као што су школа у природи, теренска настава и семинари и стручне екскурзије потребно је благовремено писмено пријавити управљачу.</p>
				<p>Активности из става 1. овог члана не могу започети пре него што управљач потврди пријем пријаве тих активности. Пријава намераваних образовних активности мора садржати релевантне податке о врсти, циљу, садржају, времену трајања, организатору и броју учесника. У пријави се могу навести и услуге односно помоћ која се очекује од управљача.</p>
				<p>Управљач ће одмах, а најкасније у року од два дана писмено потврдити пријем пријаве образовних активности и обавестити подносиоца пријаве о посебним условима заштите природе и животне средине приликом обављања активности, ако их има, као и о могућностима и условима пружања тражених услуга или помоћи.</p>
				<p class="clan">Члан 45.</p>
				<p>У року од 15 дана по завршетку теренских истраживачких радова и образовних активности, носилац истраживања, односно организатор образовних активности дужан је да управљачу достави кратак извештај о току и главним резултатима спроведених истраживања и образовних активности.</p>
				<p>О завршетку елабората, односно публиковању резултата о извршеним истраживањима носилац истраживања дужан ја да обавести управљача у року од 15 дана као и да тај елаборат или публиковани рад достави управљачу.</p>
				<p>Ономе ко благовремено не поднесе извештај из става 1. односно не достави обавештење и елаборат или рад из става 2. овог члана, управљач може ускратити сагласност за наредна истраживања, односно обавештење и услуге за обављање образовних активности.</p>
				<p class="clan">XI. ЧУВАРСКА СЛУЖБА</p>
				<p class="clan">Члан 46. </p>
				<p>Спровођење правила унутрашњег реда обезбеђује и непосредни надзор на подручју Специјалног резервата природе врши чуварска служба Шумског газдинства „Ниш”, Ниш.</p>
				<p>Чуварску службу чине, односно послове чуварске службе у својству лица са законским овлашћењима и обавезама непосредно обављају чувари и руководилац чуварске службе. </p>
				<p>Руководилац чуварске службе истовремено може обављати и друге послове у оквиру радног места и стручне спреме којом располаже.</p>
				<p>Чувар је за свој посао у чуварској служби непосредно одговоран руководиоцу, а руководилац је за свој посао у чуварској служби непосредно одговоран директору дела предузећа. </p>
				<p>Број чувара утврђује Јавно предузеће „Србијашуме” актом о систематизацији послова и радних места, а врста и обим конкретних послова које чувар обавља утврђује се уговором о раду или другим појединачним актом, у складу са Законом.</p>
				<p class="clan">Члан 47.</p>
				<p>За време службе, чувар носи службену одећу на којој је знак заштите природе, знак Специјалног резервата природе и идентификациона плочица са именом и презименом чувара и регистарским бројем из службене легитимације чувара заштићеног подручја.</p>
				<p class="clan">Члан 48.</p>
				<p>Чувар за време службе може да носи оружје којим је наоружан. </p>
				<p>Врсту, услове и правила ношења и употребе и начин чувања оружја утврђује управљач у складу са Законом о шумама и Законом о оружју и муницији.</p>
				<p class="clan">Члан 49.</p>
				<p>Чувар поседују службену легитимацију којом доказује идентитет, статус службеног лица и овлашћења у складу са Законом. </p>
				<p>Чувар је дужан да у вршењу одговарајућих службених радњи претходно покаже службену легитимацију. </p>
				<p>Службену легитимацију чувару издаје управљач на обрасцу који прописује министар.</p>
				<p>О издатим легитимацијама управљач води евиденцију.</p>
				<p>Чувар који је престао да врши чуварску службу, дужан је да службену легитимацију у року од три дана од дана престанка службе врати управљачу, коју ће управљач одмах поништити и ту чињеницу унети у евиденцију из става 4. овог члана.</p>
				<p>У случају губитка или нестанка службене легитимације чувар је дужан да о овоме одмах обавести управљача.</p>
				<p>Изгубљена или нестала легитимација брише се из евиденције о издатим легитимацијама, а чувару се издаје нова легитимација.</p>
				<p class="clan">Члан 50.</p>
				<p>Рад чуварске службе организује се на терену тако што чувар врши непосредни надзор и контролише спровођење правила унутрашњег реда на једном чуварском рејону.</p>
				<p>Чуварски рејон у смислу овог правилника, чини газдинска јединица или део газдинске јединице и простор изван државне шуме у окружењу или непосредном суседству који представља компактну целину у погледу конфигурације терена и могућности надгледања.</p>
				<p>Чувар је одговоран за унутрашњи ред на рејону за који је задужен.</p>
				<p class="clan">Члан 51.</p>
				<p>У вршењу чуварске службе, дужност чувара је да:</p>
				<p>1) прати односно надгледа кретање и активности посетилаца и других корисника, посебно:</p>
				<p>– градњу, реконструкцију и доградњу објеката, транспорт грађевинског материјала и друге радове који су у складу са Законом;</p>
				<p>– коришћење минералних сировина, односно камена, шљунка, песка, земље и слично;</p>
				<p>– коришћење шума, односно сечу, крчење, кресање и паљење дрвећа, извлачење, одлагање и транспорт дрвних сортимената, сакупљање семена и друго;</p>
				<p>– коришћење флоре и фауне, односно сакупљање и бирање биљака, гљива и животиња и њихових развојних облика и шумских плодова и друго;</p>
				<p>– лов, гајење и коришћење дивљачи;</p>
				<p>– употребу моторних возила;</p>
				<p>– постављање монтажних и привремених објеката;</p>
				<p>– улазак у зоне, места и објекте у којима је посета ограничена или забрањена;</p>
				<p>– камповање, логоровање;</p>
				<p>– ложење ватре на отвореном и примену правила и мера заштите од пожара;</p>
				<p>– организацију и одвијање спортских такмичења и других манифестација;</p>
				<p>– одлагање отпада.</p>
				<p>2) прати стање биљних и животињских врста и других вредности Специјалног резервата природе и води евиденцију о њима;</p>
				<p>3) пружа податке, помоћ и услуге посетиоцима при обиласку и разгледању Специјалног резервата природе;</p>
				<p>4) прати и пружа друге потребне услуге организаторима и учесницима научних и других истраживања и образовних активности;</p>
				<p>5) сарађује са надлежним инспектором и обавештава о стварима из његове надлежности;</p>
				<p>6) сарађује се органом унутрашњих послова и према указаној потреби тражи његову помоћ;</p>
				<p>7) саставља записник, обавештава руководиоца и шефа Шумске управе и обавља друге послове, у складу са законом и актом управљача;</p>
				<p>8) обавештава други надлежни орган о извршењу забрањених односно противправних радњи које су регулисане прописима из надлежности тог органа и о њиховим извршиоцима уколико су познати;</p>
				<p>9) пружа помоћ и сарађује са локалним становништвом и другим носиоцима стварних права на непокретностима у циљу заштите природе, решавању имовинско-правних односа и накнаде штете услед ускраћивања или ограничавања права коришћења и примене мере заштите;</p>
				<p>10) сарађује са корисницима природних ресурса и привредним субјектима, посебно у области пољопривреде, водопривреде, енергетике, рударства и туризма. </p>
				<p class="clan">Члан 52.</p>
				<p>Када чувар утврди или основано претпостави да је посетилац, односно корисник заштићеног подручја учинио радњу супротно правилима унутрашњег реда или мерама заштите природе прописаним у складу са законом, овлашћен је да: </p>
				<p>1) легитимише лице затечено у вршењу недозвољених радњи, а лице затечено без личних исправа чији му идентитет није познат, приведе надлежном органу унутрашњих послова;</p>
				<p>2) затражи да му лице предочи/покаже сагласност, дозволу, одобрење, пријаву радова, улазницу или други документ којим доказује статус корисника односно посетиоца и неко од права у вези радова и активности које обавља; </p>
				<p>3) изврши преглед свих врста возила и товара;</p>
				<p>4) изврши сваки преглед, осим станова и других просторија за чији је преглед потребан судски налог, а посебно преглед:</p>
				<p>– пртљага и личних ствари;</p>
				<p>– улова и средстава за лов и риболов;</p>
				<p>– алата и средстава за сакупљање биљака и животиња;</p>
				<p>5) привремено одузме предмете и средства којима је извршен прекршај или кривично дело и предмете који су настали или прибављени извршењем таквог дела, укључујући делове и примерке живог и неживог света, као и да ове предмете, без одлагања, преда управљачу заштићеног подручја ради чувања;</p>
				<p>6) затражи успостављање претходног стања, односно нареди мере за спречавање и уклањање штетних последица, а посебно:</p>
				<p>– привремено забрани радове и активности које се обављају без прописаних сагласности или одобрења, као што су научна и друга истраживања, образовне и спортске активности и слично;</p>
				<p>– забрани на лицу места радове и активности које се обављају противно одредбама овог правилника и правилима противпожарне заштите;</p>
				<p>– нареди пуштање на слободу, односно враћање у природу здравих и неповређених примерака животиња, уколико је то за њих безбедно. </p>
				<p class="clan">Члан 53.</p>
				<p>Када утврди радњу учињену супротно правилима унутрашњег реда или мерама заштите природе прописаним у складу са законом, чувар саставља записник.</p>
				<p>Садржај записника или опис који се уноси у записник је саопштавање оног што је затечено, нађено, утврђено или на други начин прибављено и констатовано.</p>
				<p>У садржај се обавезно уносе:</p>
				<p>– подаци о извршиоцима недозвољене радње, а ако је извршилац непознат то се констатује уз основану претпоставку о могућем извршиоцу;</p>
				<p>– начин и време извршења радње, средства и алати којима је радња извршена;</p>
				<p>– подаци о сведоцима и другим расположивим доказима ако постоје;</p>
				<p>– настала штета, документована што прецизнијим подацима и по могућству фотографијом;</p>
				<p>– подаци о одузетим предметима и средствима из тачке 5. члана 52. овог правилника.</p>
				<p>Записник је састављен у оноликом броју примерака колико захтева конкретна ситуација, а ако је контроли присутна нека друга заинтересована страна, један примерак записника уручује се и њој.</p>
				<p>Управљач ће прописати образац записника из овог члана. </p>
				<p class="clan">Члан 54.</p>
				<p>О привремено одузетим предметима из члана 52. овог правилника чувар издаје потврду са тачним подацима о врсти и количини.</p>
				<p>Управљач обезбеђује услове за одржавање и чување привремено одузетих предмета, и предузима радње за даље поступање са примерцима одузетих и нађених животињских или биљних врста, минерала, кристалних творевина, фосилних остатака и артефаката, укључујући њихово збрињавање док се ствар не реши.</p>
				<p>О привремено одузетим предметима управљач води евиденцију са подацима о врсти количини, разлогу привременог одузимања, лицу коме су предмети привремено одузети и чувару који је предмете привремено одузео.</p>
				<p class="clan">Члан 55.</p>
				<p>Чувар у вршењу службе поступа стручно, ауторитативно и одговорно, у складу са овлашћењима која има, водећи посебно рачуна о угледу управљача.</p>
				<p>Чувар води дневник, односно евиденцију дневних активности, чији садржај прописује управљач.</p>
				<p class="clan">Члан 56.</p>
				<p>Чувар полаже стручни испит у складу са програмом који прописује министар.</p>
				<p>Управљач сам организује или на други начин обезбеђује обуку, стручно усавршавање и проверу знања и вештина чувара.</p>
				<p class="clan">Члан 57.</p>
				<p>Чувар је опремљен радном одећом, средствима везе и превоза, потребним апаратима и инструментима и алатом, у складу са посебним актом управљача.</p>
				<p class="clan">Члан 58.</p>
				<p>На основу записника и обавештења чувара о учињеној забрањеној односно противправној радњи, управљач сходно стеченим околностима, врсти дела и статусу починиоца подноси одговарајућу пријаву или захтев за покретање прекршајног поступка.</p>
				<p class="clan">XII. ПРОТИВПОЖАРНА ЗАШТИТА</p>
				<p class="clan">Члан 59.</p>
				<p>На подручју Специјалног резервата природе планирају се и спроводе мере заштите од пожара у складу са Законом о заштити од пожара („Службени гласник РС”, бр. 111/09 и 20/15), Законом о шумама и прописима донетим на основу тих закона, планом управљања Специјалног резервата природе и плановима заштите од пожара.</p>
				<p>Управљач доноси план заштите од пожара за подручје Специјалног резервата природе сходно члану 47. Закона о заштити од пожара и одредбама Уредбе о разврставању објеката, делатности и земљишта у категорије угрожености од пожара („Службени гласник РС”, број 76/10).</p>
				<p>Јавно предузеће „Србијашуме” у складу са Законом о шумама доноси планове заштите шума од пожара за Моравско шумско подручје коме припада подручје Специјалног резервата природе.</p>
				<p>Планом и програмом управљања Специјалног резервата природе утврђују се приоритетни, односно годишњи оперативни задаци противпожарне заштите.</p>
				<p>Управљач ће на погодан начин објавити односно јавно истакнути изводе из планова заштите од пожара, са основним правилима противпожарне заштите и поставити одговарајуће ознаке на терену. </p>
				<p class="clan">XIII. ПРЕЛАЗНЕ И ЗАВРШНЕ ОДРЕДБЕ</p>
				<p class="clan">Члан 60.</p>
				<p>Надзор над применом овог правилника врши министарство. </p>
				<p class="clan">Члан 61.</p>
				<p>Управљач ће извод из овог правилника, са основним правилима унутрашњег реда и забрањеним радњама/активностима истакнути на погодан и видан начин у насељима, туристичким локалитетима, објектима ЈП ,,Србијашуме” и на другим местима бројнијег окупљања и чешћег проласка посетилаца и корисника. </p>
				<p class="clan">Члан 62.</p>
				<p>Овај правилник ступа на снагу осмог дана од дана објављивања у „Службеном гласнику Републике Србије”, уз претходно прибављену сагласност министарства.</p>
				<p>&nbsp;</p>
				<p class="auto-style2">Број 45/2016-4</p>
				<p class="auto-style2">У Београду, 11. априла 2016. године</p>
				<p class="auto-style2">Председник Надзорног одбора,</p>
				<p class="auto-style2"><span class="bold">Милош Срећковић, </span>с.р.</p>
	</div>

