

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>
<style type="text/css">
.auto-style1 {
	color: #008000;
}
</style>


	<div class="story">
			<p class="Basic-Paragraph">На основу члана 201. став 7. тач. 20), 21), 28) и 32) Закона о планирању и изградњи („Службени гласник РС”, бр. 72/09, 81/09 – исправка, 64/10 – УС, 24/11, 121/12, 42/13 – УС, 50/13 – УС, 98/13 – УС, 132/14, 145/14, 83/18, 31/19 и 37/19 – др. закон), </p>
			<p class="Basic-Paragraph">Министар грађевинарства, саобраћаја и инфраструктуре доноси</p>
			<p class="odluka-zakon">ПРАВИЛНИК </p>
			<p class="odluka-zakon">о полагању стручног испита у области просторног и урбанистичког планирања, израде техничке документације, грађења и енергетске ефикасности, као и лиценцама за одговорна лица и регистру лиценцираних инжењера, архитеката и просторних планера </p>
			<p class="centar">"Службени гласник РС", број 51 од 19. јула 2019.</p>
			<p class="clan">I. ОПШТЕ ОДРЕДБЕ</p>
			<p class="bold">Предмет уређивања</p>
			<p class="clan">Члан 1.</p>
			<p class="Basic-Paragraph">Овим правилником ближе се прописују: услови, програм и начин полагања стручног испита у области просторног и урбанистичког планирања, израде техничке документације грађења и енергетске ефикасности, обављање административно-стручних послова организације полагања стручног испита, састав и начин рада комисије за полагање стручног испита и вођење евиденције о положеном стручном испиту; услови и поступак издавања, одузимања и продужавања лиценце за одговорног просторног планера, одговорног урбанисту, одговорног пројектанта и одговорног извођача радова, као и изглед и садржина свечане форме лиценце; садржина и начин вођења регистра лиценцираних инжењера, архитеката и просторних планера, услови које треба да испуне лица да би била уписана у регистар, начин и поступак за упис у регистар, начин вршења уписа, измене и брисања података уписаних у регистар, као и изглед и уверење о упису у регистар и статус професионалног мировања; начин објављивања података регистра лиценцираних инжењера, архитеката и просторних планера.</p>
			<p class="clan">Члан 2.</p>
			<p class="Basic-Paragraph">Појмови који се користе у овом правилнику, а имају родно значење, односе се на мушки и женски род.</p>
			<p class="clan">II. УСЛОВИ, ПРОГРАМ И НАЧИН ПОЛАГАЊА СТРУЧНОГ ИСПИТА</p>
			<p class="bold">1. Услови за полагање стручног испита</p>
			<p class="italik">Услови за полагање стручног испита</p>
			<p class="clan">Члан 3.</p>
			<p class="Basic-Paragraph">Стручни испит могу да полажу лица која имају стечено одговарајуће образовање на нивоу еквивалентном академским, односно струковним студијама обима од најмање 300 ЕСПБ, као и лица са стеченим одговарајућим образовањем на основним академским или струковним студијама обима од најмање 180 ЕСПБ.</p>
			<p class="Basic-Paragraph">Лица из става 1. овог члана стичу право на полагање стручног испита уколико имају одговарајуће стручно искуство у области за коју се полаже стручни испит у трајању од најмање две године, осим ако је овим правилником другачије прописано.</p>
			<p class="Basic-Paragraph">У случају када лице има одговарајуће стручно искуство стечено након завршетка основних академских, односно струковних студија, као и за време стицања вишег нивоа академског или струковног образовања (мастер), а стручни испит полаже након стицања вишег нивоа студија, то стручно искуство признаје се у потребно искуство из става 2. овог члана у трајању до највише једне године.</p>
			<p class="Basic-Paragraph">Право на полагање стручног испита за одговорног инжењера за енергетску ефикасност зграда имају архитекте, инжењери грађевинарства, инжењери електротехнике и инжењери машинства који имају стечено образовање на нивоу еквивалентном академским, односно струковним студијама обима од најмање 300 ЕСПБ, одговарајуће стручно искуство у трајању од најмање две године и завршену обуку из области енергетске ефикасности зграда у складу са посебним програмом надлежне струковне организације или удружења, односно образовне институције. </p>
			<p class="Basic-Paragraph">Лице које је страни држављанин, односно лице које је стекло одговарајуће образовање у иностранству и коме је издата лиценца или друго овлашћење, односно које је уписано у одговарајући регистар надлежног органа према прописима друге државе, полаже општи део стручног испита у складу са овим правилником, под условима реципроцитета или на основу закључених билатералних или мултилатералних споразума, осим ако тим споразумима није другачије утврђено, ако је испунило услове утврђене посебним прописима који уређују високо образовање, односно признавање страних високошколских исправа ради запошљавања и доставило друге доказе у складу са овим правилником. </p>
			<p class="clan">Члан 4.</p>
			<p class="Basic-Paragraph">Лице које је положило стручни испит предвиђен за нижи степен образовања, а накнадно заврши виши степен образовања, полаже само посебни део стручног испита предвиђен за тај степен образовања, односно израђује или доставља одговарајући стручни рад у складу са чланом 8. овог правилника.</p>
			<p class="Basic-Paragraph">Лице које је положило стручни испит из одређене уже стручне области у којој је стекло одговарајуће образовање и стручно искуство, у случају полагања стручног испита за другу ужу стручну област у оквиру исте стручне области, као и за енергетску ефикасност зграда у складу са овим правилником, може да полаже посебни део стручног испита из друге уже стручне области, уколико је стекло одговарајуће искуство из те уже стручне области у трајању од најмање три године и испунило и друге услове из овог правилника. </p>
			<p class="bold">2. Програм, градиво и правни извори за полагање стручног испита</p>
			<p class="italik">Програм стручног испита</p>
			<p class="clan">Члан 5.</p>
			<p class="Basic-Paragraph">Стручни испит се састоји из општег и посебног дела и полаже се по програму, градиву и правним изворима прописаним овим правилником.</p>
			<p class="Basic-Paragraph">Општи део стручног испита полаже се према јединственом програму.</p>
			<p class="Basic-Paragraph">Посебни део стручног испита полаже се према програму за одређену стручну, односно ужу стручну област чији обухват и садржај одговара врсти послова у складу са законом за које се доказује одговарајуће стручно искуство, као и стеченим одговарајућим нивоом и врстом образовања за ту стручну, односно ужу стручну област.</p>
			<p class="italik">Програм и градиво општег дела стручног испита</p>
			<p class="clan">Члан 6.</p>
			<p class="Basic-Paragraph">Општи део стручног испита обухвата проверу познавања основа: уставног уређења, радних односа, општег управног поступка и правних аспеката планирања простора и изградње објеката.</p>
			<p class="Basic-Paragraph">Програм општег дела стручног испита обухвата градиво из следећих испитних области:</p>
			<p class="Basic-Paragraph">1) уставно уређење: основи уставног уређења Републике Србије; слободе, права и дужности човека и грађанина; органи Републике Србије; економско и социјално уређење; територијална организација Републике Србије – локална самоуправа; уставност и законитост – уставни суд;</p>
			<p class="Basic-Paragraph">2) радни односи: заснивање радног односа; уговор о раду, радно време, одмори и одсуства; зараде и накнаде; заштита права запослених; одговорност запослених; престанак радног односа; колективни уговори;</p>
			<p class="Basic-Paragraph">3) управни поступак: начела управног поступка; доказивање у управном поступку; решење; жалба и поступање по жалби; коначно, извршно и правоснажно решење; извршење решења;</p>
			<p class="Basic-Paragraph">4) правни аспекти планирања простора и изградње објеката: субјекти у просторном, урбанистичком планирању и изградњи објеката; документи просторног и урбанистичког планирања (правила уређења, правила грађења); надлежности и процедуре за издавање локацијских услова, грађевинске и употребне дозволе; коришћење грађевинског земљишта; врсте и садржај техничке документације; класификација објеката.</p>
			<p class="Basic-Paragraph">Лице које је положило државни испит према посебном пропису полаже општи део стручног испита само за испитну област из става 3. тачка 4) овог члана. </p>
			<p class="italik">Програм и градиво посебног дела стручног испита </p>
			<p class="clan">Члан 7.</p>
			<p class="Basic-Paragraph">Посебни део испита се у зависности од нивоа и врсте образовања полаже према програму посебног дела стручног испита за следеће стручне, односно уже стручне области:</p>
			<p class="Basic-Paragraph">1) Просторно планирање; </p>
			<p class="Basic-Paragraph">2) Архитектура:</p>
			<p class="Basic-Paragraph">(1) архитектура;</p>
			<p class="Basic-Paragraph">(2) урбанизам;</p>
			<p class="Basic-Paragraph">3) Пејзажна архитектура;</p>
			<p class="Basic-Paragraph">4) Грађевинско инжењерство: </p>
			<p class="Basic-Paragraph">(1) грађевинске конструкције;</p>
			<p class="Basic-Paragraph">(2) хидротехника;</p>
			<p class="Basic-Paragraph">(3) саобраћајни (путеви и железнице) и други инфраструктурни објекти;</p>
			<p class="Basic-Paragraph">(4) организација и технологија грађења и управљање пројектима у грађењу;</p>
			<p class="Basic-Paragraph">5) Електротехничко инжењерство:</p>
			<p class="Basic-Paragraph">(1) електроенергетске инсталације и електромоторни погони;</p>
			<p class="Basic-Paragraph">(2) производња и пренос електричне енергије;</p>
			<p class="Basic-Paragraph">(3) електроника и телекомуникације;</p>
			<p class="Basic-Paragraph">6) Машинско инжењерство:</p>
			<p class="Basic-Paragraph">(1) термотехника, термоенергетика, процесна и гасна техника;</p>
			<p class="Basic-Paragraph">(2) хидротехника;</p>
			<p class="Basic-Paragraph">(3) транспортна средства, складишта и машинске технологије;</p>
			<p class="Basic-Paragraph">7) Саобраћајно инжењерство: </p>
			<p class="Basic-Paragraph">(1) друмски саобраћај (интегрални и унутрашњи саобраћај);</p>
			<p class="Basic-Paragraph">(2) железнички саобраћај;</p>
			<p class="Basic-Paragraph">(3) речно-поморски саобраћај;</p>
			<p class="Basic-Paragraph">(4) ваздушни саобраћај;</p>
			<p class="Basic-Paragraph">(5) телекомуникациони саобраћај;</p>
			<p class="Basic-Paragraph">(6) логистика;</p>
			<p class="Basic-Paragraph">8) Геодетско инжењерство;</p>
			<p class="Basic-Paragraph">9) Технолошко и металуршко инжењерство:</p>
			<p class="Basic-Paragraph">(1) технологијe и технолошки процеси;</p>
			<p class="Basic-Paragraph">(2) металургија;</p>
			<p class="Basic-Paragraph">10) Геолошко инжењерство:</p>
			<p class="Basic-Paragraph">(1) геотехника;</p>
			<p class="Basic-Paragraph">(2) хидрогеологија;</p>
			<p class="Basic-Paragraph">(3) геофизика;</p>
			<p class="Basic-Paragraph">11) Шумарство и пољопривреда:</p>
			<p class="Basic-Paragraph">(1) заштита од ерозије;</p>
			<p class="Basic-Paragraph">(2) мелиорација шумских и пољопривредних површина.</p>
			<p class="Basic-Paragraph">Посебни део стручног испита обухвата проверу познавања закона и других прописа, стандарда и норматива који се односе на стручну, односно ужу стручну област из става 1. овог члана, као и енергетску ефикасност зграда из које лице полаже стручни испит, као и закона и других прописа којима су уређена питања заштите животне средине, заштите и коришћења природних и културних добара и коришћење грађевинског земљишта.</p>
			<p class="Basic-Paragraph">Програм посебног дела стручног испита ближе се утврђује према одговарајућем нивоу и врсти образовања за сваку стручну, односно ужу стручну област из става 1. овог члана и објављује на званичној интернет страници надлежног министарства и струковне организације, односно струковног удружења коме су поверени административно-стручни и технички послови у вези са полагањем стручног испита у складу са законом.</p>
			<p class="italik">Посебан део стручног испита</p>
			<p class="clan">Члан 8.</p>
			<p class="Basic-Paragraph">Посебни део стручног испита се састоји од: </p>
			<p class="Basic-Paragraph">1) стручног рада из стручне области, односно уже стручне области; </p>
			<p class="Basic-Paragraph">2) усменог дела испита, односно одбране стручног рада. </p>
			<p class="Basic-Paragraph">Стручни рад за одређену стручну, односно ужу стручну област, као и енергетску ефикасност зграда се доставља уз пријаву стручног испита или се у пријави наводи да ће стручни рад бити посебно израђен за потребе полагања стручног испита. </p>
			<p class="Basic-Paragraph">Стручни рад из става 1. тачка 1) овог члана у зависности од стручне, односно уже стручне области из које се полаже стручни испит може бити у форми:</p>
			<p class="Basic-Paragraph">1) просторног плана, односно његовог нацрта или дела плана, односно дела нацрта плана у чијој изради је лице учествовало;</p>
			<p class="Basic-Paragraph">2) урбанистичког плана, односно његовог нацрта или урбанистичког пројекта или дела плана, односно дела нацрта плана у чијој изради је лице учествовало;</p>
			<p class="Basic-Paragraph">3) техничке документације, односно пројекта за грађевинску дозволу или пројекта за извођење захтевних и технички и технолошки специфичних објеката – зграда (категорије В) и инжењерских објеката или захтевних реконструкција за те објекте, пројеката постројења, уређаја, инсталација, израде технолошких пројеката за захтевне и технички и технолошки специфичне индустријске и друге привредне објекте, као и других пројеката и документације за изградњу тих објеката или извода из пројекта, а који се односе на релевантну стручну област за коју лице полаже стручни испит.</p>
			<p class="Basic-Paragraph">4) елабората и студија који се израђују као прилог техничкој документацији, а који се односе на релевантну стручну област за коју лице полаже стручни испит (енергетска ефикасност зграда и др.).</p>
			<p class="Basic-Paragraph">Лице са стеченим одговарајућим образовањем на основним академским студијама и струковним студијама обима од најмање 180 ЕСПБ, израђује, односно предаје стручни рад, у складу са ставом 2. овог члана, у форми пројекта за грађевинску дозволу или пројекта за извођење за мање захтевне објекте – зграде (категорије Б) и инжењерске објекте или пројекта за извођење за те објекте, мање захтевних постројења, уређаја и инсталација (електро, машински, водовода и канализације и др.), технолошког пројекта за мање захтевне објекте или технолошког решења за те објекте и других пројеката и документације за градњу тих објеката, или извода из пројекта, а који се односе на релевантну стручну област за коју лице полаже стручни испит. </p>
			<p class="Basic-Paragraph">Усмени део испита обухвата одбрану стручног рада, уз проверу познавања закона и других прописа, стандарда и норматива из стручне области, односно уже стручне области из које лице полаже посебни део стручног испита у складу са програмом из члана 7. овог правилника.</p>
			<p class="italik">Правни извори за полагање стручног испита</p>
			<p class="clan">Члан 9.</p>
			<p class="Basic-Paragraph">Списак правних извора за полагање стручног испита дат је у Прилогу 1, који је одштампан уз овај правилник и чини његов саставни део.</p>
			<p class="Basic-Paragraph">Правне изворе за полагање стручног испита поред прописа датих у Прилогу 1. овог правилника чине и други прописи, односно правилници, нормативи и стандарди из стручних, односно ужих стручних области из које се полаже стручни испит, као и све измене и допуне тих и других прописа који су објављени у складу са чланом 7. став 3. овог правилника.  </p>
			<p class="bold">3. Пријава и начин полагања стручног испита</p>
			<p class="italik">Пријава за полагање стручног испита</p>
			<p class="clan">Члан 10.</p>
			<p class="Basic-Paragraph">Стручни испит се организује најмање четири пута годишње.</p>
			<p class="Basic-Paragraph">Пријаву за полагање стручног испита лице из чл. 3. и 4. овог правилника (у даљем тексту: Кандидат), подноси министарству надлежном за послове просторног планирања, урбанизма и изградње (у даљем тексту: Министарство).</p>
			<p class="Basic-Paragraph">Пријава из става 1. овог члана садржи: </p>
			<p class="Basic-Paragraph">1) име, очево име и презиме Кандидата; </p>
			<p class="Basic-Paragraph">2) датум и место рођења Кандидата; </p>
			<p class="Basic-Paragraph">3) податке о пребивалишту; </p>
			<p class="Basic-Paragraph">4) врсту и ниво образовања, које је Kандидат стекао; </p>
			<p class="Basic-Paragraph">5)  назив правног лица или предузетника (послодавца), код кога је Кандидат био или јесте запослен, односно радно ангажован, као и врсту послова које обавља или је обављао и године стручног искуства; </p>
			<p class="Basic-Paragraph">6) назив стручне, односно уже стручне области из члана 7. став 1. овог правилника, или енергетске ефикасности зграда, за коју Кандидат подноси пријаву; </p>
			<p class="Basic-Paragraph">7) врсту испита за који се кандидат пријављује (цео испит или део испита) и у ком испитном року жели да полаже;</p>
			<p class="Basic-Paragraph">Уз пријаву из става 1. овог члана Кандидат доставља следеће доказе, осим ако се о њима не води службена евиденција: </p>
			<p class="Basic-Paragraph">1) извод из матичне књиге рођених, односно изјаву којом се кандидат опредељује да ли ће сам прибавити податке о чињеницама о којима се води евиденција или ће то орган учинити уместо њега;</p>
			<p class="Basic-Paragraph">2) оверену фотокопију високошколске исправе о завршеним академским, односно струковним студијама за лица из члана 3. ст. 1. и 4. овог правилника (дипломе);</p>
			<p class="Basic-Paragraph">3) додатке дипломама који се издају у складу са законом којим се уређује област високог образовања;</p>
			<p class="Basic-Paragraph">4) потврду послодавца из става 2. тачка 5) овог члана о врсти послова на којима је Кандидат радио и стеченом стручном искуству, као и доказ о стручним резултатима;</p>
			<p class="Basic-Paragraph">5) стручни рад, односно пријаву за израду стручног рада;</p>
			<p class="Basic-Paragraph">6) потврда о учешћу у изради стручног рада, у случају када подносилац захтева уз пријаву доставља стручни рад, потписану од стране лиценцираног лица које је руководило израдом планског документа или урбанистичког пројекта, пројекта за грађевинску дозволу, пројекта за извођење или елабората и студије;</p>
			<p class="Basic-Paragraph">7) доказ о завршеној обуци из области енергетске ефикасности зграда, уколико Кандидат полаже стручни испит за енергетску ефикасност зграда. </p>
			<p class="Basic-Paragraph">У случају када је Кандидат стекао одговарајуће образовање на основним и мастер академским или струковним студијама, као доказ о завршеном високошколском образовању поред дипломе о завршеним мастер студијама, доставља се и диплома о завршеним основним студијама.  </p>
			<p class="Basic-Paragraph">Уз пријаву из става 1. овог члана Кандидат који је страно физичко лице, а које полаже стручни испит, односно општи део стручног испита у складу са одредбама члана 3. став 5. овог правилника подноси следеће доказе: </p>
			<p class="Basic-Paragraph">1) копију путне исправе и пријаву боравишта у складу са законом који уређује кретање и боравак странаца;</p>
			<p class="Basic-Paragraph">2) доказ о признавању стране високошколске исправе у складу са прописима којима се уређује област високог образовања, односно признавање страних високошколских исправа ради запошљавања; </p>
			<p class="Basic-Paragraph">3) доказ о упису у регистар надлежног тела, односно копију лиценце или другог овлашћења издатог од стране надлежног органа према прописима друге државе; </p>
			<p class="Basic-Paragraph">4) потврду послодавца из става 2. тачка 5) овог члана о врсти послова на којима је Кандидат радио и стеченом стручном искуству, као и доказ о стручним резултатима;</p>
			<p class="Basic-Paragraph">Доказ из става 5. тач. 3) и 4) овог члана доставља се у овереном препису на српском језику. </p>
			<p class="italik">Комисија за полагање стручног испита</p>
			<p class="clan">Члан 11.</p>
			<p class="Basic-Paragraph">Стручни испит се полаже пред Комисијом за полагање стручног испита (у даљем тексту: Комисија) коју решењем образује министар у складу са законом. </p>
			<p class="Basic-Paragraph">Комисију из става 1. овог члана чине председник Комисије, два члана и по потреби њихови заменици, као и чланови који се именују за општи део испита и посебни део испита.</p>
			<p class="Basic-Paragraph">За посебни део испита за одређену стручну, односно ужу стручну област из члана 7. став 1. овог правилника у Комисију се именује најмање један, а највише седам чланова.</p>
			<p class="Basic-Paragraph">За општи део испита у Комисију се именује највише два члана.</p>
			<p class="Basic-Paragraph">Председник и чланови Комисије се бирају са листе испитивача коју утврђује Министарство за општи и посебни део за сваку стручну област, као и област енергетске ефикасности зграда посебно.</p>
			<p class="italik">Начин полагања стручног испита</p>
			<p class="clan">Члан 12.</p>
			<p class="Basic-Paragraph">Кандидата који је приложио сву документацију прописану овим правилником, Комисија обавештава о испуњености услова за полагање стручног испита. </p>
			<p class="Basic-Paragraph">У случају када Комисија процени да достављени стручни рад не задовољава потребне критеријуме, исти се израђује под надзором члана Комисије за одређену стручну, односно ужу стручну област, као и енергетску ефикасност зграда (у даљем тексту: Ментор). </p>
			<p class="Basic-Paragraph">Стручни рад се израђује под надзором Ментора и у случају када Кандидат уз пријаву за стручни испит пријави израду стручног рада.</p>
			<p class="Basic-Paragraph">У случајевима из ст. 2. и 3. овог члана, уз обавештење о испуњености услова за полагање стручног испита из става 1. овог члана, Комисија наводи тему и рок за израду стручног рада, као и рок за полагање стручног испита.</p>
			<p class="Basic-Paragraph">У случају када лице уз пријаву доставља стручни рад у складу са чланом 8. став 2. овог правилника, прилаже се и потврда о учешћу у изради стручног рада, као и извод из планског документа или урбанистичког пројекта, пројекта за грађевинску дозволу, пројекта за извођење или елабората и студије, којима се доказује да је лице учествовало у њиховој изради, потписану од стране лиценцираног лица које је руководило израдом планског документа или урбанистичког пројекта, пројекта за грађевинску дозволу, пројекта за извођење или елабората и студије.</p>
			<p class="italik">Оцењивање на испиту и издавање уверења о положеном стручном испиту</p>
			<p class="clan">Члан 13.</p>
			<p class="Basic-Paragraph">Кандидат може приступити полагању посебног дела стручног испита ако је његов стручни рад позитивно оцењен од стране Комисије, односно Mентора. </p>
			<p class="Basic-Paragraph">Кандидат се на стручном испиту оцењује једном оценом за сваки део испита (општи и посебни део). </p>
			<p class="Basic-Paragraph">Коначан успех Кандидата на стручном испиту утврђује Комисија. </p>
			<p class="Basic-Paragraph">Успех Кандидата на стручном испиту оцењује се оценом „положио” или „није положио”. </p>
			<p class="Basic-Paragraph">Оценом „није положио” оцењује се кандидат који није показао довољно знање из општег дела или у одбрани стручног рада (посебни део испита). </p>
			<p class="Basic-Paragraph">Поправни испит кандидат може полагати у року који не може бити краћи од 30 дана од дана полагања стручног испита. </p>
			<p class="Basic-Paragraph">Ако Кандидат не положи поправни испит у два узастопна рока, упућује се на поновно полагање целог испита. </p>
			<p class="clan">Члан 14.</p>
			<p class="Basic-Paragraph">Ако Кандидат не приступи полагању стручног испита или ако пре почетка полагања испита изјави да одустаје од испита, сматраће се да није ни полагао испит. </p>
			<p class="clan">Члан 15.</p>
			<p class="Basic-Paragraph">Ако Кандидат неоправдано одустане од започетог полагања стручног испита, сматраће се да испит није положио (самовољан прекид полагања неког дела испита и сл.). </p>
			<p class="Basic-Paragraph">Започето полагање стручног испита може се одложити ако је Кандидат, због болести или из других оправданих разлога, био спречен да настави полагање стручног испита. </p>
			<p class="Basic-Paragraph">Захтев за одлагање испита из става 2. овог члана са потребним доказима кандидат подноси Комисији. </p>
			<p class="italik">Записник о полагању стручног испита</p>
			<p class="clan">Члан 16.</p>
			<p class="Basic-Paragraph">О полагању стручног испита води се записник који садржи: </p>
			<p class="Basic-Paragraph">1) име и презиме Кандидата; </p>
			<p class="Basic-Paragraph">2) податке о стеченом образовању (ниво и врста образовања, као и стручна, односно ужа стручна област);</p>
			<p class="Basic-Paragraph">3) назив стручне, односно уже стручне области из члана 7. овог правилника, из које је Кандидат полагао стручни испит;</p>
			<p class="Basic-Paragraph">4) назив правног лица или предузетника у коме је кандидат запослен или радно ангажован; </p>
			<p class="Basic-Paragraph">5) састав Комисије за полагање стручног испита; </p>
			<p class="Basic-Paragraph">6) датум и место полагања стручног испита; </p>
			<p class="Basic-Paragraph">7) назив стручног рада; </p>
			<p class="Basic-Paragraph">8) постављена питања; </p>
			<p class="Basic-Paragraph">9) оцену из сваког предмета и коначан успех Кандидата; </p>
			<p class="Basic-Paragraph">10) закључак о одлагању или одустанку од испита, као и о упућивању на поправни испит.  </p>
			<p class="Basic-Paragraph">Записник потписују председник и чланови Комисије.</p>
			<p class="italik">Уверење о положеном стручном испиту</p>
			<p class="clan">Члан 17.</p>
			<p class="Basic-Paragraph">На основу записника из члана 16. овог правилника, Кандидату који је положио стручни испит Министарство издаје уверење о положеном стручном испиту (у даљем тексту: Уверење) за одговарајућу стручну, односно ужу стручну област из члана 7. овог правилника. </p>
			<p class="Basic-Paragraph">Уверење из става 1. овог члана садржи: </p>
			<p class="Basic-Paragraph">1) назив издаваоца уверења; </p>
			<p class="Basic-Paragraph">2) пропис на основу кога се издаје Уверење; </p>
			<p class="Basic-Paragraph">3) име, презиме и место рођења кандидата; </p>
			<p class="Basic-Paragraph">4) назив стручне, односно уже стручне области из које је положен стручни испит; </p>
			<p class="Basic-Paragraph">5) регистарски број евиденције; </p>
			<p class="Basic-Paragraph">6) датум издавања Уверења; </p>
			<p class="Basic-Paragraph">7) потпис председника Комисије и министра. </p>
			<p class="italik">Вођење евиденције о положеном стручном испиту</p>
			<p class="clan">Члан 18.</p>
			<p class="Basic-Paragraph">Евиденцију лица која су полагала стручни испит води струковна организација, односно струковно удружење, коме је у складу са законом поверено обављање административно-стручних и техничких послова у вези са полагањем стручног испита.</p>
			<p class="Basic-Paragraph">По окончању испитног рока надлежна струковна организација, односно струковно удружење, коме је у складу са законом поверено обављање административно-стручних и техничких послова у вези са полагањем стручног испита, доставља Министарству евиденцију лица која су положила стручни испит.</p>
			<p class="Basic-Paragraph">Евиденција садржи следеће податке о кандидату, и то: </p>
			<p class="Basic-Paragraph">1) име и презиме;</p>
			<p class="Basic-Paragraph">2) годину и место рођења; </p>
			<p class="Basic-Paragraph">3) пребивалиште; </p>
			<p class="Basic-Paragraph">4) време полагања стручног испита; </p>
			<p class="Basic-Paragraph">5) податке о успеху на испиту;</p>
			<p class="Basic-Paragraph">6) назив стручне, односно уже стручне области из члана 7. овог правилника, из које је положен стручни испит;</p>
			<p class="Basic-Paragraph">7) датуму издавања Уверења и број Уверења.</p>
			<p class="clan">III. УСЛОВИ И ПОСТУПАК ИЗДАВАЊА И ПРОДУЖАВАЊА ЛИЦЕНЦЕ</p>
			<p class="naslov">Издавање лиценце</p>
			<p class="clan">Члан 19.</p>
			<p class="Basic-Paragraph">Инжењеру, архитекти и просторном планеру Министарство издаје лиценцу за одговорног просторног планера, одговорног урбанисту, одговорног пројектанта и одговорног извођача радова за обављање стручних послова просторног и урбанистичког планирања, израде техничке документације, грађења објеката и извођења радова, као и лиценцу за одговорног инжењера за енергетску ефикасност зграда за обављање стручних послова израде елабората енергетске ефикасности који су прилог техничкој документацији и енергетске сертификације зграда, у складу са законом и прописима донетим на основу закона.</p>
			<p class="Basic-Paragraph">Лиценца се издаје према описима стручних послова из стручних, односно ужих стручних области из члана 7. овог правилника за које се полаже стручни испит и иста представља основ за упис у регистар из члана 34. овог правилника, према условима из члана 36. овог правилника.</p>
			<p class="Basic-Paragraph">Стручне, односно уже стручне области са описима стручних послова за чије обављање се издају лиценце за одговорног просторног планера, одговорног урбанисту, одговорног пројектанта и одговорног извођача радова, као и одговорног инжењера за енергетску ефикасност зграда, садржане су у Прилогу 2, који је одштампан уз овај правилник и чини његов саставни део.</p>
			<p class="bold">Општи услови издавања лиценце</p>
			<p class="clan">Члан 20.</p>
			<p class="Basic-Paragraph">Лиценца се издаје лицу које има стечено одговарајуће образовање, које је положило стручни испит за одговарајућу стручну, односно ужу стручну област за коју се издаје лиценца у складу са законом и овим правилником и које је стекло одговарајуће стручно искуство из те стручне, односно уже стручне области и испунило друге услове у складу са законом и овим правилником.</p>
			<p class="bold">Услови за издавање лиценце за одговорног просторног планера</p>
			<p class="clan">Члан 21.</p>
			<p class="Basic-Paragraph">Лиценца за одговорног просторног планера издаје се лицу које:</p>
			<p class="Basic-Paragraph">1)  је стекло одговарајуће образовање на нивоу еквивалентном академским студијама, односно струковним студијама обима од најмање 300 ЕСПБ, на студијском програму на коме се стичу знања, вештине и компетенције у стручној области  просторно планирање; </p>
			<p class="Basic-Paragraph">2) је положило стручни испит за стручну област просторно планирање; </p>
			<p class="Basic-Paragraph">3) има најмање пет година одговарајућег стручног искуства на изради докумената просторног планирања, односно на изради или сарадњи на изради најмање два документа просторног планирања.</p>
			<p class="bold">Услови за издавање лиценце за одговорног урбанисту</p>
			<p class="clan">Члан 22.</p>
			<p class="Basic-Paragraph">Лиценцу за одговорног урбанисту стиче лице које:</p>
			<p class="Basic-Paragraph">1) је стекло одговарајуће образовање на нивоу еквивалентном академским студијама, односно струковним студијама обима од најмање 300 ЕСПБ, на студијском програму на коме се стичу знања, вештине и компетенције у ужој стручној области урбанизам;</p>
			<p class="Basic-Paragraph">2) је положило стручни испит за ужу стручну област урбанизам;</p>
			<p class="Basic-Paragraph">3) има најмање пет година одговарајућег стручног искуства на изради докумената урбанистичког планирања, односно на изради или сарадњи на изради најмање два урбанистичка плана или урбанистичка пројекта.</p>
			<p class="bold">Услови за издавање лиценце за одговорног пројектанта</p>
			<p class="clan">Члан 23.</p>
			<p class="Basic-Paragraph">Лиценцу за одговорног пројектанта стиче лице које:</p>
			<p class="Basic-Paragraph">1) је стекло одговарајуће образовање на нивоу еквивалентном академским студијама, односно струковним студијама обима од најмање 300 ЕСПБ, на студијским програмима на којима се стичу знања, вештине и компетенције у стручним, односно ужим стручним областима архитектуре, пејзажне архитектуре и инжењерстава из члана 9. овог правилника; </p>
			<p class="Basic-Paragraph">2) је положило стручни испит за одговарајућу стручну, односно ужу стручну област из члана 7. став 1. овог правилника;</p>
			<p class="Basic-Paragraph">3) има најмање три године одговарајућег стручног искуства на изради техничке документације, односно на изради или сарадњи на изради најмање два пројекта из одговарајуће стручне, односно уже стручне области; </p>
			<p class="Basic-Paragraph">4) добије препоруку најмање два лица са лиценцом одговорног пројектанта из одговарајуће стручне, односно уже стручне области.</p>
			<p class="Basic-Paragraph">Изузетно од става 1. тачка 3) овог члана под одговарајућим стручним искуством сматра се најмање пет пројекта из одговарајуће стручне, односно уже стручне области уколико се лиценца издаје лицу које је положило стручни испит у складу са чланом 4. став 2. овог правилника. </p>
			<p class="bold">Услови за издавање лиценце за одговорног извођача радова</p>
			<p class="clan">Члан 24.</p>
			<p class="Basic-Paragraph">Лиценцу за одговорног извођача радова стиче лице које је испунило услове из члана 23. став 1. тач. 1) и 2) овог правилника и има најмање три године стручног искуства на грађењу објеката, односно извођењу радова на најмање два објекта.</p>
			<p class="Basic-Paragraph">Лиценца за одговорног извођача радова за објекте за које грађевинску дозволу издаје јединица локалне самоуправе, спратности По + П + 4 + Пк чија укупна површина не прелази 2.000 m² бруто површине, објеката са мање сложеним грађевинским конструкцијама (распона до 12 метара), локалних и некатегорисаних путева и улица, унутрашњих инсталација водовода и канализације, грејања и климатизације и електроинсталације, унутрашњих гасних инсталација, као и извођење појединих грађевинско-занатских и инсталатерских радова и радова на унутрашњем уређењу објеката и уређењу терена, може да се изда и лицу које је стекло одговарајуће високо образовање на нивоу еквивалентном академским студијама, односно струковним студијама обима од најмање 180 ЕСПБ, под условом да има најмање пет година стручног искуства на грађењу објеката, односно извођењу радова и положи стручни испит за одговарајућу стручну, односно ужу стручну област.</p>
			<p class="Basic-Paragraph">Изузетно од става 1. овог члана под одговарајућим стручним искуством сматра се грађење објеката, односно извођење радова из одговарајуће стручне, односно уже стручне области на најмање пет објеката уколико се лиценца издаје лицу које је положило стручни испит у складу са чланом 4. став 2. овог правилника.</p>
			<p class="bold">Услови за издавање лиценце лицу које је страни држављанин</p>
			<p class="clan">Члан 25.</p>
			<p class="Basic-Paragraph">Лиценца из члана 19. овог правилника може се под условима реципроцитета издати лицу које је страни држављанин а коме је издата лиценца или друго овлашћење од стране надлежног органа или је уписано у одговарајући регистар према прописима друге државе, ако је испунило услове утврђене посебним прописима који уређују високо образовање, односно признавање страних високошколских исправа ради запошљавања, положило стручни испит у складу са чланом 3. став 5. овог правилника и испунило и друге услове из чл. 21–24. овог правилника, осим уколико условима реципроцитета или закљученим билатералним или мултилатералним споразумима није другачије утврђено.</p>
			<p class="Basic-Paragraph">Лиценца се издаје лицу из става 2. овог члана уколико се против њега не воде или нису вођени кривични поступци и поступци за утврђивање професионалне одговорности за суспензију или одузимање лиценце, односно овлашћења у земљи у којој је стекло ту лиценцу или овлашћење и уколико има остварено континуирано стручно искуство у трајању од најмање две године након стицања лиценце, односно овлашћења.</p>
			<p class="Basic-Paragraph">Проверу испуњености услова из ст. 1–3. овог члана утврђује комисија из члана 27. овог правилника.</p>
			<p class="Basic-Paragraph">Лицу из става 2. овог члана ради обављања послова у Републици Србији издаје се одговарајућа лиценца на период од годину дана од дана издавања лиценце, уз могућност продужења на основу поднетог захтева за продужавање важности лиценце.</p>
			<p class="Basic-Paragraph">Лиценца из става 4. овог члана представља основ за привремени упис у регистар из члана 34. овог правилника, у складу са условима прописаним овим правилником.</p>
			<p class="bold">Захтев за издавање лиценце</p>
			<p class="clan">Члан 26.</p>
			<p class="Basic-Paragraph">Захтев за издавање лиценце (у даљем тексту: захтев) подноси се Министарству. </p>
			<p class="Basic-Paragraph">Захтев нарочито садржи: </p>
			<p class="Basic-Paragraph">1) име и презиме; </p>
			<p class="Basic-Paragraph">2) име једног од родитеља; </p>
			<p class="Basic-Paragraph">3) државу, место и датум рођења;</p>
			<p class="Basic-Paragraph">4) адресу пребивалишта, односно боравишта;</p>
			<p class="Basic-Paragraph">5)  назив стручне, односно уже стручне области за коју је лице положило стручни испит.</p>
			<p class="Basic-Paragraph">Уз захтев из става 1. овог члана се прилаже: </p>
			<p class="Basic-Paragraph">1) фотокопија личне карте;</p>
			<p class="Basic-Paragraph">2) оверена фотокопија високошколске исправе  о завршеним академским, односно струковним студијама;</p>
			<p class="Basic-Paragraph">3) оверена фотокопија додатка дипломе који се издаје у складу са законом којим се уређује област високог образовања;</p>
			<p class="Basic-Paragraph">4) фотокопија уверења о положеном стручном испиту, односно изјаву којом се лице опредељује да ли ће само прибавити податке о чињеницама о којима се води службена евиденција или ће то орган учинити уместо њега; </p>
			<p class="Basic-Paragraph">5) доказ о стручном искуству (потврда правног лица или предузетника о стеченом стручном искуству на одговарајућим пословима, односно фотокопија радне књижице);</p>
			<p class="Basic-Paragraph">6) доказ о стручним резултатима: референц листа, са потврдом о учешћу у изради планског документа или урбанистичког пројекта, пројекта за грађевинску дозволу, пројекта за извођење или елабората и студије, односно потврду о учешћу у изградњи објекта и извођењу радова, за сваки од наведених стручних резултата из референц листе, као и извод из планског документа или урбанистичко-техничког документа, пројекта за грађевинску дозволу, пројекта за извођење или елабората и студије, којим се доказује да је лице учествовало у њиховој изради;</p>
			<p class="Basic-Paragraph">7) препорука најмање два лица којима је издата одговарајућа лиценца одговорног пројектанта или Инжењерске коморе, у случају издавања лиценце за одговорног пројектанта.</p>
			<p class="Basic-Paragraph">Уколико захтев из става 1. овог члана подноси страно физичко лице из члана 3. став 5. овог правилника, уз захтев се прилаже: </p>
			<p class="Basic-Paragraph">1) копија путне исправе и пријава боравишта у складу са законом који уређује кретање и боравак странаца;</p>
			<p class="Basic-Paragraph">2) доказ о признавању стране високошколске исправе у складу са прописима којима се уређује област високог образовања, односно признавање страних високошколских исправа ради запошљавања; </p>
			<p class="Basic-Paragraph">3) доказ о упису у регистар надлежног тела, односно копија лиценце или другог овлашћења издатог од стране надлежног органа према прописима друге државе; </p>
			<p class="Basic-Paragraph">4) потврда послодавца из става 3. тачка 5) овог члана о врсти послова на којима је лице радило у периоду стицања стручног искуства из члана 25. став 2. овог правилника, као и доказ о стручним резултатима (референц листу) из става 3. тачка 6) овог члана;</p>
			<p class="Basic-Paragraph">5) фотокопија уверења о положеном стручном испиту у складу са чланом 3. став 5. овог правилника, односно изјаву којом се лице опредељује да ли ће само прибавити податке о чињеницама о којима се води службена евиденција или ће то орган учинити уместо њега.</p>
			<p class="Basic-Paragraph">Доказ из става 4. тач. 2), 3) и 4) овог члана доставља се у овереном препису на српском језику. </p>
			<p class="Basic-Paragraph">Потврда из става 3. тачка 6) овог члана се доставља у случају када у изводу није наведено да је лице учествовало као сарадник и иста мора бити потписана од стране лиценцираног лица које је руководило израдом планског документа или урбанистичког пројекта, пројекта за грађевинску дозволу, пројекта за извођење или елабората и студије, односно изградњом објекта и извођењем радова.</p>
			<p class="Basic-Paragraph">Доказе из става 3. тач. 2)–4) и става 4. тач. 2) и 3) овог члана не достављају лица која су пријаву за полагање стручног испита поднела Министарству у складу са чланом 10. овог правилника, односно која су положила стручни испит у складу са овим правилником. </p>
			<p class="Basic-Paragraph">Уколико захтев не садржи све потребне доказе из ст. 3. и 4. овог члана или се у поступку провере испуњености услова за издавање лиценце утврди да су достављени докази непотпуни или недовољни за одлучивање о испуњености услова из чл. 21–24. овог правилника, Министарство од подносиоца захтева може да затражи допуну потребних доказа (референце, стручно искуство и др.).</p>
			<p class="bold">Утврђивање испуњености услова за издавање лиценце</p>
			<p class="clan">Члан 27.</p>
			<p class="Basic-Paragraph">Комисија за утврђивање испуњености услова за издавање, одузимање и продужавање лиценце за одговорног просторног планера, одговорног урбанисту, одговорног пројектанта и одговорног извођача радова (у даљем тексту: Комисија за лиценце) образује се решењем министра за одређену стручну, односно ужу стручну област, као и енергетску ефикасност зграда, у складу са законом и прописима донетим на основу закона.</p>
			<p class="Basic-Paragraph">Комисија за лиценце заседа најмање једном месечно, а по потреби и више пута, у зависности од броја поднетих захтева у току једног месеца, осим у случају да током месеца није поднет ни један захтев за издавање лиценце за одређену стручну, односно ужу стручну област.</p>
			<p class="Basic-Paragraph">У поступку оцене испуњености услова за издавање лиценце, у складу са законом и овим правилником, Комисија за лиценце утврђује: </p>
			<p class="Basic-Paragraph">1) да ли подносилац захтева има пребивалиште на територији Републике Србије, односно боравиште у складу са законом који уређује кретање и боравак странаца; </p>
			<p class="Basic-Paragraph">2) да ли је подносилац захтева стекао одговарајућу врсту и ниво образовања на академским, односно струковним студијама у складу са законом и овим правилником;</p>
			<p class="Basic-Paragraph">3) да ли подносилац захтева испуњава услове о одговарајућој врсти и нивоу образовања у складу са доказом о признавању стране високошколске исправе уколико је подносилац лице из члана 25. овог правилника;</p>
			<p class="Basic-Paragraph">4) да ли је подносилац захтева положио стручни, односно посебни део стручног испита из одговарајуће стручне, односно уже стручне области, односно да ли је испунио услов за вршење одређених послова у складу са законом и правилником;</p>
			<p class="Basic-Paragraph">5) да ли подносилац има стручне резултате на пословима из одговарајуће стручне, односно уже стручне области за коју је положио стручни испит и за које се издаје лиценца, у складу са законом и овим правилником; </p>
			<p class="Basic-Paragraph">6) да ли подносилац захтева има потребан број година стручног искуства на пословима из стручне, односно уже стручне области за коју је положио стручни испит и за коју се издаје лиценца и</p>
			<p class="Basic-Paragraph">7) да ли подносилац захтева има најмање две препоруке лица са лиценцом одговорног пројектанта из одговарајуће стручне, односно уже стручне области. </p>
			<p class="bold">Решење о издавању лиценце</p>
			<p class="clan">Члан 28.</p>
			<p class="Basic-Paragraph">Лиценца из чл. 19. и 25. овог правилника се издаје решењем о испуњености услова за обављање одређених послова у складу са законом и овим правилником. </p>
			<p class="Basic-Paragraph">Решење о испуњености услова за издавање одговарајуће лиценце доноси министар на предлог Комисије за лиценце у року од 30 дана од дана подношења потпуног захтева. </p>
			<p class="Basic-Paragraph">Коначно решење из става 1. овог члана, је основ за упис у регистaр у складу са законом.</p>
			<p class="Basic-Paragraph">Против решења из става 1. овог члана може се изјавити жалба Влади у року од пет дана од дана уручења решења.</p>
			<p class="bold">Изглед и садржај свечане форме лиценце </p>
			<p class="clan">Члан 29.</p>
			<p class="Basic-Paragraph">Лицу које је уписано у регистар из члана 34. овог правилника, а на основу коначног решења из члана 28. овог правилника, на лични захтев може бити издата свечана форма лиценце.</p>
			<p class="Basic-Paragraph">Лиценца у форми из става 1. овог члана издаје се на обрасцу формата А4, величине 210 x 297 mm.</p>
			<p class="Basic-Paragraph">Изглед лиценце из става 1. овог члана дат је у Прилогу 3, који је одштампан уз овај правилник и чини његов саставни део.</p>
			<p class="Basic-Paragraph">У горњем делу на средини обрасца се налази грб Републике Србије и назив Министарства.</p>
			<p class="Basic-Paragraph">На лиценци се уписују следећи подаци о лиценцираном лицу:</p>
			<p class="Basic-Paragraph">1) име, средње слово и презиме;</p>
			<p class="Basic-Paragraph">2) податак о стеченом образовању, односно стручном звању;</p>
			<p class="Basic-Paragraph">3) врста лиценце и назив стручне, односно уже стручне области;</p>
			<p class="Basic-Paragraph">4) број лиценце;</p>
			<p class="Basic-Paragraph">5) датум и место издавања лиценце;</p>
			<p class="Basic-Paragraph">6) печат Министарства и потпис министра.</p>
			<p class="Basic-Paragraph">Израду дупликата лиценце врши Министарство на основу поднетог захтева.</p>
			<p class="bold">Продужавање лиценце</p>
			<p class="clan">Члан 30.</p>
			<p class="Basic-Paragraph">Испуњеност услова за продужавање лиценце из члана 19. овог правилника  проверава Министарство на сваких пет година од дана издавања лиценце у складу са законом и овим правилником, осим у случају када постоји статус професионалног мировања у складу са чланом 42. овог правилника.</p>
			<p class="Basic-Paragraph">У поступку провере испуњености услова из става 1. овог члана, нарочито се проверава да ли је против лица коме је издата лиценца покренут, односно окончан поступак за одузимање или суспендовање лиценце у складу са чл. 31. и 32. овог правилника и да ли је лице коме је издата лиценца, у периоду за који се врши провера важења лиценце, обављало стручне послове, односно остварило стручне резултате из стручне, односно уже стручне области за коју је издата лиценца, у складу са законом и овим правилником. </p>
			<p class="Basic-Paragraph">У случају када у поступку провере из става 1. овог члана, Комисија за лиценце утврди да не постоје услови за продужавање лиценце у складу са законом и овим правилником, министар доноси решење којим се та чињеница утврђује и спроводи у регистру из члана 34. овог правилника.</p>
			<p class="clan">IV. УСЛОВИ И ПОСТУПАК ОДУЗИМАЊА ЛИЦЕНЦЕ</p>
			<p class="bold">Услови за одузимање, односно суспендовање лиценце </p>
			<p class="clan">Члан 31.</p>
			<p class="Basic-Paragraph">На предлог Комисије за лиценце издата лиценца ће се одузети, односно суспендовати решењем министарства, услед несавесног и незаконитог обављања послова, и то: </p>
			<p class="Basic-Paragraph">1) када се у поступку провере утврди да је лиценца издата на основу нетачних и неистинитих података; </p>
			<p class="Basic-Paragraph">2) уколико лице, коме је издата лиценца, буде осуђено на безусловну казну затвора у трајању од најмање шест месеци за кривично дело против службене дужности или из користољубља, или за дело учињено обављањем послова за које му је издата лиценца; </p>
			<p class="Basic-Paragraph">3) када је лицу, коме је издата лиценца, изречена мера безбедности забране вршења одређених послова за које му је издата лиценца; </p>
			<p class="Basic-Paragraph">4) када се у поступку провере утврди да лице, у вршењу послова за које му је издата лиценца, поступа на противправан, неморалан и недостојан начин (корупција, фалсификат и сл.);</p>
			<p class="Basic-Paragraph">5) ако се утврди да је лице коме је издата лиценца у складу са законом и овим правилником функционер и да обавља стручне послове противно одредбама закона који уређује спречавање сукоба интереса, односно без сагласности Агенције за борбу против корупције. </p>
			<p class="clan">Члан 32.</p>
			<p class="Basic-Paragraph">На предлог Комисије за лиценце издата лиценца ће се одузети, односно суспендовати решењем Министарства, у случају повреде професионалних стандарда и норматива, односно професионалне одговорности услед нестручног обављања послова, и то када се утврди да је лице коме је издата лиценца за обављање послова из одређене стручне, односно уже стручне области: </p>
			<p class="Basic-Paragraph">1) руководило, односно израдило просторни план, урбанистички план или урбанистичко-техничку документацију супротно закону и општим планским документима, односно планским документима ширег подручја и плану детаљне регулације; </p>
			<p class="Basic-Paragraph">2) израдило пројекат за грађевинску дозволу супротно просторном или урбанистичком плану, односно урбанистичком пројекту, као и закону и прописима донетим на основу закона; </p>
			<p class="Basic-Paragraph">3) израдило пројекат за грађевинску дозволу супротно локацијским условима; </p>
			<p class="Basic-Paragraph">4) израдило елаборат енергетске ефикасности, вршило енергетски преглед, односно учествовало у енергетској сертификацији зграда супротно прописима којима се уређује енергетска ефикасност зграда;</p>
			<p class="Basic-Paragraph">5) израдило пројекат за извођење супротно грађевинској дозволи; </p>
			<p class="Basic-Paragraph">6) израдило идејни или пројекат за грађевинску дозволу, односно потписало извештај о извршеној техничкој контроли пројекта за грађевинску дозволу и потврдило исправност пројекта за грађевинску дозволу на самом пројекту, односно потписало извештај о извршеној стручној контроли генералног или идејног пројекта, супротно закону и прописима донетим на основу закона, техничким стандардима и нормативима; </p>
			<p class="Basic-Paragraph">7) руководило грађењем објекта или градило објекат без грађевинске дозволе, решења о одобрењу извођења радова (за објекте из члана 145. Закона) пријаве почетка извођења радова, односно пројекта за извођење на основу кога се изводе радови на грађењу објекта; </p>
			<p class="Basic-Paragraph">8) руководило грађењем објекта или градило објекат супротно пројекту за извођење, нарочито у погледу испуњавања основних захтева за објекат, габарита објекта и организације простора; </p>
			<p class="Basic-Paragraph">9) у вршењу стручног надзора поступало супротно закону и прописима донетим на основу закона; </p>
			<p class="Basic-Paragraph">10) није водило грађевински дневник или није обезбедило књигу инспекције; </p>
			<p class="Basic-Paragraph">11) није применило важеће прописе и услове којима се обезбеђује заштита животне средине, заштита живота и здравља људи, заштита од пожара као и заштита природе и културно-историјских добара; </p>
			<p class="Basic-Paragraph">12) потписало стручно мишљење које није засновано на доказима и правилима струке, односно које је супротно закону и прописима донетим на основу закона; </p>
			<p class="Basic-Paragraph">13) као одговорно лице обављало послове за које не поседује лиценцу, а за чије обављање је прописана лиценца;</p>
			<p class="Basic-Paragraph">14) обављало послове из друге стручне области за коју је прописана друга лиценца; </p>
			<p class="Basic-Paragraph">15) је нетачно или супротно закону пренело на терен податке из урбанистичких и других планова и пројеката; </p>
			<p class="Basic-Paragraph">16) учествовало у вршењу техничког прегледа, поступајући супротно закону, односно прописима донетим на основу закона.</p>
			<p class="clan">Члан 33.</p>
			<p class="Basic-Paragraph">Поступак за одузимање лиценце може покренути свако заинтересовано лице, као и Министарство, односно други надлежни орган по службеној дужности уколико дође до сазнања да су се стекли услови из чл. 31. и 32. овог правилника. </p>
			<p class="Basic-Paragraph">Издата лиценца може се одузети трајно, односно суспендовати на период од шест месеци до пет година. </p>
			<p class="Basic-Paragraph">Решење о одузимању, односно суспендовању лиценце којим се изриче мера у случајевима из чл. 31. и 32. овог правилника доноси Министар на основу предлога Комисије за лиценце у складу са законом. </p>
			<p class="Basic-Paragraph">Решење из става 3. овог члана доноси се у року од 30 дана од дана доношења коначне одлуке о одузимању, односно суспендовању лиценце, а подаци из решења се уписују у регистру у складу са овим правилником.  </p>
			<p class="clan">V. РЕГИСТAР ЛИЦЕНЦИРАНИХ ИНЖЕЊЕРА, АРХИТЕКАТА И ПРОСТОРНИХ ПЛАНЕРА</p>
			<p class="bold">Регистaр лиценцираних инжењера, архитеката и просторних планера</p>
			<p class="clan">Члан 34.</p>
			<p class="Basic-Paragraph">Регистaр лиценцираних инжењера, архитеката и просторних планера (у даљем тексту: Регистар) води Министарство у складу са законом.</p>
			<p class="Basic-Paragraph">Регистaр јесте електронска база података са јавном евиденцијом у којој су садржани подаци о свим инжењерима, архитектама и просторним планерима који су стекли одговарајућу лиценцу у складу законом и прописима донетим на основу закона.</p>
			<p class="Basic-Paragraph">Регистар садржи:</p>
			<p class="Basic-Paragraph">1) подрегистар лиценцираних инжењера; </p>
			<p class="Basic-Paragraph">2) подрегистар лиценцираних архитеката и </p>
			<p class="Basic-Paragraph">3) подрегистар лиценцираних просторних планера.</p>
			<p class="Basic-Paragraph">Подрегистри из става 3. овог члана садрже секције одговарајућих струка са припадајућим описом стручних послова.</p>
			<p class="Basic-Paragraph">Подрегистар лиценцираних инжењера садржи секције лиценцираних инжењера грађевинарства, лиценцираних инжењера електротехнике, лиценцираних инжењера машинства и лиценцираних инжењера осталих техничких струка (технологије, металургије, геологије, геодезије, саобраћаја, заштите животне средине, пољопривреде, шумарства, грађевинског менаџмента, производног менаџмента).</p>
			<p class="Basic-Paragraph">Секције лиценцираних инжењера грађевинарства, лиценцираних инжењера електротехнике, лиценцираних инжењера машинства и лиценцираних инжењера осталих техничких струка садрже и подсекције у које се уписују лица која су стекла лиценцу одговорног извођача радова у складу са чланом 24. став 2. овог правилника.</p>
			<p class="Basic-Paragraph">Подрегистар лиценцираних архитеката чине секције лиценцираних архитеката, лиценцираних архитеката урбаниста и лиценцираних пејзажних архитеката.</p>
			<p class="Basic-Paragraph">Секција лиценцираних архитеката садржи и подсекцију у коју се уписују лица која су стекла лиценцу одговорног извођача радова у складу са чланом 24. став 2. овог правилника.</p>
			<p class="Basic-Paragraph">Подрегистар лиценцираних просторних планера чини секција лиценцираних просторних планера.</p>
			<p class="Basic-Paragraph">Лице коме је издата лиценца одговорног инжењера за енергетску ефикасност зграда уписује се у одговарајућу секцију подрегистра из става 5. овог члана, односно одговарајућу секцију подрегистра из става 7. овог члана. </p>
			<p class="Basic-Paragraph">У Регистар се привремено уписују и лица којима је издата лиценца у складу са чланом 25. овог правилника.</p>
			<p class="Basic-Paragraph">Лица са лиценцом се уписују у Регистар азбучним редом, према првом слову презимена.</p>
			<p class="Basic-Paragraph">У Регистру се врши упис, промена и брисање података о лиценцираним инжењерима, архитектама и просторним планерима у складу са законом и прописима донетим на основу њега. </p>
			<p class="Basic-Paragraph">Подаци, односно чињенице садржане у Регистру су од значаја за правни промет.</p>
			<p class="bold">Садржина Регистра</p>
			<p class="clan">Члан 35.</p>
			<p class="Basic-Paragraph">Регистар садржи следеће податке о инжењерима, архитектама и просторним планерима:</p>
			<p class="Basic-Paragraph">1) идентификационе податке: име, средње слово и презиме и јединствени матични број грађана, односно други лични идентификациони број ако је лиценцирано лице страни држављанин;</p>
			<p class="Basic-Paragraph">2) држава, место и датум рођења;</p>
			<p class="Basic-Paragraph">3) држављанство;</p>
			<p class="Basic-Paragraph">4) податак о стеченом образовању, односно стручном звању;</p>
			<p class="Basic-Paragraph">5) податак о пребивалишту, односно боравишту;</p>
			<p class="Basic-Paragraph">6) број и датум издавања лиценце са подацима о врсти лиценце, односно лиценцама које лице поседује (назив стручне, односно уже стручне области за коју је издата лиценца), као и статус лиценце (активан статус или статус мировања);</p>
			<p class="Basic-Paragraph">7) податке о положеном стручном испиту (стручна, односно ужа стручна област, датум полагања и број уверења о положеном стручном испиту);</p>
			<p class="Basic-Paragraph">8) податке о признавању стручне квалификације за лица која су стекла квалификацију у иностранству;</p>
			<p class="Basic-Paragraph">9) податке о покренутим поступцима за утврђивање професионалне одговорности (број и датум решења о суспендовању или одузимању лиценце);</p>
			<p class="Basic-Paragraph">10) податке о правном лицу или предузетнику код кога је лиценцирано лице запослено, односно радно ангажовано и то: пословно име, адреса седишта, матични број и ПИБ; </p>
			<p class="Basic-Paragraph">11) податке о закљученом осигурању од професионалне одговорности (индивидуална, односно колективна полиса осигурања), а у вези са чланом 36. овог правилника;</p>
			<p class="Basic-Paragraph">12) контакт податке (број телефона и адреса електронске поште).</p>
			<p class="clan">VI. УСЛОВИ ЗА УПИС У РЕГИСТАР И НАЧИН И ПОСТУПАК УПИСА, ИЗМЕНЕ И БРИСАЊЕ ПОДАТАКА УПИСАНИХ У РЕГИСТРУ</p>
			<p class="bold">Услови за упис у регистар</p>
			<p class="clan">Члан 36.</p>
			<p class="Basic-Paragraph">Лице које је стекло лиценцу у складу са законом и овим правилником и доставило доказ о закљученом осигурању од професионалне одговорности уписује се у Регистар, односно у одговарајући подрегистар лиценцираних инжењера, лиценцираних архитеката и лиценцираних просторних планера.</p>
			<p class="Basic-Paragraph">Осигурање од професионалне одговорности из става 1. овог члана доставља се у складу са прописом којим се уређују услови осигурања од професионалне одговорности привредног друштва, односно другог правног лица или предузетника за штету коју може причинити другој страни, односно трећем лицу.</p>
			<p class="Basic-Paragraph">Докази из става 1. овог члана достављају се приликом подношења захтева за издавање лиценце из члана 26. овог правилника.</p>
			<p class="bold">Уверење о упису у регистар</p>
			<p class="clan">Члан 37.</p>
			<p class="Basic-Paragraph">На лични захтев лица из члана 36. став 1. овог правилника Министарство издаје уверење о подацима уписаним у Регистар.</p>
			<p class="Basic-Paragraph">Изглед уверења из става 1. овог члана дат је у Прилогу 4 који је одштампан уз овај правилник и чини његов саставни део.</p>
			<p class="bold">Упис у подрегистар лиценцираних инжењера</p>
			<p class="clan">Члан 38.</p>
			<p class="Basic-Paragraph">У секцију лиценцираних инжењера грађевинарства уписују се инжењери грађевинарства са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова руковођења грађењем објеката и извођењем радова, вршења стручног надзора у току грађења, као и техничког прегледа, према ужим стручним областима из члана 7. став 1. тачка 4) овог правилника, а у складу са прописима којима се уређује класификација објеката и садржај техничке документације, односно инжењери грађевинарства за обављање стручних послова израде елабората енергетске ефикасности који су прилог техничкој документацији и енергетске сертификације зграда у складу са прописима којима се уређује област енергетске ефикасности зграда.</p>
			<p class="Basic-Paragraph">У секцију лиценцираних инжењера електротехнике уписују се инжењери електротехнике са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката,  односно за обављање стручних послова руковођења извођењем радова и вршења стручног надзора у току грађења, као и техничког прегледа, према ужим стручним областима из члана 7. став 1. тачка 5) овог правилника, а у складу са прописима којима се уређује класификација објеката и садржај техничке документације, односно инжењери електротехнике за обављање стручних послова израде елабората енергетске ефикасности који су прилог техничкој документацији и енергетске сертификације зграда у складу са прописима којима се уређује област енергетске ефикасности зграда.</p>
			<p class="Basic-Paragraph">У секцију лиценцираних инжењера машинства уписују се инжењери машинства са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова руковођења извођењем радова и вршења стручног надзора у току грађења, као и техничког прегледа, према ужим стручним областима из члана 7. став 1. тачка 6) овог правилника, а у складу са прописима којима се уређује класификација објеката и садржај техничке документације, односно инжењери за обављање стручних послова израде елабората енергетске ефикасности који су прилог техничкој документацији и енергетске сертификације зграда у складу са прописима којима се уређује област енергетске ефикасности зграда. </p>
			<p class="Basic-Paragraph"> У секцију лиценцираних инжењера осталих техничких струка уписују се:</p>
			<p class="Basic-Paragraph">1) инжењери саобраћаја са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова руковођења извођењем радова, вршења стручног надзора, као и техничког прегледа, за стручну област из члана 7. став 1. тачка 7) овог правилника, а у складу са прописима којима се уређује класификација објеката и садржај техничке документације;</p>
			<p class="Basic-Paragraph">2) инжењери геодезије са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова руковођења извођењем радова, као и вршења стручног надзора, за стручну област из члана 7. став 1. тачка 8) овог правилника, а у складу са прописима којима се уређује класификација објеката и садржај техничке документације, као и државни премер и катастар;</p>
			<p class="Basic-Paragraph">3) инжењери технологије, односно инжењери металургије са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова извођења радова, вршења стручног надзора, као и техничког прегледа, према ужим стручним областима из члана 7. став 1. тачка 9) овог правилника, а у складу са прописима којима се уређује класификација објеката и садржај техничке документације;</p>
			<p class="Basic-Paragraph">4) инжењер геологије са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова извођења радова, вршења стручног надзора, као и техничког прегледа, за стручну област из члана 7. став 1. тачка 10) овог правилника, а у складу са прописима којима се уређује класификација објеката и садржај техничке документације;</p>
			<p class="Basic-Paragraph">5) инжењер пољопривреде и инжењер шумарства са лиценцом одговорног пројектанта, односно одговорног извођача радова за самостално обављање стручних послова израде студија и елабората, односно за обављање стручних послова извођења радова и вршења стручног надзора из стручне области инжењерске пољопривреде, за стручне области из члана 7. став 1. тачка 11) овог правилника. </p>
			<p class="bold">Упис у подрегистар лиценцираних архитеката</p>
			<p class="clan">Члан 39.</p>
			<p class="Basic-Paragraph">У секцију лиценцираних архитеката уписују се архитекте са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова руковођења грађењем објеката и извођењем радова, вршења стручног надзора у току грађења, као и техничког прегледа, за стручну област из члана 7. став 1. тачка 2) подтачка (1) овог правилника, а у складу са прописима којима се уређује класификација објеката и садржај техничке документације, односно архитекте за обављање стручних послова израде елабората енергетске ефикасности који су прилог техничкој документацији и енергетске сертификације зграда у складу са прописима којима се уређује област енергетске ефикасности зграда.</p>
			<p class="Basic-Paragraph">У секцију лиценцираних архитеката урбаниста уписују се архитекте урбанисте са лиценцом одговорног урбанисте за обављање стручних послова руковођења и израде планских докумената за ужу стручну област из члана 7. став 1. тачка 2) подтачка (2) и стручну област из члана 7. став 1. тачка 1) овог правилника.</p>
			<p class="Basic-Paragraph">У секцију лиценцираних пејзажних архитеката уписују се пејзажни архитекти са лиценцом одговорног пројектанта, односно одговорног извођача радова за самостално обављање стручних послова израде и техничке контроле пројеката, односно за обављање стручних послова руковођења извођењем радова, вршења стручног надзора у току грађења, као и техничког прегледа, за стручну област из члана 7. став 1. тачка 3) овог правилника, а у складу са прописима којима се уређује класификација објеката и садржај техничке документације.</p>
			<p class="bold">Упис у подрегистар лиценцираних просторних планера</p>
			<p class="clan">Члан 40.</p>
			<p class="Basic-Paragraph">У секцију лиценцираних просторних планера уписују се просторни планери са лиценцом одговорног просторног планера за обављање стручних послова руковођења и израде планских докумената за стручну област из члана 7. став 1. тачка 1) овог правилника. </p>
			<p class="bold">Измене података у Регистру </p>
			<p class="clan">Члан 41.</p>
			<p class="Basic-Paragraph">У случају измене података на основу којих је донето решење о издавању лиценце, односно издата свечана форма лиценце, промена података у Регистру врши се по доношењу акта којим се потврђује промена података, по службеној дужности. </p>
			<p class="Basic-Paragraph">У случају измене, односно допуне других података садржаних у Регистру захтев за ажурирање података подноси се одмах а најкасније у року од 15 дана од дана настанка промене. Промена података у Регистру се врши у року од пет дана од дана пријема захтева за ажурирање података.</p>
			<p class="bold">Статус професионалног мировања</p>
			<p class="clan">Члан 42.</p>
			<p class="Basic-Paragraph">Уколико лице које је уписано у Регистар, на одређени период престане да обавља стручне послове на основу лиценце која му је издата, у Регистар се за то лице и за ту лиценцу уписује статус професионалног мировања.</p>
			<p class="Basic-Paragraph">Статус професионалног мировања уписује се и лицу које је уписано у регистар за обављање стручних послова руковођења и израде техничке документације и вршења техничке контроле, у случају када је лице запослено или радно ангажовано у органу државне управе или локалне самоуправе, привредном друштву, другом правном лицу или предузетничкој радњи која је овлашћена да утврди неки од услова на основу кога се израђује техничка документација, као и лицу које врши надзор над применом одредаба Закона и лицу које је функционер, у складу са законом којим се уређује спречавање сукоба интереса.</p>
			<p class="bold">Брисање из Регистра</p>
			<p class="clan">Члан 43.</p>
			<p class="Basic-Paragraph">Подаци о лицу са лиценцом одговорног просторног планера, одговорног урбанисте, одговорног пројектанта или одговорног извођача, као и лиценцом одговорног инжењера за енергетску ефикасност зграда у складу са овим правилником, бришу се из Регистра услед:</p>
			<p class="Basic-Paragraph">1) смрти;</p>
			<p class="Basic-Paragraph">2) на лични захтев;</p>
			<p class="Basic-Paragraph">3) неиспуњења услова за продужење лиценце у складу са законом и овим правилником; </p>
			<p class="Basic-Paragraph">4) одузимања, односно привременог суспендовања лиценце у складу са чл. 31. и 32. овог правилника;</p>
			<p class="Basic-Paragraph">5) истека рока важења лиценце која је издата у складу са чланом 25. овог правилника.</p>
			<p class="Basic-Paragraph">Брисање података из Регистра врши се по утврђивању услова за брисање лица са лиценцом, односно по коначности решења из члана 33. став 3. овог правилника, по службеној дужности.</p>
			<p class="clan">VII. НАЧИН ОБЈАВЉИВАЊА ПОДАТАКА ИЗ РЕГИСТРА</p>
			<p class="bold">Јавност података</p>
			<p class="clan">Члан 44.</p>
			<p class="Basic-Paragraph">Јавно доступни подаци из Регистра су:</p>
			<p class="Basic-Paragraph">1) име, средње слово и презиме лиценцираног инжењера, архитекте или просторног планера;</p>
			<p class="Basic-Paragraph">2) податак о стеченом образовању, односно стручном звању;</p>
			<p class="Basic-Paragraph">3) број и датум издавања лиценце са подацима о врсти лиценце, односно лиценцама које лице поседује (назив стручне, односно уже стручне области за коју је издата лиценца);</p>
			<p class="Basic-Paragraph">4) податак о статусу лиценце (активан статус или статус мировања);</p>
			<p class="Basic-Paragraph">5) подаци о правном лицу или предузетнику код кога је лиценцирани инжењер, архитекта или просторни планер запослен, односно радно ангажован и то: пословно име, адреса седишта, матични број и ПИБ тог лица, као и податке о закљученом осигурању од професионалне одговорности;</p>
			<p class="Basic-Paragraph">6) подаци о покренутим поступцима за утврђивање професионалне одговорности (број и датум решења о суспендовању или одузимању лиценце);</p>
			<p class="Basic-Paragraph">7) контакт подаци (број телефона и адреса електронске поште).</p>
			<p class="Basic-Paragraph">Приступ подацима из Регистра обезбеђује се на званичној интернет страници Министарства.</p>
			<p class="Basic-Paragraph">Подаци који се објављују сматрају се јавним, у складу са законом којим се уређује заштита података о личности.</p>
			<p class="clan">VIII. ЗАВРШНЕ ОДРЕДБЕ</p>
			<p class="bold">Престанак важења прописа</p>
			<p class="clan">Члан 45.</p>
			<p class="Basic-Paragraph">Даном ступања на снагу овог правилника престају да важе: </p>
			<p class="Basic-Paragraph">1) Правилник о полагању стручног испита у области просторног и урбанистичког планирања, израде техничке документације, грађења и енергетске ефикасности и о издавању и одузимању лиценце за одговорног урбанисту, пројектанта, извођача радова и одговорног просторног планера („Службени гласник РСˮ, бр. 27/15 и 92/15); </p>
			<p class="Basic-Paragraph">2) Правилник о садржини и начину објављивања података регистра инжењера Инжењерске коморе Србије („Службени гласник РСˮ, број 35/15);</p>
			<p class="Basic-Paragraph">3) Правилник о начину рада, поступку, саставу, начину избора и разрешења судија Суда части Инжењерске коморе Србије („Службени гласник РСˮ, број 16/12).</p>
			<p class="bold">Ступање на снагу</p>
			<p class="clan">Члан 46.</p>
			<p class="Basic-Paragraph">Овај правилник ступа на снагу осмог дана од дана објављивања у „Службеном гласнику Републике Србијеˮ.</p>
			<p class="potpis">Број 110-00-00024/2019-07</p>
			<p class="potpis">У Београду, 8. јула 2019. године</p>
			<p class="potpis">Министар,</p>
			<p class="potpis">проф. др <span class="bold">Зорана З. Михајловић</span><span class="bold">, </span>с.р.</p>
			<p class="clan" style="text-align: right">Прилози</p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog1.html&amp;doctype=reg&amp;abc=cba&amp;eli=true&amp;eliActId=428770&amp;regactid=428770" target="_blank">
			Прилог 1 - Списак правних извора за полагање стручног испита</a></p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog2.html&amp;doctype=reg&amp;abc=cba&amp;eli=true&amp;eliActId=428770&amp;regactid=428770" target="_blank">
			Прилог 2 - Стручне, односно уже стручне области са описима стручних 
			послова за чије обављање се издаје лиценца за одговорног просторног 
			планера, одговорног урбанисту, одговорног пројектанта и одговорног 
			извођача радова</a></p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog3.html&amp;doctype=reg&amp;abc=cba&amp;eli=true&amp;eliActId=428770&amp;regactid=428770" target="_blank">
			Прилог 3 - Лиценца</a></p>
			<p class="clan" style="text-align: left">
			<a class="auto-style1" href="http://www.pravno-informacioni-sistem.rs/SlGlasnikPortal/prilozi/prilog4.html&amp;doctype=reg&amp;abc=cba&amp;eli=true&amp;eliActId=428770&amp;regactid=428770" target="_blank">
			Прилог 4 - Уверење о упису у Регистар лиценцираних инжењера, 
			архитеката и просторних планера</a></p>
	</div>

