


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	color: #008000;
}
</style>


	<div class="story">
				<p class="redakcijskipreciscentekst">Редакцијски пречишћен текст</p>
				<p>&nbsp;</p>
				<p>&nbsp;</p>
				<p>На основу члана 17. став 3, члана 23. став 5. и члана 24. став 4. Закона о средствима за исхрану биља и оплемењивачима земљишта („Службени гласник РС”, број 41/09), </p>
				<p>Министар пољопривреде и заштите животне средине доноси</p>
				<p class="odluka-zakon">ПРАВИЛНИК</p>
				<p class="odluka-zakon">о условима за разврставање и утврђивање квалитета средстава за исхрану биља, одступањима садржаја хранљивих материја и минималним и максималним вредностима дозвољеног одступања садржаја хранљивих материја и о садржини декларације и начину обележавања средстава за исхрану биља</p>
				<p class="centar">"Службени гласник РС", бр. 30 од 31. марта 
				2017, 31 од 27. априла 2018.</p>
				<p class="clan">I. ОСНОВНЕ ОДРЕДБЕ</p>
				<p class="bold">Предмет уређивања</p>
				<p class="clan">Члан 1.</p>
				<p>Овим правилником прописују се: ближи услови за разврставање средства за исхрану биља у одређену врсту и тип и потребна документација за разврставање; ближи услови за утврђивање квалитета средстава за исхрану биља, одступања од садржаја хранљивих материја, минималне и максималне вредности дозвољеног одступања садржаја хранљивих материја и садржина декларације и начин обележавања средстава за исхрану биља.</p>
				<p>Разврставање средства за исхрану биља у одређену врсту и тип и документација потребна за разврставање усклађује се са врстама и типовима средства за исхрану биља и документацијом потребном за разврставање утврђеном за територију Европске уније.</p>
				<p class="bold">Значење појмова</p>
				<p class="clan">Члан 2.</p>
				<p>Поједини изрази употребљени у овом правилнику имају следеће значење:</p>
				<p>1) <span class="italik">друга ђубрива и специјални производи</span> јесу производи који снабдевају земљиште или биљку материјама које побољшавају и регулишу усвајање хранљивих материја или мењају одређене физиолошке недостатке;</p>
				<p>2) <span class="italik">комплексна неорганска ђубрива</span> јесу сложена ђубрива добијена потпуном или делимичном хемијском реакцијом одговарајућих компонената (киселина, база и соли), која могу бити течна или чврста и која имају декларисан садржај најмање два макроелемента. Код гранулисаних комплексних ђубрива свака гранула садржи све хранљиве елементе у декларисаном саставу;</p>
				<p>3) <span class="italik">микробиолошка ђубрива</span> јесу микробиолошки активне материје или препарати који садрже одређене корисне одабране сојеве микроорганизама и користе се ради стварања за биљке приступачних облика хранљивих елемената из неприступачних органских или неорганских једињења, као и за стимулацију раста биљака;</p>
				<p>4)<span class="italik"> микрохранљиви елемент </span>(у даљем тексту: микроелемент) јесте бор, кобалт, бакар, гвожђе, манган, молибден и цинк;</p>
				<p>5) <span class="italik">мешана неорганска ђубрива</span> јесу сложена ђубрива добијена сувим мешањем неколико простих ђубрива без хемијске реакције, која могу да садрже и разложиве неорганске пуниоце;</p>
				<p>6) <span class="italik">неорганска проста ђубрива</span> јесу ђубрива која садрже само један макроелемент: азот, фосфор или калијум;</p>
				<p>7) <span class="italik">неорганска сложена ђубрива</span> јесу ђубрива која садрже најмање два макроелемента и која се добијају хемијском реакцијом или мешањем или комбинацијом оба поступка;</p>
				<p>8) <span class="italik">неорганска ђубрива у облику раствора</span> јесу ђубрива чији раствори не садржe чврсте честице;</p>
				<p>9) <span class="italik">неорганска ђубрива у облику суспензија</span> јесу ђубрива која се састоје од две фазе и у којима се чврсте честице одржавају у суспензији у течној фази;</p>
				<p>10) <span class="italik">примарни макрохранљиви елемент</span> (у даљем тексту: макроелемент) јесте азот, фосфор и калијум;</p>
				<p>11) <span class="italik">органско-неорганска ђубрива</span> јесу ђубрива у којима су декларисани хранљиви елементи и органског и неорганског порекла, а добијају се мешањем, односно хемијском реакцијом органских и неорганских ђубрива;</p>
				<p>12) <span class="italik">секундарни хранљиви елементи</span> (у даљем тексту: секундарни елементи) јесу калцијум, магнезијум, натријум и сумпор;</p>
				<p>13) <span class="italik">средства за исхрану биља</span> јесу ђубривa и супстрати;</p>
				<p>14<span class="italik">) течна неорганска ђубрива</span> јесу ђубрива у облику раствора или суспензије;</p>
				<p>15) <span class="italik">фолијарна ђубрива</span> јесу ђубрива намењена за фолијарну примену и у којима су хранљиве материје у облику погодном за усвајање од стране биљке преко листа;</p>
				<p>16) <span class="italik">хелатни облици микрохранљивих елемената</span> јесу микрохранљиви елементи (у даљем тексту: микроелементи) везани за органске молекуле дате у Прилогу 1 – Листа типова неорганских EC ђубрива и неорганских оплемењивача земљишта (у даљем тексту: Прилог 1), Део Д.3. Листа дозвољених органских агенаса за хелатирање и комплексирање микроелемената, у Tабели Д.3.1. Хелатни агенси, који је одштампан уз овај правилник и чини његов саставни део;</p>
				<p>17) <span class="italik">хранљиви елементи</span> јесу елементи у хемијском смислу неопходни или корисни за развој биљака, који се у одређеном степену, зависно од плодности земљишта, могу наћи у земљишту или се уносе средствима за исхрану биља.</p>
				<p class="clan">II. РАЗВРСТАВАЊЕ СРЕДСТАВА ЗА ИСХРАНУ БИЉА И ОПЛЕМЕЊИВАЧА ЗЕМЉИШТА</p>
				<p class="bold">1. Услови за разврставање средстава за исхрану биља</p>
				<p class="italik"><span class="italik">Врсте ђубрива</span></p>
				<p class="clan">Члан 3.</p>
				<p>Ђубрива се, у зависности од порекла и састава, разврставају на следеће врсте:</p>
				<p>1) минерална, односно неорганска ђубрива (у даљем тексту: неорганска ђубрива);</p>
				<p>2) органска ђубрива;</p>
				<p>3) органско-неорганска ђубрива;</p>
				<p>4) микробиолошка ђубрива;</p>
				<p>5) друга ђубрива и специјални производи.</p>
				<p class="italik"><span class="italik">Врсте супстрата</span></p>
				<p class="clan">Члан 4.</p>
				<p>Супстрати се, у зависности од порекла и састава, разврставају на следеће врсте:</p>
				<p>1) органске супстрате;</p>
				<p>2) органско-неорганске супстрате.</p>
				<p class="italik"><span class="italik">Типови неорганских ђубрива</span></p>
				<p class="clan">Члан 5.</p>
				<p>Неорганска ђубрива разврставају се на следеће типове:</p>
				<p>1) неорганска проста чврста ђубрива; </p>
				<p>2) неорганска сложена чврста ђубрива;</p>
				<p>3) неорганска проста течна ђубрива;</p>
				<p>4) неорганска сложена течна ђубрива;</p>
				<p>5) неорганска проста и сложена, течна и чврста ђубрива са секундарним елементима и микроелементима;</p>
				<p>6) неорганска ђубрива са секундарним елементима;</p>
				<p>7) неорганска ђубрива са микроелементима.</p>
				<p class="italik"><span class="italik">Неорганска проста чврста ђубрива</span></p>
				<p class="clan">Члан 6.</p>
				<p>Неорганска проста чврста ђубрива разврставају се на следеће типове:</p>
				<p>1) азотна ђубрива;</p>
				<p>2) фосфорна ђубрива;</p>
				<p>3) калијумова ђубрива.</p>
				<p>Разврставање ђубрива из става 1. овог члана врши се под условима датим у Прилогу 1, Део А. Неорганска проста чврста ђубрива, у табелама од А.1. до А.3.</p>
				<p class="italik"><span class="italik">Неорганска сложена чврста ђубрива</span></p>
				<p class="clan">Члан 7.</p>
				<p>Неорганска сложена чврста ђубрива разврставају се на следеће типове:</p>
				<p>1) неорганска сложена азотно-фосфорно-калијумова ђубрива (у даљем тексту: сложена NPK ђубрива);</p>
				<p>2) неорганска сложена азотно-фосфорна ђубрива (у даљем тексту: сложена NP ђубрива);</p>
				<p>3) неорганска сложена азотно-калијумова ђубрива (у даљем тексту: сложена NK ђубрива);</p>
				<p>4) неорганска сложена фосфорно-калијумова ђубрива (у даљем тексту: сложена PK ђубрива).</p>
				<p>Разврставање ђубрива из става 1. овог члана врши се под условима датим у Прилогу 1, Део Б. Неорганска сложена чврста ђубрива, у Табели Б.1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2. и Табели Б.4. Сложена PK ђубрива.</p>
				<p class="italik"><span class="italik">Неорганска проста и сложена течна ђубрива</span></p>
				<p class="clan">Члан 8.</p>
				<p> Разврставање неорганских простих течних ђубрива врши се под условима датим у Прилогу 1, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива.</p>
				<p>Разврставање неорганских сложених течних ђубрива врши се под условима датим у Прилогу 1, Део В. Неорганска течна ђубрива, у Табели В.2. Неорганска сложена течна ђубрива, у табелама од В.2.1. до В.2.8.</p>
				<p class="italik"><span class="italik">Неорганска проста и сложена, чврста и течна ђубрива са секундарним елементима и микроелементима</span></p>
				<p class="clan">Члан 9.</p>
				<p>Неорганска ђубрива из чл. 6–8. овог правилника, поред макроeлемената, могу да садрже и секундарне елементе, односно микроелементе.</p>
				<p>Ђубрива из става 1. овог члана, у смислу овог правилника, сматрају се посебним типовима ђубрива и као таква се означавају. </p>
				<p class="italik"><span class="italik">Неорганска ђубрива са секундарним елементима</span></p>
				<p class="clan">Члан 10.</p>
				<p>Разврставање неорганских ђубрива са секундарним елементима врши се под условима датим у Прилогу 1, Део Г. Неорганска ђубрива са секундарним елементима, у Табели Г.1. Неорганска ђубрива са секундарним елементима.</p>
				<p>Ђубрива из става 1. овог члана, поред секундарних елемената, могу да садрже и микроелементе.</p>
				<p class="italik"><span class="italik">Неорганска ђубрива са микроелементима</span></p>
				<p class="clan">Члан 11.</p>
				<p>Неорганска ђубрива са микроелементима разврставају се на следеће типове:</p>
				<p>1) неорганска ђубрива са једним микроелементом;</p>
				<p>2) неорганска ђубрива са два и више микроелемената.</p>
				<p>Ђубрива из става 1. тачка 2) овог члана садрже комбинације микроелемената.</p>
				<p>Ђубрива из става 1. овог члана могу да садрже и секундарне елементе.</p>
				<p>Разврставање ђубрива из става 1. тачка 1) овог члана врши се под условима датим у Прилогу 1, Део Д. Неорганска ђубрива са микроелементима, у Табели Д.1. Неорганска ђубрива са једним микроелементом, у табелама од Д.1.1. до Д.1.7.</p>
				<p class="italik"><span class="italik">Типови органских ђубрива</span></p>
				<p class="clan">Члан 12.</p>
				<p>Органска ђубрива разврставају се на следеће типове:</p>
				<p>1) органска чврста азотна ђубрива;</p>
				<p>2) органска чврста фосфорна ђубрива;</p>
				<p>3) органска чврста азотно-фосфорно-калијумова ђубрива (у даљем тексту: органска чврста NPK ђубрива);</p>
				<p>4) органска чврста азотно-фосфорна ђубрива (у даљем тексту: органска чврста NP ђубрива);</p>
				<p>5) органска течна азотно-калијумова ђубрива (у даљем тексту: органска течна NK ђубрива).</p>
				<p>Ђубрива из става 1. овог члана могу да садрже и секундарне елементе, односно микроелементе.</p>
				<p>Разврставање ђубрива из става 1. овог члана врши се под условима датим у Прилогу 2 – Врсте и типови осталих средстава за исхрану биља и оплемењивача земљишта (у даљем тексту: Прилог 2), Део 1. Органска ђубрива, у табелама од 1.1. до 1.5, који је одштампан уз овај правилник и чини његов саставни део.</p>
				<p class="italik"><span class="italik">Типови органско-неорганских ђубрива</span></p>
				<p class="clan">Члан 13.</p>
				<p>Органско-неорганска ђубрива разврставају се на следеће типове:</p>
				<p>1) органско-неорганска чврста и течна азотна ђубрива;</p>
				<p>2) органско-неорганска чврста азотно-фосфорно-калијумова ђубрива (у даљем тексту: органско-неорганска чврста NPK ђубрива);</p>
				<p>3) органско-неорганска азотно-фосфорно-калијумова течна ђубрива (у даљем тексту: органско-неорганска течна NPK ђубрива);</p>
				<p>4) органско-неорганска азотно-фосфорна чврста ђубрива (у даљем тексту: органско-неорганска чврста NP ђубрива);</p>
				<p>5) органско-неорганска азотно-фосфорна течна ђубрива (у даљем тексту: органско-неорганска течна NP ђубрива);</p>
				<p>6) органско-неорганска азотно-калијумова чврста ђубрива (у даљем тексту: органско-неорганска чврста NK ђубрива);</p>
				<p>7) органско-неорганска азотно-калијумова течна ђубрива (у даљем тексту: органско-неорганска течна NK ђубрива);</p>
				<p>8) органско-неорганска фосфорно-калијумова чврста ђубрива (у даљем тексту: органско-неорганска чврста PK ђубрива);</p>
				<p>9) органско-неорганска фосфорно-калијумова течна ђубрива (у даљем тексту: органско-неорганска течна PK ђубрива).</p>
				<p>Ђубрива из става 1. овог члана могу да садрже и секундарне елементе, односно микроелементе.</p>
				<p>Разврставање ђубрива из става 1. овог члана врши се под условима датим у Прилогу 2, Део 2. Органско-неорганска ђубрива, у табелама од 2.1. до 2.9.</p>
				<p class="italik"><span class="italik">Типови микробиолошких ђубрива</span></p>
				<p class="clan">Члан 14.</p>
				<p>Микробиолошка ђубрива (препарати) разврставају се на следеће типове:</p>
				<p>1) микробиолошка ђубрива (препарати) која садрже микроорганизме азотофиксаторе;</p>
				<p>2) микробиолошка ђубрива (препарати) која садрже микроорганизме мобилизаторе хранљивих елемената из неприступачних органских и минералних једињења;</p>
				<p>3) микробиолошка ђубрива (препарати) која садрже микроорганизме стимулаторе раста биљака као и стимулаторе раста микробиолошког порекла;</p>
				<p>4) микробиолошка ђубрива (препарати) која садрже микоризне гљиве;</p>
				<p>5) микробиолошка ђубрива (препарати) која садрже алге.</p>
				<p>Микробиолошка ђубрива (препарати) која садрже микроорганизме азотофиксаторе разврставају се на следеће подтипове:</p>
				<p>1) микробиолошка ђубрива (препарати) која садрже симбиозне азотофиксаторе, <span class="italik">Rhizobium sp., Bradyrhizobium sp., Sinorhizobium sp</span>. и друге микроорганизме који живе у симбиози с биљкама;</p>
				<p>2) микробиолошка ђубрива (препарати) која садрже слободне азотофиксаторе, <span class="italik">Azotobacter sp., </span>цианобактерије и друге слободне азотофиксаторе.</p>
				<p>Микробиолошка ђубрива (препарати) која садрже микроорганизме мобилизаторе хранљивих елемената из неприступачних органских и минералних једињења разврставају се на следеће подтипове:</p>
				<p>1) фосфоминерализатори, који разлажу органска фосфорна једињења;</p>
				<p>2) фосфомобилизатори, који разлажу неорганска нерастворна једињења фосфора;</p>
				<p>3) минерализатори органских једињења сумпора;</p>
				<p>4) силикатне бактерије, које разлажу алумосиликате;</p>
				<p>5) минерализатори хумуса, полисахарида, протеина, угљоводоника и других органских материја.</p>
				<p>Микробиолошка ђубрива (препарати) која садрже микроорганизме стимулаторе раста биљака као и стимулаторе раста микробиолошког порекла разврставају се на следеће подтипове:</p>
				<p>1) микробиолошка ђубрива (препарати) која садрже микроорганизме стимулаторе раста биљака који производе гиберелине, ауксине, цитокинине, витамине и друге материје раста;</p>
				<p>2) микробиолошка ђубрива (препарати) која садрже стимулаторе раста биљака микробиолошког порекла – гиберелине, ауксине, цитокинине, витамине и друге материје раста.</p>
				<p>Микробиолошка ђубрива (препарати) која садрже микоризне гљиве разврставају се на следеће подтипове:</p>
				<p>1) микробиолошка ђубрива (препарати) која садрже ендомикоризне гљиве;</p>
				<p>2) микробиолошка ђубрива (препарати) која садрже егзомикоризне гљиве;</p>
				<p>3) микробиолошка ђубрива (препарати) која садрже ендомикоризне и егзомикоризне гљиве.</p>
				<p class="italik"><span class="italik">Типови других ђубрива и специјалних производа</span></p>
				<p class="clan">Члан 15.</p>
				<p>Друга ђубрива и специјални производи се разврставају на следеће типове:</p>
				<p>1) производи који садрже аминокиселине;</p>
				<p>2) производи који садрже хуминске материје;</p>
				<p><span class="hide-change"><em>3) брисана је (види члан 1. 
				Правилника - 31/2018-86)</em></span></p>
				<p>4) производи који садрже биљне екстракте и друге екстрате.</p>
				<p>Друга ђубрива и специјални производи из става 1. овог члана могу да садрже и секундарне елементе, односно микроeлементе.</p>
				<p>Разврставање других ђубрива и специјалних производа из става 1. тач. 1)–3) овог члана врши се под условима датим у Прилогу 2, Део 3. Друга ђубрива и специјални производи, у Табели 3.1. Друга ђубрива и специјални производи.</p>
				<p class="bold">2. Услови за разврставање оплемењивача земљишта</p>
				<p class="clan">Члан 16.</p>
				<p>Оплемењивачи земљишта разврставају се на следеће врсте:</p>
				<p>1) неорганске оплемењиваче земљиште;</p>
				<p>2) органске оплемењиваче земљишта;</p>
				<p>3) остале оплемењиваче земљишта.</p>
				<p>Разврставање неорганских оплемењивача земљишта из става 1. тачка 1) овог члана врши се под условима датим у Прилогу 1, Део Е. Оплемењивачи земљишта, у Табели Е.1. Неоргански оплемењивачи земљишта, у табелама од Е.1.1. до Е.1.5. </p>
				<p>Разврставање органских и осталих оплемењивача земљишта из става 1. тач. 2) и 3) овог члана врши се под условима датим у Прилогу 2, Део 4. Оплемењивачи земљишта, у табелама 4.1. и 4.2.</p>
				<p class="bold">3. Потребна документација за разврставање средстава за исхрану биља и оплемењивача земљишта</p>
				<p class="italik">3.1. Потребна документација за разврставање</p>
				<p class="clan">Члан 17.</p>
				<p>Потребна документација за разврставање средстава за исхрану биља и оплемењиваче земљишта из чл. 3–16. овог правилника, а ради уписа у Регистар средстава за исхрану биља и оплемењивача земљишта (у даљем тексту: Регистар), јесте:</p>
				<p>1) извештај о извршеним испитивањима хемијских и физичких особина и мишљење о биолошкој хранљивој вредности;</p>
				<p>2) сертификат о саставу и садржају хранљивих материја;</p>
				<p>3) безбедносни лист у складу са прописом којим се уређују хемикалије, ако је потребно;</p>
				<p>4) начин производње и сировине које улазе у њихов састав.</p>
				<p>За друга ђубрива и специјалне производе из члана 15. став 1. тачка 4) овог правилника, поред документације из става 1. овог члана, доставља се и извештај о извршеним испитивањима биолошке хранљиве вредности, спроведеним у једној вегетационој сезони на два климатски и по условима земљишта различита локалитета.</p>
				<p class="italik">3.2. Потребна документација за разврставање у нову врсту, односно тип</p>
				<p class="clan">Члан 18.</p>
				<p>Потребна документација за разврставање средства за исхрану биља и оплемењиваче земљишта у нову врсту, односно тип, који не припадају врстама, односно типовима из члана 17. овог правилника, а ради уписа у Регистар, нарочито садржи:</p>
				<p>1) податке о ефектима на здравље људи, животну средину и безбедност;</p>
				<p>2) податке о примени;</p>
				<p>3) методе испитивања;</p>
				<p>4) резултате испитивања;</p>
				<p>5) предлог за утврђивање нове врсте, односно типа средства за исхрану биља и оплемењивача земљишта;</p>
				<p>6) остале податке.</p>
				<p class="centar">Подаци о ефектима на здравље људи, животну средину и безбедност</p>
				<p class="clan">Члан 19.</p>
				<p>За податке о ефектима на здравље људи, животну средину и безбедност наводе се подаци из безбедносног листа (који се прилаже), као и додатни подаци везани за садржај непожељних супстанци и хемијских и биолошких контаминената који имају или могу имати утицај на здравље људи или животиња или животну средину, уколико је то познато.</p>
				<p class="centar">Подаци о примени</p>
				<p class="clan">Члан 20.</p>
				<p>За податке о примени нарочито се наводи следеће:</p>
				<p>1) главни ефекат: описују се главни ефекти примене средстава за исхрану биља и оплемењивача земљишта у практичним условима, односно хранљиве материје које су одговорне за поменути ефекат и начин на који су хранљиве материје у средству за исхрану биља и оплемењивачу земљишта доступни биљкама;</p>
				<p>2) секундарни ефекти се идентификују, карактеришу и објашњавају.</p>
				<p>Ако се из података о резултатима практичне примене средстава за исхрану биља и оплемењивача земљишта на биљке не може закључити о њиховом позитивном ефекту на биљке, прилажу се и научна објашњења деловања средстава за исхрану биља и оплемењивача земљишта;</p>
				<p>3) биљне врсте на којима се примењује, при чему се наводе изабрани усеви, односно засади и слично на којима је доказана ефикасност средстава за исхрану биља и оплемењивача земљишта;</p>
				<p>4) количина примене:</p>
				<p>(1) при којој је остварен главни ефекат, која се изражава и као количина средства за исхрану биља и оплемењивача земљишта и као количина примене хранљивих материја,</p>
				<p>(2) број третирања у току године на истом усеву, односно засаду,</p>
				<p>(3) запремина течности у којој се раствара ако се средство за исхрану биља и оплемењивач земљишта раствара пре примене;</p>
				<p>5) начин примене:</p>
				<p>(1) преко земљишта (по целој површини, у траке, ињектирање, фертигација, запрашивање, растурање и сл.),</p>
				<p>(2) на биљке (фолијарно – прскање, преко кореновог система – заливање и сл.);</p>
				<p>6) време примене у односу на фенолошку фазу развоја биљака или календарски период примене у зависности од врсте и типа средства за исхрану биља и оплемењивача земљишта;</p>
				<p>7) посебни услови примене:</p>
				<p>(1) типови земљишта и њихова плодност,</p>
				<p>(2) климатски и услови гајења,</p>
				<p>(3) ситуације у којима је примена средства за исхрану биља и оплемењивача земљишта забрањена или није препоручена,</p>
				<p>(4) могућност мешања или забране мешања и сл.;</p>
				<p>8) биолошка хранљива вредност, при чему се прилажу резултати испитивања у пољским условима (резултати повећања приноса, односно квалитета биља, побољшање квалитета земљишта) под условима примене, укључујући сва релевантна испитивања земљишта и биља који показују ниво хранљивих елемената у биљкама (повећање приноса), тип земљишта и основне податке везане за услове гајења биља (агротехника). Ако су резултати испитивања објављени, прилажу се и њихове копије.</p>
				<p class="centar">Методе испитивања и резултати испитивања</p>
				<p class="clan">Члан 21.</p>
				<p>За испитивања средстава за исхрану биља и оплемењивача земљишта наводе се методе које су коришћене за испитивање:</p>
				<p>1) садржаја хранљивих материја и осталих физичких и хемијских особина и резултати тих испитивања;</p>
				<p>2) биолошке хранљиве вредности.</p>
				<p class="centar">Методе испитивања садржаја хранљивих материја и осталих физичких и хемијских особина и резултати испитивања</p>
				<p class="clan">Члан 22.</p>
				<p>За испитивања садржаја хранљивих материја и осталих физичких и хемијских особина средстава за исхрану биља и оплемењивача земљишта наводе се методе које су коришћене за дата испитивања.</p>
				<p>За испитивања из става 1. овог члана користе се међународно признате методе, као што су методе усвојене од стране Европске уније (<span class="italik">European Community – EC</span>), Међународне организације за стандардизацију (<span class="italik">International Organisation for Standardization – ISO</span>), Европског комитета за стандардизацију (<span class="italik">European Committee for Standardization – CEN</span>), Међународне организације за аналитичку хемију (<span class="italik">Association of Analytical Communities – AOAC</span>), националне методе или, у случају да не постоје међународно признате методе или националне методе, користе се методе које се могу применити у ту сврху или које су израђене у складу са научним протоколима.</p>
				<p>Ако испитивање није вршено уз примену метода из става 2. овог члана, спроводи се валидација примењене методе испитивања, у складу са међународно признатим протоколом, уз достављање детаљног описа примењене методе, који укључује и опис методе припреме узорка за испитивање.</p>
				<p>Методе се процењују на основу критеријума датих у Прилогу 3 – Критеријуми за опис метода испитивања ради испитивања садржаја хранљивих материја и осталих физичких и хемијских особина средстава за исхрану биља и оплемењивача земљишта, који је одштампан уз овај правилник и чини његов саставни део. </p>
				<p>Поред података о методама испитивања садржаја хранљивих материја и осталих физичких и хемијских особина средстава за исхрану биља и оплемењивача земљишта морају бити приложени и подаци о резултатима тих испитивања.</p>
				<p class="centar">Методе испитивања биолошке хранљиве вредности</p>
				<p class="clan">Члан 23.</p>
				<p>За испитивања биолошке хранљиве вредности средстава за исхрану биља и оплемењивача земљишта наводи се детаљан опис метода које су коришћене за испитивање у пољским условима (резултати приноса, односно квалитета биља), укључујући и методе за испитивања земљишта и биља, као и начин и време извођења испитивања.</p>
				<p class="centar">Предлог за утврђивање нове врсте, односно типа средства за исхрану биља и оплемењивача земљишта</p>
				<p class="clan">Члан 24.</p>
				<p>Предлог за утврђивање нове врсте, односно типа средства за исхрану биља и оплемењивача земљишта мора да садржи следеће:</p>
				<p>1) назив у оквиру врсте, односно типа;</p>
				<p>2) податке о начину производње и основним састојцима;</p>
				<p>3) минимални садржај хранљивих елемената (у масеним %);</p>
				<p>4) податке о изражавању хранљивих елемената, облике и растворљивост хранљивих елемената и осталим захтевима;</p>
				<p>5) податке о обележавању врсте, односно типа;</p>
				<p>6) садржај хранљивих елемената које треба декларисати.</p>
				<p class="centar">Утврђивање нове врсте, односно типа средства за исхрану биља и оплемењивача земљишта</p>
				<p class="clan">Члан 25.</p>
				<p>Министарство пољопривреде и заштите животне средине утврдиће нову врсту, односно тип средстава за исхрану биља и оплемењивача земљишта и документацију за разврставање на основу усклађивања са врстама и типовима средства за исхрану биља и документацијом потребном за разврставање утврђеном за територију Европске уније или на захтев произвођача ради уписа у Регистар.</p>
				<p class="clan">III. КВАЛИТЕТ СРЕДСТАВА ЗА ИСХРАНУ БИЉА И ОПЛЕМЕЊИВАЧА ЗЕМЉИШТА</p>
				<p class="bold">1. Услови за утврђивање квалитета неорганских ђубрива</p>
				<p class="italik"><span class="italik">Садржај макроелемената</span></p>
				<p class="clan">Члан 26.</p>
				<p>Неорганска ђубрива са макроелементима, проста или сложена, чврста или течна морају имати минимални садржај макроелемената дат у Прилогу 1, Део А. Неорганска проста чврста ђубрива, у табелама од А.1, до А.3, Део Б. Неорганска сложена чврста ђубрива, у Табели Б.1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2, у Табели Б.4. Сложена PK ђубрива, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива и у Табели В.2. Неорганска сложена течна ђубрива, у табелама од В.2.1. до В 2.8, у колони 4.</p>
				<p>За ђубрива из става 1. овог члана која због начина производње поред макроелемената као основног састојка, садрже и секундарни елемент магнезијум, морају да имају минимални садржај магнезијума, израженог као магнезијум оксид, дат у Прилогу 1, Део А. Неорганска проста чврста ђубрива, у Табели А.1. под бр. 1б, 1в, 7. и 8, у колони 4. и у Табели А.3. под бр. 1, 4, 6 и 7, у колони 4.</p>
				<p class="italik"><span class="italik">Садржај секундарних елемената</span></p>
				<p class="clan">Члан 27.</p>
				<p>Неорганска ђубрива са секундарним елементима морају имати минимални садржај секундарних елемената дат у Прилогу 1, Део Г. Неорганска ђубрива са секундарним елементима, у Табели Г.1. Неорганска ђубрива са секундарним елементима, у колони 4.</p>
				<p>Неорганска ђубрива са макроелементима, проста или сложена, чврста или течна дата у Прилогу 1, Део А. Неорганска проста чврста ђубрива, у табелама од А.1 до А.3, Део Б. Неорганска сложена чврста ђубрива , у Табели Б. 1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2, у Табели Б.4. Сложена PK ђубрива, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива и у Табели В.2. Неорганска сложена течна ђубрива, у табелама од В 2.1. до В 2.8, у колони 4, ако поред макроелемената садрже и додатно секундарне елементе који, да би се декларисали, морају имати следећи минимални садржај:</p>
				<p>1) калцијум: минимум 2% калцијум оксида (CaО), односно 1,4% калцијума (Ca);</p>
				<p>2) магнезијум: минимум 2% магнезијум оксида (MgО), односно 1,2% магнезијума (Mg);</p>
				<p>3) натријум: минимум 3% натријум оксида (Na<span class="subscript">2</span>О), односно 2,2% натријума (Na);</p>
				<p>4) сумпор: минимум 5% сумпор триоксида (SО<span class="subscript">3</span>), односно 2% сумпора (S).</p>
				<p class="italik"><span class="italik">Садржај микроелемената</span></p>
				<p class="clan">Члан 28.</p>
				<p>Неорганска ђубрива са једним микроелементом морају имати минимални садржај микроелемената дат у Прилогу 1, Део Д. Неорганска ђубрива са микроелементима, у Табели Д.1. Неорганска ђубрива са једним микроелементом, у табелама од Д.1.1 до Д.1.7, у колони 4. </p>
				<p>Неорганска ђубрива са два или више микроелемената, чврста или течна морају имати минимални садржај микроелемената дат у Прилогу 1, Део Д. Неорганска ђубрива са микроелементима, у Табели Д.2. Минимални садржај микроелемента (у масеним % ђубрива) – мешавине типова неорганских ђубрива са микроелементима, у табелама Д.2.1. и Д.2.4.</p>
				<p>Неорганска ђубрива са макроелементима, проста или сложена, чврста или течна која су дата у Прилогу 1, Део А. Неорганска проста чврста ђубрива, у табелама од А.1 до А.3, Део Б. Неорганска сложена чврста ђубрива, у Табели Б.1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2, у Табели Б.4. Сложена PK ђубрива, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива и у Табели В.2. Неорганска сложена течна ђубрива, у табелама од В.2.1. до В.2.8, односно неорганска ђубрива са секундарним елементима дата у Прилогу 1, Део Г. Неорганска ђубрива са секундарним елементима, у Табели Г.1. Неорганска ђубрива са секундарним елементима ако поред макроелемената, односно секундарних елемената садрже и додатно микроелементе који, да би се декларисали, морају имати минимални садржај дат у Прилогу 1, Део Д. Неорганска ђубрива са микроелементима, у Табели Д.2. Минимални садржај микроелемената (у масеним % ђубрива) – мешавине типова неорганских ђубрива са микроелементима, у Табели Д.2.2. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују преко земљишта и Табели Д.2.3. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују фолијарно.</p>
				<p class="italik"><span class="italik">Изражавање декларисаног садржаја макроелемената</span></p>
				<p class="clan">Члан 29.</p>
				<p>Декларисани садржај макроелемената у неорганским ђубривима са макроелементима, простим или сложеним, чврстим или течним изражава се у облицима и растворљивостима датим у Прилогу 1, Део А. Неорганска проста чврста ђубрива, у табелама од А.1. до А.3, Део Б. Неорганска сложена чврста ђубрива, у Табели Б.1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2, у Табели Б.4. Сложена PK ђубрива, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива и у Табели В.2. Неорганска сложена течна ђубрива, у табелама од В.2.1. до В.2.8., у колонама 4. и 6.</p>
				<p class="italik"><span class="italik">Изражавање декларисаног садржаја секундарних елемената</span></p>
				<p class="clan">Члан 30.</p>
				<p>Декларисани садржај секундарних елемената у неорганским ђубривима са секундарним елементима изражава се у облицима и растворљивостима датим у Прилогу 1, Део Г. Неорганска ђубрива са секундарним елементима, у Табели Г.1. Неорганска ђубрива са секундарним елементима, у колонама 4. и 6. </p>
				<p>У неорганским ђубривима са макроелементима, простим или сложеним, чврстим или течним која су дата у Прилогу 1. Део А. Неорганска проста чврста ђубрива, у табелама од А.1. до А.3, Део Б. Неорганска сложена чврста ђубрива, у Табели Б.1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2, у Табели Б.4. Сложена PK ђубрива, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива и у Табели В.2. Неорганска сложена течна ђубрива, у табелама од В.2.1. до В.2.8, а која поред макроелемената садрже и додатно секундарне елементе, декларисани садржај секундарних елемената изражава се у облицима и растворљивостима, на један од следећих начина:</p>
				<p>1) као укупни садржај појединог секундарног елемента, изражен у процентима на масу ђубрива (масени %);</p>
				<p>2) као укупни садржај појединог секундарног елемента и садржај појединог секундарног елемента растворљивог у води, изражен у процентима на масу ђубрива (масени %), при чему водорастворљиви део представља најмање једну четвртину укупног садржаја;</p>
				<p>3) као садржај појединог секундарног елемента растворљивог у води, изражен у процентима на масу ђубрива (масени %), када је секундарни елемент потпуно растворљив у води.</p>
				<p>Садржај калцијума у ђубривима из става 1. овог члана декларише се само ако је растворљив у води, осим ако у Прилогу 1, није другачије наведено.</p>
				<p class="italik"><span class="italik">Изражавање декларисаног садржаја микроелемената</span></p>
				<p class="clan">Члан 31.</p>
				<p>Декларисани садржај микроелемената у неорганским ђубривима са једним микроелементом изражава се у облицима и растворљивостима датим у Прилогу 1, Део Д. Неорганска ђубрива са микроелементима, у Табели Д.1. Неорганска ђубрива са једним микроелементом, у табелама од Д.1.1 до Д.1.7, у колонама 4. и 6.</p>
				<p>Декларисани садржај микроелемената у неорганским ђубривима са два или више микроелемената, као и у неорганским ђубривима са макроелементима, простим или сложеним, чврстим или течним која су дата у Прилогу 1. Део А. Неорганска проста чврста ђубрива, у табелама од А.1. до А.3, Део Б. Неорганска сложена чврста ђубрива, у Табели Б.1. Сложена NPK ђубрива, у табелама Б.1.1. и Б.1.2, у Табели Б.2. Сложена NP ђубрива, у табелама Б.2.1. и Б.2.2, у Табели Б.3. Сложена NK ђубрива, у табелама Б.3.1. и Б.3.2, у Табели Б.4. Сложена PK ђубрива, Део В. Неорганска течна ђубрива, у Табели В.1. Неорганска проста течна ђубрива, у Табели В.1.1. Неорганска проста течна ђубрива и у Табели В.2. Неорганска сложена течна ђубрива, у табелама од В.2.1. до В.2.8, односно у неорганским ђубривима са секундарним елементима која су утврђена у Прилогу 1, Део Г. Неорганска ђубрива са секундарним елементима, у Табели Г.1. Неорганска ђубрива са секундарним елементима, која поред макроелемената, односно секундарних елемената садрже и додатно микроелементе, изражава се у облицима и растворљивостима, на један од следећих начина:</p>
				<p>1) укупни садржај, појединог микроелемента, изражен у процентима на масу ђубрива (масени %);</p>
				<p>2) садржај појединог микроелемента растворљивог у води, изражен у процентима на масу ђубрива (масени %), при чему водорастворљиви део представља најмање једну половину укупног садржаја;</p>
				<p>3) садржај појединог микроелемента растворљив у води, изражен у процентима на масу ђубрива (масени %), када је микроелемент потпуно растворљив у води.</p>
				<p>Када су микроелементи хемијски везани за одређени органски молекул, садржај таквог микроелемента, изражен у процентима на масу ђубрива (масени %), декларише се после његовог садржаја растворљивог у води, иза кога се наводе изрази: „хелатизирано са” или „комплексирано са” и додаје се хемијски назив или скраћени назив органског молекула.</p>
				<p>Листа дозвољених органских агенаса за хелатирање и комплексирање микроелемената дата је Прилогу 1, Део Д. Неорганска ђубрива са микроелементима, у Табели Д.3. Листа дозвољених органских агенаса за хелатирање и комплексирање микроелемената, у табелама Д.3.1. и Д.3.2.</p>
				<p>Ако су микроелементи нормални састојак сировина за производњу неорганских ђубрива са макроелементима и неорганских ђубрива са секундарним елементима, они могу бити декларисани само под условом да су ови микроелементи присутни у минималним садржајима датим у Прилогу 1, Део Д. Неорганска ђубрива са микроелементима, у Табели Д.2. Минимални садржај микроелемената (у масеним % ђубрива) – мешавине типова неорганских ђубрива са микроелементима, у Табели Д.2.2. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују преко земљишта и Табели Д.2.3. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују фолијарно.</p>
				<p class="italik"><span class="italik">Дозвољена одступања од садржаја хранљивих елемената</span></p>
				<p class="clan">Члан 32.</p>
				<p>Одступања од декларисаног садржаја хранљивих елемената у неорганским ђубривима дата су у Прилогу 4 – Дозвољена одступања од декларисаног садржаја хранљивих елемената у средствима за исхрану биља и оплемењивачима земљишта (у даљем тексту: Прилог 4), који је одштампан уз овај правилник и чини његов саставни део. </p>
				<p class="bold">2. Услови за квалитет органских ђубрива</p>
				<p class="clan">Члан 33.</p>
				<p>Органска ђубрива морају имати минимални садржај макроелемената и максимални однос угљеник/азот (C/N) дат у Прилогу 2, Део 1. Органска ђубрива, у табелама од 1.1. до 1.5, у колони 4.</p>
				<p>Декларисани садржај макроелемената и органске материје у органским ђубривима изражава се у облицима и растворљивости датим у Прилогу 2, Део 1. Органска ђубрива, у табелама од 1.1. до 1.5, у колонама 4. и 6.</p>
				<p class="v2-clan-left-1">Ако органска ђубрива садрже и додатно 
				секундарне елементе који, да би се декларисали, морају имати 
				минимални садржај утврђен у члану 27. став 2. овог правилника.</p>
				<p class="v2-clan-left-1">Ако органска ђубрива садрже и додатно 
				микроелементе који, да би се декларисали, морају имати минимални 
				садржај утврђен у Прилогу 1, Део Д. Неорганска ђубрива са 
				микроелементима, у Табели Д.2. Минимални садржај микроелемената 
				(у масеним % ђубрива) – мешавине типова неорганских ђубрива са 
				микроелементима, у Табели Д.2.2. Минимални садржај 
				микроелемената (у масеним % ђубрива) у ђубривима која садрже 
				макроелементе и/или секундарне елементе са микроелементима, а 
				која се примењују преко земљишта и Табели Д.2.3. Минимални 
				садржај микроелемената (у масеним % ђубрива) у ђубривима која 
				садрже макроелементе и/или секундарне елементе са 
				микроелементима, а која се примењују фолијарно.</p>
				<p>Одступања од декларисаног садржаја хранљивих елемената и органске материје у органским ђубривима дата су у Прилогу 4.</p>
				<p class="hide-change">*Службени гласник РС, број 31/2018</p>
				<p class="bold">3. Услови за квалитет органско-неорганских ђубрива</p>
				<p class="clan">Члан 34.</p>
				<p>Органско-неорганска ђубрива морају имати минимални садржај макроелемената и максимални однос угљеник/азот (C/N) дат у Прилогу 2, Део 2. Органско-неорганска ђубрива, у табелама од 2.1. до 2.9, у колони 4. </p>
				<p>Декларисани садржај макроелемената и органске материје у органско-неорганским ђубривима изражава се у облицима и растворљивостима датим у Прилогу 2, Део 2. Органско-неорганска ђубрива, у табелама од 2.1. до 2.9, у колонама 4. и 6. </p>
				<p>Одступања од декларисаног садржаја хранљивих елемената и органске материје у органско-неорганским ђубривима дата су у Прилогу 4 .</p>
				<p>Ако органско-неорганска ђубрива садрже и додатно секундарне елементе који, да би се декларисали, морају имати минимални садржај утврђен у члану 27. став 2. овог правилника.</p>
				<p>Ако органско-неорганска ђубрива садрже и додатно микроелементе који, да би се декларисали, морају имати минимални садржај утврђен у Прилогу 1, Део Д. Неорганска ђубрива са микроелементима, у Табели Д.2. Минимални садржај микроелемената (у масеним % ђубрива) – мешавине типова неорганских ђубрива са микроелементима, у Табели Д.2.2. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују преко земљишта и Табели Д.2.3. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују фолијарно.</p>
				<p class="bold">4. Услови за квалитет микробиолошких ђубрива</p>
				<p class="clan">Члан 35.</p>
				<p>Микробиолошка ђубрива морају да садрже титар одређеног корисног одабраног соја микроорганизама. Титар ћелија симбиозних азотофиксатора треба да буде минимално 10<span class="superscript">8</span> по cm<span class="superscript">3</span>, односно g ђубрива. Титар ћелија слободних азотофиксатора треба да буде минимално 10<span class="superscript">6</span> по cm<span class="superscript">3</span>, односно g ђубрива. Титар ћелија микроорганизама мобилизатора хранљивих елемената трба да буде минимум 10<span class="superscript">6</span> по cm<span class="superscript">3</span>, односно g ђубрива. Број спора микоризних гљива треба да буде минимум 10 у граму. Титар ћелија алги треба да буде минимум 10<span class="superscript">6</span> по cm<span class="superscript">3</span>, односно g ђубрива. Титар ћелија микроорганизама стимулатора раста биљака треба да буде минимално 
				<span class="v2-clan-left-1">10<sup>7</sup></span> по cm<span class="superscript">3</span>, односно g ђубрива. Количина материја раста микробиолошког порекла треба да буде минимум 2 mg/l.</p>
				<p>Максимална контаминација микробиолошких ђубрива са другим микроорганизмима јесте 1%.</p>
				<p class="hide-change">*Службени гласник РС, број 31/2018</p>
				<p class="bold">5. Услови за квалитет других ђубрива и специјалних производа</p>
				<p class="italik"><span class="italik">Садржај, изражавање декларисаног садржаја хранљивих елемената и органске материје и дозвољена одступања</span></p>
				<p class="clan">Члан 36.</p>
				<p>Друга ђубрива и специјални производи који садрже аминокиселине, хуминске материје и инхибиторе нитрификације морају имати минимални садржај хранљивих елемената и органске материје дат у Прилогу 2, Део 3. Друга ђубрива и специјални производи, у Табели 3.1. Друга ђубрива и специјални производи, у колони 4.</p>
				<p>Декларисани садржај хранљивих елемената и органске материје у другим ђубривима и специјалним производима из става 1. овог члана изражава се у облицима и растворљивостима датим у Прилогу 2, Део 3. Друга ђубрива и специјални производи, Табела 3.1. Друга ђубрива и специјални производи, у колонама 4. и 6.</p>
				<p>Одступања од декларисаног садржаја хранљивих елемената и органске материје у другим ђубривима и специјалним производима дата су у Прилогу 4.</p>
				<p>За друга ђубрива и специјалне производе који садрже биљне и друге екстракте декларисани садржај хранљивих елемената и органске материје, као и одступања од декларисаног садржаја морају бити у складу са подацима наведеним у сертификату произвођача.</p>
				<p>Ако друга ђубрива и специјални производи садрже и додатно секундарне елементе који, да би се декларисали, морају имати минимални садржај утврђен у члану 27. став 2. овог правилника.</p>
				<p>Ако друга ђубрива и специјални производи садрже и додатно микроелементе који, да би се декларисали, морају имати минимални садржај утврђен у Прилогу 1, Део Д. Неорганска ђубрива са микроелементима, у Табели Д.2. Минимални садржај микроелемената (у масеним % ђубрива) – мешавине типова неорганских ђубрива са микроелементима, у Табели Д.2.2. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују преко земљишта и Табели Д.2.3. Минимални садржај микроелемената (у масеним % ђубрива) у ђубривима која садрже макроелементе и/или секундарне елементе са микроелементима, а која се примењују фолијарно.</p>
				<p class="bold">6. Услови за квалитет супстрата</p>
				<p class="italik"><span class="italik">Општи услови</span></p>
				<p class="clan">Члан 37.</p>
				<p>Супстрати се могу производити од следећих органских и неорганских (појединачних или његових смеша) материја (сировина): тресета, свежих дрвних влакана (физички обрађена), љуске пиринча, влакана кокоса, отпадака од пржене кафе, глине и минерала глине, керамизита и набубрелог шкиљца, перлита, плавца, туцаника од цигле, зеолита, винског камена, иловаче, песка, млевеног камена, земље и компоста.</p>
				<p>Ради повећања (обогаћивања) садржаја хранљивих материја супстратима се могу додавати све врсте и типови ђубрива.</p>
				<p>Ради смањења киселости односно неутрализације супстрата могу се додавати различити кречни материјали.</p>
				<p>Ради повећања вододрживости супстрата супстратима се могу додавати одговарајући водни агенси.</p>
				<p>Супстратима се не смеју додавати вештачки материјали који се тешко разграђују или се уопште не разграђују у земљишту, осим код супстрата намењених за гајење биљака у хидропонима.</p>
				<p class="italik"><span class="italik">Садржај и изражавање декларисаног садржаја хранљивих елемената</span></p>
				<p class="clan">Члан 38.</p>
				<p>Декларисани садржај макроелемената у супстратима изражава се у mg/l, уз додатак хемијског или скраћеног назива екстракционог средства, и то:</p>
				<p>1) азот вреднован као лако приступачни азот и то као збир нитратног и амонијачног азота;</p>
				<p>2) фосфор вреднован као лако приступачан фосфор, изражен као фосфор-пентоксид или фосфор;</p>
				<p>3) калијум вреднован као лако приступачан калијум, изражен као калијум-оксид или калијум.</p>
				<p>Као екстракциона средства користе се:</p>
				<p>1) млечна киселина, амонијум ацетат, сирћетна киселина (скраћени назив AL) за садржај лако приступачног фосфора (P<span class="subscript">2</span>O<span class="subscript">5</span>) и калијума (K<span class="subscript">2</span>O);</p>
				<p>2) калијум-хлорид (скраћен назив KCl) за садржај азота;</p>
				<p>3) калцијум-хлорид/DTPA-екстрат (скраћени назив CAT) за лако приступачан садржај азота, фосфора и калијума.</p>
				<p>Ако су ради повећања садржаја хранљивих материја супстратима додата ђубрива морају се навести врста и тип ђубрива, као и количина додатог ђубрива изражена у (kg/m<span class="superscript">3</span>).</p>
				<p><span class="v2-clan-left-1">У зависности од врсте и количине 
				додатог ђубрива и времена протеклог од припреме (обогаћивања) 
				супстрата садржај макроелемената у супстрату мора имати 
				минималну вредност 50 mg/l, а максимална вредност је одређена 
				садржајем соли која мора бити испод 3 g/l.</span></p>
				<p class="hide-change">*Службени гласник РС, број 31/2018</p>
				<p class="italik"><span class="italik">Остали услови за квалитет супстрата</span></p>
				<p class="clan">Члан 39.</p>
				<p>Супстрати морају испуњавати и следеће услове:</p>
				<p>1) pH мора бити у опсегу 3–7 (0,01 mol/l KCl);</p>
				<p>2) садржај соли мора да буде испод 3 g/l свеже масе или проводљивости у mS/cm;</p>
				<p>3) величина гранула мора бити максимум 50 mm;</p>
				<p>4) да има водни капацитет 300–800% за органскe и 150–600% за органско-неорганске супстрате.</p>
				<p class="bold">7. Услови за квалитет оплемењивача земљишта</p>
				<p class="clan">Члан 40.</p>
				<p>Оплемењивачи земљишта морају имати минимални садржај хранљивих елемената и органске материје дат у Прилогу 1, Део Е. Оплемењивачи земљишта, у Табели Е.1. Неоргански оплемењивачи земљишта, у табелама од Е.1.1. до Е.1.5. и у Прилогу 2, Део 4. Оплемењивачи земљишта, у табелама 4.1. и 4.2., у колони 4.</p>
				<p>Декларисани садржај хранљивих елемената и органске материје у оплемењивачима земљишта изражава се у облицима и растворљивостима утврђеним у Прилогу 1, Део Е. Оплемењивачи земљишта, у Табели Е.1. Неоргански оплемењивачи земљишта, у табелама од Е.1.1. до Е.1.5. и у Прилогу 2, Део 4. Оплемењивачи земљишта, у табелама 4.1. и 4.2. у колонама 4. и 6.</p>
				<p>Одступања од декларисаног садржаја хранљивих елемената и органске материје у оплемењивачима земљишта дата су у Прилогу 4.</p>
				<p class="bold">8. Остали услови за квалитет средстава за исхрану биља и оплемењивача земљишта</p>
				<p class="clan">Члан 41.</p>
				<p>Дозвољени садржај тешких метала у средствима за исхрану биља и оплемењивачима земљишта, као и количине тешких метала које се могу унети у земљиште са средствима за исхрану биља и оплемењивачима земљишта у временском периоду од две године дате су у Прилогу 5 – Дозвољени садржај тешких метала у средствима за исхрану биља и оплемењивачима земљишта и максималне количине тешких метала које се могу унети у земљиште са средствима за исхрану биља и оплемењивачима земљишта у временском периоду од две године, који је одштампан уз овај правилник и чини његов саставни део.</p>
				<p>Органска ђубрива, органско-неорганска ђубрива, друга ђубрива и специјални производи и органски оплемењивачи земљишта, произведени од споредних производа животињског порекла, поред услова квалитета прописаних овим правилником, морају испуњавати и услове утврђене прописом којим се уређују споредни производи животињског порекла. </p>
				<p>Средства за исхрану биља и оплемењивачи земљишта која се користе у органској производњи поред услова квалитета прописаних овим правилником морају испуњавати и услове утврђене прописом којим се уређују методе органске биљне производње. </p>
				<p class="clan">IV. ДЕКЛАРИСАЊЕ И ОБЕЛЕЖАВАЊЕ СРЕДСТАВА ЗА ИСХРАНУ БИЉА И ОПЛЕМЕЊИВАЧА ЗЕМЉИШТА</p>
				<p class="bold">1. Декларисање средстава за исхрану биља и оплемењивача земљишта</p>
				<p class="italik"><span class="italik">Декларација</span></p>
				<p class="clan">Члан 42.</p>
				<p>Декларација средстава за исхрану биља и оплемењивача земљишта мора бити неодвојива од паковања.</p>
				<p>Декларација из става 1. овог члана може бити утиснута или налепљена на паковање, односно учвршћена на месту где се паковање затвара.</p>
				<p class="italik"><span class="italik">Садржина декларације</span></p>
				<p class="clan">Члан 43.</p>
				<p>Декларација средства за исхрану биља и оплемењивача земљишта мора да садржи следеће податке:</p>
				<p>1) трговачки назив;</p>
				<p>2) врсту, тип и обележавање;</p>
				<p>3) назив у оквиру типа; </p>
				<p>4) назив и адресу произвођача, дистрибутера, увозника, односно лица које пакује средство за исхрану биља и оплемењивач земљишта; </p>
				<p>5) назив и садржај хранљивих материја, у облицима и растворљивостима обележеним у складу са овим правилником, у процентима, изузев ако у Прилогу 1 овог правилника није другачије наведено;</p>
				<p>6) физичке особине, у складу са решењем о упису у Регистар;</p>
				<p>7) препоручене количине, време и начин примене;</p>
				<p>8) нето масу, односно запремину;</p>
				<p>9) рок употребе;</p>
				<p>10) број партије (која може бити обележена бројчаном или датумом производње);</p>
				<p>11) начин руковања и складиштења;</p>
				<p>12) број решења о упису у Регистар средстава за исхрану биља и оплемењивача земљишта.</p>
				<p>Поред података из става 1. овог члана, декларација може да садржи и знак произвођача.</p>
				<p class="bold">2. Обележавање средстава за исхрану биља и оплемењивача земљишта</p>
				<p class="italik"><span class="italik">Начин обележавања макроелемената</span></p>
				<p class="clan">Члан 44.</p>
				<p>Назив макроелемента обележава се речима и одговарајућим хемијским симболима, на следећи начин: азот (N), фосфор (P), фосфор-пентоксид (P<span class="subscript">2</span>О<span class="subscript">5</span>), калијум (К) и калијум-оксид (К<span class="subscript">2</span>О).</p>
				<p>Макроелементи се обележавају следећим редоследом: азот, фосфор, калијум.</p>
				<p>Макроелементи се изражавају у процентима, као цели бројеви или са једним децималним местом, и то у следећим облицима:</p>
				<p>1) азот искључиво у елементарном облику (N);</p>
				<p>2) фосфор:</p>
				<p>– искључиво у елементарном облику (P) или </p>
				<p>– искључиво у облику фосфор-пентоксида (P<span class="subscript">2</span>О<span class="subscript">5</span>) или </p>
				<p>– у елементарном облику и у облику фосфор-пентоксида;</p>
				<p>3) калијум: искључиво у елементарном облику (К) или искључиво у облику калијум-оксида (К<span class="subscript">2</span>О) или и у елементарном облику и у облику калијумоксида.</p>
				<p>Прерачунавање фосфора и калијума из оксидног облика у елементарни облик врши се на следећи начин:</p>
				<p>1) фосфор (P) – фосфор-пентоксид (P<span class="subscript">2</span>О<span class="subscript">5</span>) x 0,436;</p>
				<p>2) калијум (К) – калијум-оксид (К<span class="subscript">2</span>О) x 0,830.</p>
				<p>Број добијен прерачунавањем макроелемената у складу са ставом 4. овог члана заокружује се на једно децимално место.</p>
				<p class="italik"><span class="italik">Начин обележавања секундарних елемената</span></p>
				<p class="clan">Члан 45.</p>
				<p>Назив секундарног елемента обележава се речима и одговарајућим хемијским симболима, на следећи начин: калцијум (Ca), калцијум-оксид (CaO), магнезијум (Mg), магнезијум-оксид (MgO), натријум (Nа), натријум-оксид (Nа<span class="subscript">2</span>О), сумпор (S) и сумпор-триоксид (SО<span class="subscript">3</span>).</p>
				<p>Секундарни елементи се обележавају следећим редоследом: калцијум, магнезијум, натријум и сумпор.</p>
				<p>Секундарни елементи обележавају се у процентима, као цели бројеви или са једним децималним местом, и то у следећим облицима:</p>
				<p>1) у елементарном облику (Ca, Mg, Nа, S) или</p>
				<p>2) у облику оксида (CaO, MgO, Nа<span class="subscript">2</span>О, SО<span class="subscript">3</span>) или</p>
				<p>3) у елементарном облику и облику оксида. </p>
				<p>Прерачунавање калцијума, магнезијума, натријума и сумпора из оксидног у елементарни облик врши се на следећи начин:</p>
				<p>1) калцијум (Ca) – калцијум-оксид (CaO) x 0,715;</p>
				<p>2) магнезијум (Mg) – магнезијум-оксид (MgO) x 0,603;</p>
				<p>3) натријум (Nа) – натријум-оксид (Nа<span class="subscript">2</span>О) x 0,742;</p>
				<p>4) сумпор (S) – сумпор-триоксид (SО<span class="subscript">3</span>) x 0,400. </p>
				<p>Број добијен прерачунавањем микроелемената и секундарних елемената у складу са ставом 4. овог члана заокружује се на једно децимално место.</p>
				<p class="italik"><span class="italik">Начин обележавања микроелемената</span></p>
				<p class="clan">Члан 46.</p>
				<p>Назив микроелемента обележава се речима и одговарајућим хемијским симболима, на следећи начин: бор (B), бакар (Cu), кобалт (Co), гвожђе (Fe), манган (Mn), молибден (Мо) и цинк (Zn). </p>
				<p>Микроелементи се обележавају абецедним редом.</p>
				<p>Микроелементи се изражавају у процентима, као цели бројеви или децимални бројеви са бројем децималних места који је утврђен у Прилогу 1, Део Д. Неорганска ђубрива са микроелементима, у Табели Д.1. Неорганска ђубрива са једним микроелементом, у табелама од Д.1.1 до Д.1.7, у Табели Д.2. Минимални садржај микроелемента (у масеним % ђубрива) – мешавине типова неорганских ђубрива са микроелементима, у табелама од Д.2.1. до Д.2.4, и то у следећим облицима:</p>
				<p>1) у минералном облику;</p>
				<p>2) ако су микроелементи везани за одређени органски молекул уз назив и одговарајући хемијски симбол микроелемента наводе се изрази: „хелатизирано са” или „комплексирано са” и додаје се хемијски назив или скраћени назив органског молекула.</p>
				<p class="italik"><span class="italik">Обележавање неорганских простих чврстих ђубрива</span></p>
				<p class="clan">Члан 47.</p>
				<p>Неорганска проста чврста ђубрива обележавају се тако што се после трговачког назива ђубрива додају следеће речи: „неорганско, просто чврсто азотно/фосфорно/калијумово ђубриво”, а затим назив ђубрива у оквиру типа.</p>
				<p>Декларисање садржаја макроелемената и обележавање макроелемената врши се у складу са чланом 44. овог правилника. </p>
				<p class="italik"><span class="italik">Обележавање неорганских сложених ђубрива</span></p>
				<p class="clan">Члан 48.</p>
				<p>Неорганска сложена ђубрива обележавају се тако што се после трговачког назива ђубрива додају следеће речи: „неорганско, сложено чврсто/течно (раствор/суспензија), комплексно/мешано NPК/NP/NК/PК ђубриво”, а затим назив ђубрива у оквиру типа.</p>
				<p>Декларисање садржаја макроелемената и обележавање макроелемената врши се у складу са чланом 44. овог правилника.</p>
				<p class="italik"><span class="italik">Обележавање неорганских простих и сложених, чврстих или течних ђубрива са секундарним елементима и микроелементима</span></p>
				<p class="clan">Члан 49.</p>
				<p>Ако неорганска ђубрива проста и сложена, чврста или течна, поред макроелемената, садрже и додатно секундарне елементе, односно микроелементе, после навода утврђених чл. 47. и 48. овог правилника додају се речи: „са секундарним елементима”, односно „са микроелементима”, односно „са секундарним елементима и микроелементима” иза којих се у загради додају хемијски симболи секундарних елемената, односно микроелемената по абецедном реду.</p>
				<p>За ђубрива из става 1. овог члана декларисање садржаја секундарних елемената и њихово обележавање врши се у складу са чланом 45. овог правилника, односно декларисање микроелемената и њихово обележавање врши се у складу са чланом 46. овог правилника.</p>
				<p class="italik"><span class="italik">Обележавање неорганских ђубрива са секундарним елементима</span></p>
				<p class="clan">Члан 50.</p>
				<p>Неорганска ђубрива са секундарним елементима обележавају се тако што се после трговачког назива ђубрива додају следеће речи: „неорганско ђубриво са секундарним елементима”, иза којих се у загради додају хемијски симболи секундарних елемената по абецедном реду, а затим назив ђубрива у оквиру типа.</p>
				<p>Декларисање садржаја и обележавање секундарних елемената врши се у складу са чланом 45. овог правилника.</p>
				<p>Ако ђубрива из става 1. овог члана поред секундарних елемената садрже и додатно микроелементе после навода утврђених у ставу 1. овог члана додају се речи: „са микроелементима” иза којих се у загради додају хемијски симболи микроелемената по абецедном реду.</p>
				<p>За ђубрива из става 3. овог члана декларисање садржаја микроелемената и њихово обележавање врши се у складу са чланом 46. овог правилника.</p>
				<p class="italik"><span class="italik">Обележавање неорганских ђубрива са микроелементима</span></p>
				<p class="clan">Члан 51.</p>
				<p>Неорганска ђубрива са микроелементима обележавају се тако што се после трговачког назива ђубрива додају следеће речи: „неорганско ђубриво са једним микроелементом/мешавина микроелемената”, иза којих се у загради додају хемијски симболи микроелемената по абецедном реду, а затим назив ђубрива у оквиру типа.</p>
				<p>Декларисање садржаја и обележавање микроелемената врши се у складу са чланом 46. овог правилника.</p>
				<p>На декларацији неорганских ђубрива са микроелементима наводи се: „Примењује се само у случају када је уочена потреба. Не примењивати више од препоручене количине”.</p>
				<p class="italik"><span class="italik">Обележавање органских ђубрива</span></p>
				<p class="clan">Члан 52.</p>
				<p>Органска ђубрива обележавају се тако што се после трговачког назива ђубрива додају следеће речи: „органско чврсто/течно азотно/фосфорно/NPК/NP/NК ђубриво”, а затим назив ђубрива у оквиру типа.</p>
				<p>Декларисање садржаја и обележавање макроелемената врши се у складу са чланом 44. овог правилника.</p>
				<p class="italik"><span class="italik">Обележавање органско-неорганских ђубрива</span></p>
				<p class="clan">Члан 53.</p>
				<p>Органско-неорганска ђубрива обележавају се тако што се после трговачког назива ђубрива додају следеће речи: „органско-неорганско чврсто/течно азотно/NPК/NP/NК/PК ђубриво”, а затим назив ђубрива у оквиру типа.</p>
				<p>Декларисање садржаја и обележавање макроелемената врши се у складу са чланом 44. овог правилника.</p>
				<p>Ако ђубрива из става 1. овог члана поред макроелемената садрже и додатно секундарне елементе, односно микроелементе после навода утврђених у ставу 1. овог члана додају се речи: „са секундарним елементима”, односно „са микроелементима”, односно „са секундарним елементима и микроелементима” иза којих се у загради додају хемијски симболи секундарних елемената, односно микроелемената, по абецедном реду.</p>
				<p>За ђубрива из става 1. овог члана декларисање садржаја секундарних елемената и њихово обележавање врши се у складу са чланом 45. овог правилника, односно декларисање микроелемената и њихово обележавање врши се у складу са чланом 46. овог правилника.</p>
				<p class="italik"><span class="italik">Обележавање микробиолошких ђубрива</span></p>
				<p class="clan">Члан 54.</p>
				<p>Микробиолошка ђубрива (препарати) обележавају се тако што се после трговачког назива ђубрива додају следеће речи: ,,микробиолошко чврсто/течно ђубриво (препарат), азотофиксатор/мобилизатор/стимулатор раста/микоризна гљива/алга”, а затим назив ђубрива у оквиру типа.</p>
				<p>Декларисање садржаја микроорганизама врши се у складу са чланом 35. овог правилника.</p>
				<p class="italik"><span class="italik">Обележавање других ђубрива и специјалних производа</span></p>
				<p class="clan">Члан 55.</p>
				<p>Друга ђубрива и специјални производи се обележавају тако што се после трговачког назива додају следеће речи: „производ који садржи аминокиселине/хуминске материје/инхибиторе нитрификације/биљне екстракте и друге екстракте”.</p>
				<p>Декларисање садржаја хранљивих материја врши се у складу са чланом 36. овог правилника.</p>
				<p class="italik"><span class="italik">Обележавање супстрата</span></p>
				<p class="clan">Члан 56.</p>
				<p>Супстрати се обележавају тако што се после трговачког назива додају следеће речи: „органски/органско-неоргански супстрат”.</p>
				<p>Декларисање садржаја хранљивих материја врши се у складу са чланом 38. овог правилника.</p>
				<p class="italik"><span class="italik">Обележавање оплемењивача земљишта</span></p>
				<p class="clan">Члан 57.</p>
				<p>Оплемењивачи земљишта обележавају се тако што се после трговачког назива оплемењивача додају следеће речи: „неоргански/органски оплемењивач земљишта”, а затим назив оплемењивача земљишта у оквиру типа.</p>
				<p>Декларисање садржаја хранљивих материја врши се у складу са чланом 40. овог правилника.</p>
				<p class="italik"><span class="italik">Остали услови за обележавање средстава за исхрану биља и оплемењивача земљишта</span></p>
				<p class="clan">Члан 58.</p>
				<p>Органска ђубрива, органско-неорганска ђубрива, друга ђубрива и специјални производи и органски оплемењивачи земљишта произведени од споредних производа животињског порекла, поред услова за обележавање прописаних овим правилником, морају испуњавати и услове за обележавање утврђене прописом којим се уређују споредни производи животињског порекла.</p>
				<p>Средства за исхрану биља и оплемењивачи земљишта који се користе у органској биљној производњи морају се додатно обележити и изјавом „користе се и у органској биљној производњи”.</p>
				<p class="clan">V. ЗАВРШНЕ ОДРЕДБЕ</p>
				<p class="bold">Престанак важења</p>
				<p class="clan">Члан 59.</p>
				<p>Даном ступања на снагу овог правилника престаје да важи Правилник о условима за разврставање и утврђивање квалитета средстава за исхрану биља, одступањима садржаја хранљивих материја и минималним и максималним вредностима дозвољеног одступања садржаја хранљивих материја и о садржини декларације и начину обележавања средстава за исхрану биља („Службени гласник РС”, број 78/09).</p>
				<p class="bold">Ступање на снагу</p>
				<p class="clan">Члан 60.</p>
				<p>Овај правилник ступа на снагу осмог дана од дана објављивања у „Службеном гласнику Републике Србије”.</p>
				<p class="potpis">Број 110-00-00041/2017-09</p>
				<p class="potpis">У Београду, 21. марта 2017. године</p>
				<p class="potpis">Министар,</p>
				<p class="potpis"><span class="bold">Бранислав Недимовић, </span>с.р.</p>
				<p class="potpis">&nbsp;</p>
				<p class="clan" style="text-align: right">Прилози</p>
				<p class="potpis">&nbsp;</p>
				<p><em>НАПОМЕНА ИЗДАВАЧА: Правилником о изменама и допуни 
				Правилника о условима&nbsp;за разврставање и утврђивање квалитета 
				средстава за исхрану биља, одступањима садржаја хранљивих 
				материја и минималним и максималним вредностима дозвољеног 
				одступања садржаја хранљивих материја и о садржини декларације и 
				начину обележавања средстава за исхрану биља ("Службени гласник 
				РС", број 31/2018), Прилог 2. замењен је новим прилогом (види 
				члан 5. Правилника - 31/2018-86)</em></p>
				<p class="potpis">&nbsp;</p>
				<p><a class="auto-style1" href="http://www.pravno-informacioni-sistem.rs/SlGlasnikPortal/prilozi/1.html&amp;doctype=reg&amp;abc=cba&amp;eli=true&amp;eliActId=425734&amp;regactid=425734" target="_blank">Прилог 1 - Листа типова неорганских ec ђубрива и неорганских оплемењивача земљишта

				</a>

</p>
				<p><a class="auto-style1" href="http://www.pravno-informacioni-sistem.rs/SlGlasnikPortal/prilozi/2.html&amp;doctype=reg&amp;abc=cba&amp;eli=true&amp;eliActId=425734&amp;regactid=425734" target="_blank">Прилог 2 - Врсте и типови осталих средстава за исхрану биља и оплемењивача земљишта
				</a>

</p>
				<p><a class="auto-style1" href="http://www.pravno-informacioni-sistem.rs/SlGlasnikPortal/prilozi/3.html&amp;doctype=reg&amp;abc=cba&amp;eli=true&amp;eliActId=425734&amp;regactid=425734" target="_blank">Прилог 3 - Критеријуми за опис метода испитивања ради испитивања садржаја хранљивих материја и осталих физичких и хемијских особина средстава за исхрану биља и оплемењивача  земљишта
				</a>

</p>
				<p><a class="auto-style1" href="http://www.pravno-informacioni-sistem.rs/SlGlasnikPortal/prilozi/4.html&amp;doctype=reg&amp;abc=cba&amp;eli=true&amp;eliActId=425734&amp;regactid=425734" target="_blank">Прилог 4 - Дозвољена одступања од декларисаног садржаја хранљивих елемената у средствима за исхрану биља и оплемењивачима земљишта
				</a>

</p>
				<p><a class="auto-style1" href="http://www.pravno-informacioni-sistem.rs/SlGlasnikPortal/prilozi/5.html&amp;doctype=reg&amp;abc=cba&amp;eli=true&amp;eliActId=425734&amp;regactid=425734" target="_blank">Прилог 5 - Дозвољени садржај тешких метала у средствима за исхрану биља и оплемењивачима земљишта и максималне количине тешких метала које се могу унети у земљиште са средствима за исхрану биља и оплемењивачима земљишта у временском периоду од две године
				</a>

</p>
	</div>

