


<p>
</p>
<p>
</p>
	Редакцијски пречишћен текст
<p></p>
<p>
</p>
<p>
</p>
<p>ЗАКОН </p>
<p>

о превозу у друмском саобраћају</p>
<p>“Службени гласник РС”, бр. 46 од 4. новембра 1995, 66 од 27. новембра 2001, 61 од 18. јула 2005, 91 од 25. октобра 2005, 62 од 19. јула 2006, 31 од 9. маја 2011, 

68 од 4. августа 2015 -  


др. закони</p>
<p></p>
<p></p>
<p>НАПОМЕНА ИЗДАВАЧА: </p>
<p>Закон престаје да важи даном почетка примене Закона о 
превозу терета у друмском саобраћају ("Службени гласник РС", број 68/2015), 
односно 12. фебруара 2017. године, осим одредаба о превозу путника у друмском 
саобраћају и пружању станичних услуга и казнених одредаба које се односе на 
превоз путника у друмском саобраћају и пружање станичних услуга (види члан 65. 
Закона - 68/2015-25).</p>
<p>Закон престаје да важи даном почетка примене Закона о 
превозу путника у друмском саобраћају ("Службени гласник РС", број 68/2015), 
односно 12. фебруара 2017. године, осим одредаба којима се уређује превоз 
ствари у друмском саобраћају и казнених одредаба које се односе на превоз ствари 
у друмском саобраћају (види члан 65. Закона - 68/2015-37).</p>
<p></p>
<p>I ОСНОВНЕ ОДРЕДБЕ </p>
<p></p>
<p>Члан 1.</p>
<p>Овим законом уређује се јавни превоз и превоз за сопствене потребе лица и ствари, услови изградње, одржавања и рада аутобуских станица и аутобуских стајалишта и други услови у погледу организације и обављања превоза у друмском саобраћају. </p>
<p></p>
<p>Члан 2.</p>
<p>Поједини изрази употребљени у овом закону имају следећа значења:</p>
<p>1) "јавни превоз" јесте превоз који је под једнаким условима доступан свим корисницима превозних услуга и обавља се на основу уговора о превозу;</p>
<p>2) "линијски превоз" јесте јавни превоз који се обавља на одређеној линији по реду вожње;</p>
<p>3) "линија" јесте одређени превозни пут од почетне до крајње станице, односно стајалишта са једним или више полазака, односно повратака;</p>
<p>4) "ванлинијски превоз" јесте јавни превоз за који се услови превоза утврђују посебно за сваки превоз;</p>
<p>5) "ауто-такси превоз" јесте ванлинијски превоз путника који се обавља путничким аутомобилом који испуњава услове прописане овим законом;</p>
<p>6) "превоз за сопствене потребе" јесте превоз који обављају привредна друштва***, правна лица, предузетници и физичка лица*** ради задовољавања потреба у обављању своје делатности;</p>
<p>7) "аутобуска станица" јесте објекат у коме се врши прихват и отпремање аутобуса, пртљага и ствари, укрцавање и искрцавање путника, издавање возних карата и других превозних исправа, давање обавештења о превозу и пружање других услуга у вези са превозом;</p>
<p>8) "аутобуско стајалиште" јесте уређен простор поред коловоза, односно означени простор на коловозу на којима се заустављају аутобуси ради укрцавања и искрцавања путника и пртљага;</p>
<p>9) "путни налог" јесте акт на основу којег возило може да обавља превоз у друмском саобраћају;</p>
<p>10) "превозник" јесте привредно друштво***, друго правно лице и предузетник које обавља делатност јавног превоза;</p>
<p>11) "ред вожње" јесте акт којим се утврђује план обављања превоза на линији;</p>
<p>12) "путник" јесте лице које на основу уговора има право на превоз;*</p>
<p>13) брисана је (види члан 1. Закона – 31/2011-156)</p>
<p>14) "локални превоз" јесте превоз који се обавља на територији* општине, града и града Београда***, осим градског и приградског линијског превоза путника;*</p>
<p>15) "БИС превоз" јесте обављање међумесног *** превоза са два или више аутобуса истог превозника по истом реду вожње на целој линији;*</p>
<p>16) "каботажа" јесте превоз путника или ствари између насељених места на територији Републике Србије који обавља домаћи превозник или превозник који има седиште, односно пословно седиште на територији Републике Црне Горе, у обављању међурепубличког превоза;*</p>
<p>16а) „траса” је превозни пут на коме се обавља превоз путника или ствари од места поласка путника, односно утовара ствари, до крајњег места одредишта путника, односно крајњег места истовара ствари;***</p>
<p>16б) „даљинар” је акт којим се утврђује удаљеност у километрима са минималним временима вожње аутобуса између аутобуских станица, односно аутобуских стајалишта на одређеној релацији;***</p>
<p>16в) „такси тарифа” је укупна цена ауто-такси превоза коју чини збир појединачних цена, и то цена: за старт, по једном пређеном километру, по времену чекања, по доласку на адресу по позиву и по комаду пртљага који се превози, при чему се путници морају обавестити пре уласка у такси возило уколико се врши наплата превоза пртљага, која се одређује у зависности од доба дана или ноћи, од дана у недељи (радни дан, недеља или празник) и подручја на коме се вожња обавља (територија једне или више општина или градова) и која је учитана у мерни инструмент;***</p>
<p>17) "таксиметар" јесте мерни инструмент који стално, за време вожње или стајања у току вожње, аутоматски израчунава и показује цену вожње, у зависности од пређеног пута и укупног трајања вожње.**</p>
<p></p>
<p>*Службени гласник РС, број 66/2001</p>
<p>**Службени гласник РС, број 61/2005</p>
<p>***Службени гласник РС, број 31/2011</p>
<p></p>
<p>Члан 3.</p>
<p>Превоз у друмском саобраћају обавља се возилима која испуњавају услове утврђене прописима о безбедности саобраћаја на путевима и прописима о стандардима за поједине врсте возила.</p>
<p>Возила којима се обавља јавни превоз и превоз за сопствене потребе морају се редовно одржавати и контролисати ради обезбеђивања њихове сталне техничке исправности и безбедног коришћења у саобраћају.</p>
<p>Возила којима се обавља превоз у друмском саобраћају морају бити регистрована на територији Републике Србије.**</p>
<p>Забрањено је, за време трајања искључења, користити возило које је у вршењу инспекцијског надзора искључено из саобраћаја.*</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 4.</p>
<p>У возилу којим се обавља превоз у друмском саобраћају, осим путничког аутомобила привредних субјеката којима се обавља превоз, путничког аутомобила у својини физичког лица којим то лице врши превоз за личне потребе и путничког аутомобила којим се обавља ауто-такси превоз путника, мора се налазити путни налог за возило попуњен на прописан начин, потписан од стране возача и потписан и оверен од стране овлашћеног лица.*</p>
<p></p>
<p>*Службени гласник РС, број 31/2011</p>
<p></p>
<p>Члан 5.*</p>
<p>Аутобус којим се обавља превоз путника у друмском саобраћају, осим аутобуса којим се обавља градско-приградски превоз путника, мора имати на бочним странама исписано пословно име, односно фирму, а може имати и његов знак који ужива заштиту у складу са законом којим се уређују жигови.*</p>
<p>Теретно моторно возило којим се обавља превоз ствари у друмском саобраћају мора имати на бочним вратима, односно на бочним странама кабине возила, исписано пословно име, односно фирму, а може имати и његов знак који ужива заштиту у складу са законом којим се уређују жигови.*</p>
<p>Путнички аутомобил у својини физичког лица којим то лице врши превоз за личне потребе, путнички аутомобил привредног субјекта којим се обавља превоз, возила којима се обавља оспособљавање кандидата за возаче и путнички аутомобил којим се обавља ауто-такси превоз путника, на бочним странама не мора имати исписано пословно име, односно фирму, нити његов знак.*</p>
<p>На крову возила којим се обавља превоз путника или ствари у друмском саобраћају, осим путничког аутомобила којим се обавља ауто-такси превоз путника и возила којима се обавља оспособљавање кандидата за возаче, не може бити стављено пословно име, односно фирмa, нити се могу стављати други натписи.*</p>
<p>У возилу којим се обавља превоз путника, односно лица, осим путничког аутомобила којим се обавља ауто-такси превоз путника, не може се налазити таксиметар.*</p>
<p>На бочним странама аутобуса, односно на бочним вратима или бочним странама кабине теретног моторног возила не могу се стављати други натписи, осим натписа из ст. 1. и 2. овог члана.*</p>
<p>Пословно име, односно фирма, морају бити на возилу исписани словима висине најмање 5 cm и бојом која се битно разликује од основне боје возила.*</p>
<p>Прималац лизинга и закупац возила сматра се власником возила у смислу права и обавеза из ст. 1, 2, 3, 4, 6. и 7. овог члана.*</p>
<p></p>
<p>*Службени гласник РС, број 31/2011</p>
<p></p>
<p>Члан 6.*</p>
<p>Ванлинијски превоз путника, осим ауто-такси превоза путника или јавни превоз ствари може обављати привредно друштво, друго правно лице или предузетник регистрован за обављање те врсте превоза и ако испуњава услове утврђене овим законом у погледу опремљености.*</p>
<p>Линијски превоз путника може обављати привредно друштво или друго правно лице регистровано за обављање те врсте превоза и ако испуњава услове утврђене овим законом у погледу опремљености.*</p>
<p>Превоз за сопствене потребе може обављати привредно друштво, друго правно лице, предузетник и физичко лице, који испуњавају услове утврђене овим законом у погледу опремљености, осим за путничке аутомобиле.*</p>
<p></p>
<p>*Службени гласник РС, број 31/2011</p>
<p></p>
<p>Члан 6а*</p>
<p>Ауто-такси превоз могу обављати правна лица и предузетници чија је претежна делатност ауто-такси превоз путника, који су за обављање те делатности регистровани у Регистру привредних субјеката, у складу са законом којим се уређује регистрација привредних субјеката и који имају одобрење надлежног органа локалне самоуправе за обављање ауто-такси превоза путника.*</p>
<p>Привредни субјекти из става 1. овог члана не могу било којом својом радњом која се односи на давање на коришћење кровне ознаке са називом „TAXI”, давање докумената са својим пословним именом, давање такси дозволе, давање такси возила и друго да омогуће другим правним или физичким лицима која не испуњавају услове прописане овим законом да обављају ауто-такси превоз путника.*</p>
<p>Ауто-такси превоз под условима из става 1. овог члана може се обављати само на територији општине, града и града Београда за коју ауто-такси превозник има издато важеће одобрење за обављање ауто-такси делатности.*</p>
<p>Изузетно, ауто-такси превозник може обавити ауто-такси превоз преко или на територији општине, града и града Београда, од које нема издато важеће одобрење за обављање ауто-такси делатности, ако је ауто-такси превоз започет на територији општине, града и града Београда од које ауто-превозник има издато важеће одобрење за обављање делатности.*</p>
<p>Ауто-такси превозник који обави превоз у смислу става 4. овог члана обавезан је да одмах по обављеном ауто-такси превозу уклони кровну ознаку и не може да пружа услуге ауто-такси превоза на територији општине, града и града Београда, од које нема издато важеће одобрење за обављање ауто-такси делатности.*</p>
<p>У случају превоза из става 4. овог члана, када исти путник има намеру да након искрцавања истим возилом настави превоз, ауто-такси превозник је дужан да уклони кровну ознаку у тренутку када путник напусти путнички простор возила, чека на путника без заустављања рада таксиметра, а по повратку тог путника у путнички простор возила ауто-такси превозник је обавезан да на прописан начин поново истакне ауто-такси ознаку.*</p>
<p></p>
<p>*Службени гласник РС, број 31/2011</p>
<p></p>
<p>Члан 7.</p>
<p>Општина, град и град Београд* уређује и обезбеђује, у складу са законом, организацију и начин обављања јавног превоза путника који се обавља на територији једне општине, града и града Београда* и ауто-такси превоза.</p>
<p></p>
<p>*Службени гласник РС, број 31/2011</p>
<p></p>
<p></p>
<p>II ЈАВНИ ПРЕВОЗ </p>
<p></p>
<p>1. Заједничке одредбе</p>
<p></p>
<p>Члан 8.</p>
<p>Јавни превоз путника и ствари може се обављати као линијски и ванлинијски и ауто-такси превоз. </p>
<p></p>
<p>Члан 9.*</p>
<p>Линијски превоз путника може обављати привредно друштво или друго правно лице које је власник најмање три регистрована аутобуса.*</p>
<p>Ванлинијски превоз путника, осим ауто-такси превоза, може обављати превозник који је власник најмање једног регистрованог аутобуса.*</p>
<p>Јавни превоз ствари може обављати превозник власник најмање једног регистрованог теретног моторног возила.*</p>
<p>Ауто-такси превоз може обављати ауто-такси превозник који је власник најмање једног регистрованог путничког возила.*</p>
<p>Прималац лизинга сматра се власником возила у смислу ст. 1, 2, 3. и 4. овог члана.*</p>
<p>Линијски превоз путника, ванлинијски превоз путника, осим ауто-такси превоза путника, и јавни превоз ствари, превозник може обављати и аутобусима односно теретним моторним возилима узетим у закуп, ако претходно испуни услове из ст. 1, 2. и 3. овог члана.*</p>
<p></p>
<p>*Службени гласник РС, број 31/2011</p>
<p></p>
<p>Члан 10.*</p>
<p>Јавни превоз путника или ствари може обављати превозник који је уписан у акт којим се утврђује испуњеност услова за отпочињање и обављање јавног превоза путника, који се издаје у складу са овим законом.*</p>
<p></p>
<p>*Службени гласник РС, број 31/2011</p>
<p></p>
<p>Члан 11.</p>
<p>Јавни превоз путника и ствари обавља се у складу са овим законом, прописима донетим на основу овог закона* и општим условима превоза.</p>
<p>Опште услове превоза и даљинар за међумесни саобраћај* утврђује Привредна комора Србије.</p>
<p>Општи услови превоза из става 2. овог члана садрже нарочито: заштитно време, начин и услове пријема путника у аутобус на аутобуским станицама и аутобуским стајалиштима, повластице за превоз одређених путника, услове за пријем и чување пртљага и ствари који су примљени на превоз, правила коришћења возила и услове ускраћивања превоза (забрана пушења, узнемиравање путника и возача и сл.), врсте накнада и доплата за посебне услуге, могућност коришћења прелазних возних карата, начин упознавања корисника превоза са условима превоза и сл.</p>
<p>Општи услови превоза морају бити објављени у средствима јавног информисања или на други одговарајући начин.</p>
<p>Превозник и посада возила дужни су на захтев корисника превоза дати на увид опште услове превоза.</p>
<p></p>
<p>*Службени гласник РС, број 31/2011</p>
<p></p>
<p>Члан 12.</p>
<p>У возилу којим се обавља јавни превоз путника, ако посебним прописима није другачије одређено, не могу се превозити деца испод шест година старости без пратиоца, лица оболела од заразних болести, лица у напитом стању, животиње, посмртни остаци, експлозиви, лако запаљиве, отровне, радиоактивне, нагризајуће, заразне материје и органски пероксиди. </p>
<p></p>
<p>Члан 13.</p>
<p>У возилу којим се обавља јавни превоз ствари мора се, за све време превоза, налазити товарни лист, односно други документ * који садржи све податке, као и товарни лист. </p>
<p></p>
<p>*Службени гласник РС, број 66/2001</p>
<p></p>
<p>2. Линијски превоз</p>
<p></p>
<p>Члан 14.</p>
<p>Линијски превоз путника обавља се као:</p>
<p>1) градски превоз - на територији града, односно насељеног места;</p>
<p>2) приградски превоз - између два или више насељених места на територији општине, града и града Београда*;</p>
<p>3) међумесни превоз - између насељених места две или више општина.*</p>
<p>Брисана је тачка 4) (види члан 10. Закона – 31/2011-156) </p>
<p>Општина, град и град Београд, својом одлуком одређује стајалишта која се могу користити за одређену врсту линијског превоза путника, која се објављује у службеном гласилу општине, града и града Београда.*</p>
<p>Ако општина, град и град Београд не одреди стајалишта која могу да се користе за линијски превоз путника, превозник који обавља линијски превоз путника може користити прописно изграђена, уређена и обележена аутобуска стајалишта на територији општине, града и града Београда, која су унета у ред вожње.*</p>
<p></p>
<p>*Службени гласник РС, број 31/2011</p>
<p></p>
<p>Члан 15.</p>
<p>Међумесни ** превоз обавља се аутобусом који испуњава прописане услове за међуградске аутобусе са најмање двадесет седишта**, а на линијама до 50 километара и приградским аутобусом и градским аутобусом на линијама до 15 километара.</p>
<p>Време поласка из почетне и крајње аутобуске станице, односно аутобуског стајалишта и време доласка и поласка на свим аутобуским станицама и аутобуским стајалиштима на линији, мора бити усклађено са временом вожње примереним за безбедно одвијање саобраћаја.* </p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 16.</p>
<p>Превозник може отпочети и обављати линијски превоз ако има регистрован и оверен ред вожње и доказ о исправности возила.**</p>
<p>Регистрацију и оверу реда вожње за линијски превоз путника врши:</p>
<p>1) за међумесни превоз – министарство надлежно за послове саобраћаја (у даљем тексту: Министарство);**</p>
<p>2) за градски и приградски превоз - орган општине, града и града Београда** управе који одреди општина, град и град Београд**.</p>
<p>Захтев за регистрацију и оверу реда вожње у међумесном превозу подноси се од 15. до 30. априла текуће године.**</p>
<p>Уз захтев за регистрацију реда вожње у међумесном ** превозу подноси се: извод из регистра о вршењу делатности јавног линијског превоза путника; доказ о испуњености законом утврђених услова; подаци о могућности коришћења аутобуских стајалишта за одређену врсту превоза; уговор о заједничком обављању међумесног ** превоза*.</p>
<p>Ред вожње у међумесном превозу оверава Министарство са роком важења од годину дана и почетком важења од 1. јуна текуће године.**</p>
<p>Министарство води регистар оверених редова вожње који садржи нарочито: редни број, назив превозника, назив линије, број полазака на линији, рок важења реда вожње и др.</p>
<p>Регистрован и оверен ред вожње гласи на превозника и непреносив је.**</p>
<p>Министар надлежан за послове саобраћаја (у даљем тексту: министар) доноси пропис којим ближе уређује садржину обрасца реда вожње и садржину и начин вођења регистра и овере реда вожње у међумесном ** превозу.</p>
<p>Општина, град и град Београд** уређује начин регистрације и овере реда вожње за градски и приградски превоз.</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 17.</p>
<p>Регистрацију и оверу реда вожње за линијски превоз ствари врши Министарство са роком важења од најмање шест месеци.</p>
<p>Захтев за регистрацију и оверу реда вожње из става 1. овог члана подноси се 30 дана пре почетка обављања превоза. </p>
<p></p>
<p>Члан 18.</p>
<p>О отпочињању обављања линијског превоза превозник обавештава кориснике превоза путем средстава јавног информисања или на други одговарајући начин. </p>
<p></p>
<p>Члан 19.</p>
<p>Превозник се мора придржавати регистрованог и овереног реда вожње.</p>
<p>У току важења реда вожње линијски превоз може се привремено обуставити или изменити у случајевима:</p>
<p>1) прекида саобраћаја због више силе или извођења радова на реконструкцији пута;</p>
<p>2) због мера надлежног републичког, општинског или градског органа, који непосредно утичу на ограничење саобраћаја, док те мере трају.</p>
<p>Превозник је дужан пре почетка обуставе превоза из става 2. овог члана о томе обавестити орган надлежан за регистрацију и оверу реда вожње, а преко средстава јавног информисања и кориснике превоза. </p>
<p></p>
<p>Члан 20.</p>
<p>Ред вожње, односно полазак из реда вожње брисаће се из регистра ако превозник:</p>
<p>1) не отпочне обављати превоз по регистрованом реду вожње у року од три дана од дана почетка важења реда вожње или важења режима обављања превоза на линији*;</p>
<p>2) престане обављати превоз по регистрованом реду вожње дуже од пет дана узастопно;</p>
<p>3) повремено обуставља превоз по регистрованом реду вожње у укупном трајању дужем од десет дана у току важења реда вожње;*</p>
<p>4) са почетне аутобуске станице, односно стајалишта, не обавља полазак у време предвиђено регистрованим редом вожње дуже од 20 дана у периоду важења реда вожње, односно у режиму важења обављања превоза на линији, већ обављање поласка на линији започиње поред почетне аутобуске станице, односно са аутобуског стајалишта које није уписано као почетно у важећи ред вожње;*</p>
<p>5) на кога не гласи ред вожње, обавља превоз по регистрованом реду вожње другог превозника у укупном трајању дужем од 15 дана у току важења реда вожње.*</p>
<p>Брисан је став 2. 

који је додат у броју 66/2001 (види члан 13. Закона – 31/2011-156)</p>
<p>Ред вожње, односно полазак из реда вожње брисаће се из регистра и у случају када Суд части Привредне коморе Србије утврди да је превозник повредио добре пословне обичаје у превозу.</p>
<p>Брисање реда вожње, односно поласка из регистра у случајевима из става 1. овог члана врши орган надлежан за регистрацију и оверу реда вожње.*</p>
<p>Превозник коме је брисан ред вожње, односно полазак из регистрованог реда вожње у случајевима из става 1. овог члана не може на тој релацији у следећа два регистрациона рока регистровати редове вожње са већим бројем полазака од броја полазака које има по извршеном брисању. </p>
<p></p>
<p>*Службени гласник РС, број 31/2011</p>
<p></p>
<p>Члан 21.</p>
<p>Превозник је дужан у линијском превозу примити сваког путника и ствари у границама расположивих места за путнике, односно корисне носивости возила, ако законом није другачије одређено.</p>
<p>Превозник је дужан обезбедити превоз пртљага истовремено с превозом путника коме пртљаг припада.</p>
<p>Ствари које се не сматрају ручним пртљагом не могу се смештати у делу возила у коме се налазе места за превоз путника. </p>
<p></p>
<p>Члан 22.</p>
<p>Превозник може престати са обављањем линијског превоза под условом да је одјавио ред вожње, односно полазак из регистрованог реда вожње органу надлежном за регистрацију и оверу реда вожње најкасније 10* дана пре престанка обављања линијског превоза и да је у истом року преко средстава јавног информисања или на други одговарајући начин најавио престанак обављања линијског превоза.</p>
<p>Превозник који је одјавио ред вожње из става 1. овога члана не може на тој релацији у следећа два регистрациона рока регистровати редове вожње са већим бројем полазака од броја полазака које има по извршеној одјави.</p>
<p></p>
<p>*Службени гласник РС, број 31/2011</p>
<p></p>
<p>Члан 23.</p>
<p>У возилу којим се обавља линијски превоз мора се налазити:*</p>
<p>1) важећи ред вожње, односно фотокопија важећег реда вожње оверена печатом и потписом овлашћеног лица превозника;*</p>
<p>2) важећи и оверен ценовник;*</p>
<p>3) општи услови превоза, и* </p>
<p>4) истакнут, у доњем десном углу ветробранског стакла, назив линије са назначењем најмање једне успутне аутобуске станице или аутобуског стајалишта, односно места укрцавања и искрцавања ствари, који ближе одређује правац линије, а у градском и приградском превозу и са стране поред улазних врата*;**</p>
<p>5) уговор о раду возача или потврда да је возач запослен код превозника на кога је регистрован ред вожње;**</p>
<p>6) осим у градском и приградском превозу читко попуњена, нумерисана возна карта издата путнику за одређену релацију са уписаним датумом путовања и ценом превоза и са заштитним знаком или печатом превозника, односно аутобуске станице или путничке агенције која је карту издала или возна карта продата преко Интернета.**</p>
<p>У важећем и овереном ценовнику из става 1. тачка 2) овог члана цена превоза по путном километру не може бити нижа од прописане цене.**</p>
<p>У аутобусу којим се обавља "БИС превоз" мора бити и додатна табла са натписом "БИС" и редним бројем аутобуса према броју укључених аутобуса у "БИС превозу".*</p>
<p>
Влада утврђује најнижу цену међумесног превоза по путном километру на основу цене коштања у јавном друмском превозу путника, на предлог министарства надлежног за послове трговине.**</p>
<p>Цена услуге у градском и приградском превозу и ауто-такси превозу утврђује се посебним актом који доноси општина, град и град Београд.**</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p></p>
<p>Члан 24.</p>
<p>Пријем путника у возило и искрцавање путника у линијском превозу врши се на аутобуским станицама и аутобуским стајалиштима који су унети у ред вожње.</p>
<p>Брисан је став 2. 

који је додат у броју 66/2001 (види члан 16. Закона – 31/2011-156)</p>
<p></p>
<p>Члан 25.</p>
<p>Привредно друштво* које управља аутобуском станицом мора вршити услуге превозницима и путницима под једнаким условима и у складу са општим условима пословања аутобуских станица.</p>
<p>Опште услове пословања аутобуских станица утврђује Привредна комора Србије.</p>
<p>Привредна комора Србије прописује категоризацију аутобуских станица.*</p>
<p>Привредно друштво које управља аутобуском станицом дужно је да станичне услуге пружа и наплаћује у складу са категоријом аутобуске станице.*</p>
<p>Привредно друштво* које управља аутобуском станицом мора на видном месту истаћи опште услове превоза и опште услове пословања аутобуске станице. </p>
<p></p>
<p>*Службени гласник РС, број 31/2011</p>
<p></p>
<p>Члан 26.</p>
<p>Превозник је дужан доставити регистровани и оверени ред вожње за сваку линију и важећи ценовник свим аутобуским станицама које су унете у ред вожње пре почетка важења реда вожње.*</p>
<p>Аутобуска станица мора сачинити извод из реда вожње и истаћи га на видном месту у аутобуској станици најкасније дан пре ступања на снагу реда вожње.</p>
<p>Привредно друштво које управља аутобуском станицом дужно је да превознику омогући несметан пријем, коришћење и отпрему аутобуса са перона аутобуске станице која је унета у важећи ред вожње.*</p>
<p></p>
<p>*Службени гласник РС, број 31/2011</p>
<p></p>
<p>Члан 27.</p>
<p>Привредно друштво** које управља аутобуском станицом води тачну* евиденцију полазака и долазака аутобуса на прописаном обрасцу.</p>
<p>Министар прописује садржину обрасца вођења евиденције полазака и долазака аутобуса.</p>
<p>Привредно друштво** које управља аутобуском станицом дужно је да најкасније до десетог у месецу, достави* тачан** извештај о необављању линијског превоза по овереним редовима вожње, за претходни месец, републичкој инспекцији за друмски саобраћај.*</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 28.</p>
<p>Привредно друштво** које управља аутобуском станицом не може пружати услуге превознику који обавља превоз без регистрованог и овереног реда вожње, односно без одговарајуће дозволе за превоз у међународном друмском саобраћају.</p>
<p>Привредно друштво** из става 1. овог члана може прихватати и отпремати аутобусе у ванлинијском превозу на посебно означеним перонима који се * могу користити у линијском превозу.</p>
<p>Привредно друштво које управља аутобуском станицом и превозник, дужни су да закључе уговор о пружању станичних услуга, са роком важења од годину дана у међумесном саобраћају и са роком важења до истека важења дозволе у међународном превозу, у складу са законом и општим условима пословања аутобуских станица.**</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 29.</p>
<p>Аутобуска станица мора имати: пословну зграду са простором за продају возних карата и других превозних исправа и давање обавештења о превозу; чекаоницу; гардеробу и јавни санитарни чвор са текућом водом, као и простор за аутобусе са перонима и паркиралиште за аутобусе и испуњавати друге прописане услове.</p>
<p>Аутобуско стајалиште мора имати прописане ознаке и изграђену, односно означену саобраћајну површину за заустављање аутобуса, извод из реда вожње и испуњавати друге прописане услове.</p>
<p>Извод из реда вожње на аутобуском стајалишту из става 2. овог члана дужан је поставити превозник.</p>
<p>За коришћење аутобуског стајалишта не може се путницима и превозницима наплаћивати накнада.</p>
<p>У случају да аутобуска станица не испуњава прописане услове сматраће се стајалиштем.</p>
<p>Министар прописује ближе саобраћајно-техничке и друге услове за изградњу, одржавање и експлоатацију аутобуских станица и аутобуских стајалишта. </p>
<p></p>
<p>Члан 30.</p>
<p>Превозник у линијском превозу путника осим у градском и приградском превозу путника дужан је да изда читко попуњену, нумерисану возну карту за одређену релацију са уписаним датумом путовања и ценом превоза и са заштитним знаком или печатом превозника и нумерисану потврду за превоз путничког пртљага са заштитним знаком или печатом превозника.*</p>
<p>Возне карте и друге превозне исправе за регистроване редове вожње издају се у одговарајућој просторији аутобуске станице на обележеним шалтерима и у путничким агенцијама, а у возилу када станица закључи издавање карата и других превозних исправа.</p>
<p>Возне карте и друге превозне исправе могу се продавати и путем Интернета.*</p>
<p>Издавање карата и других превозних исправа у аутобуској станици закључује се најкасније пет минута пре поласка возила, с тим што аутобуска станица мора омогућити лицу, односно кориснику превоза* приступ возилу, све до поласка возила.</p>
<p></p>
<p>*Службени гласник РС, број 31/2011</p>
<p></p>
<p>3. Ванлинијски превоз</p>
<p></p>
<p>Члан 31.</p>
<p>Ванлинијски превоз путника и ствари обавља се на основу писменог уговора закљученог између превозника и корисника превоза којим се утврђује нарочито: релација са утврђеним полазиштем и одредиштем;* време обављања превоза; цена превоза и места укрцавања и искрцавања путника, односно места утовара и истовара ствари.</p>
<p>У ванлинијском превозу путника превозник може за једну вожњу закључити само један уговор који мора бити нумерисан и закључен само са једним корисником***.</p>
<p>Укрцавање и искрцавање путника у ванлинијском превозу врши се само у местима која су утврђена уговором из става 1. овог члана.</p>
<p>Брисан је 

ранији став 4. (види члан 14. Закона – 66/2001-1).</p>
<p>Уговор на основу кога се обавља ванлинијски превоз путника и ствари мора бити попуњен читко, тачно и*** закључен пре постављања возила за укрцавање путника у полазишту*.</p>
<p>Уговор о превозу путника и списак путника, превозник мора да чува две године од дана обављеног превоза.***</p>
<p>У ванлинијском превозу путника, осим ванлинијског превоза из члана 31а став 1. овог закона, превозник мора да има доказ о уплати цене ванлинијског превоза - вожње, утврђене уговором из става 1. овог члана, за све време обављања превоза.** </p>
<p></p>
<p>*Службени гласник РС, број 66/2001</p>
<p>**Службени гласник РС, број 62/2006</p>
<p>***Службени гласник РС, број 31/2011</p>
<p></p>
<p>Члан 31а*</p>
<p>Као ванлинијски превоз путника сматра се и превоз радника из места становања на посао и са посла, односно ђака и студената из места становања до школе и из школе на основу писменог уговора, са посебним* идентификационим** возним исправама (недељна, месечна, годишња и сл.) и без примања других путника.* </p>
<p>Превоз путника, осим ванлинијског превоза из става 1. овог члана, који се обавља: </p>
<p>- на истом превозном путу, </p>
<p>- свакодневно, односно истог дана у недељи,* и**</p>
<p>- брисана је 

алинеја
трећа (види члан 23. Закона - 31/2011-156) </p>
<p>- са истим местима укрцавања и искрцавања путника, сматра се линијским превозом путника.*</p>
<p>Превозници који обављају ванлинијски превоз путника не могу укрцавати и искрцавати путнике на аутобуским стајалиштима.*</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 32.</p>
<p>У аутобусу ** којим се обавља ванлинијски превоз путника мора се налазити примерак уговора на основу кога се обавља превоз, општи услови превоза, списак путника за које је уговорен превоз и у доњем десном углу ветробранског стакла истакнут натпис: "Слободна вожња".</p>
<p>Списак путника из става 1. овог члана мора бити попуњен читко** закључен и оверен печатом превозника, пре постављања возила за укрцавање путника у полазишту*. </p>
<p>Списак путника из става 1. овог члана мора бити сачињен посебно за сваку вожњу садржану у уговору о превозу и у њему се не може налазити већи број имена путника од броја расположивих места уписаних у саобраћајној дозволи возила.*</p>
<p>У возилу којим се обавља ванлинијски превоз путника или ствари мора се налазити уговор о раду возача или потврда да је возач запослен код превозника који обавља ванлинијски превоз.**</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>4. Ауто-такси превоз</p>
<p></p>
<p>Члан 33.</p>
<p>Ауто-такси превоз путника обавља се фабрички произведеним путничким аутомобилом који има највише пет седишта рачунајући и седиште возача и најмање четворо врата.</p>
<p>У путничком аутомобилу којим се обавља ауто-такси превоз мора бити на видном месту за корисника превоза уграђен исправан, пломбиран и баждарен таксиметар и истакнут назив ауто-такси превозника.</p>
<p>На крову путничког аутомобила којим се обавља ауто-такси превоз мора бити истакнут назив: "ТАXI". </p>
<p></p>
<p>Члан 34.</p>
<p>Путничким аутомобилом којим се обавља ауто-такси превоз путника не може се обављати линијски превоз путника.</p>
<p>Ауто-такси превозник не може користити аутобуска стајалишта која су одређена одлуком општине, града и града Београда за линијски превоз путника.*</p>
<p></p>
<p>*Службени гласник РС, број 31/2011</p>
<p></p>
<p>Члан 35.*</p>
<p>Ауто-такси превозник је дужан да приликом отпочињања превоза укључи таксиметар или преузме потврду о фиксној цени са стајалишта која су од посебног интереса за општину, град или град Београд.*</p>
<p>Ауто-такси превозник за извршену услугу превоза наплаћује цену превоза у износу који показује таксиметар у тренутку завршетка превоза или цену по издатој потврди са локација из става 1. овог члана.*</p>
<p>Ауто-такси превозник је дужан да, на захтев корисника услуге ауто-такси превоза, изда рачун за обављени превоз који садржи датум, релацију или километражу, цену превоза и који је потписан и оверен печатом превозника.*</p>
<p></p>
<p>*Службени гласник РС, број 31/2011</p>
<p></p>
<p>Члан 36.</p>
<p>Општина, град и град Београд** прописује** ближе услове за обављање ауто-такси превоза.</p>
<p>Општина, град и град Београд**, у складу са саобраћајно-техничким условима, доноси програм којим дефинише оптимално организовање ауто-такси превоза.*</p>
<p>Саобраћајно-технички услови из става 2. овог члана дефинишу се у* петогодишњем планском периоду,** а на основу карактеристика превозних захтева - вожњи, које обављају стручне организације.*</p>
<p>Брисан је ранији став 4. (види члан 1. Закона – 91/2005-34).</p>
<p>Општина, град и град Београд својом одлуком уређују посебне услове које треба да испуни превозник, карактеристике и обележја такси возила и начин обављања такси превоза који нису дефинисани овим законом. Општина, град и град Београд својом одлуком утврђују и усклађују економски најнижу цену у оквиру такси тарифе по којој се ауто-такси превоз мора обављати на њеној територији.**</p>
<p>Таксиметар мора бити подешен искључиво у складу са одлуком из става 4. овог члана.**</p>
<p>Општина, град и град Београд води регистар кровних ознака.**</p>
<p></p>
<p>*Службени гласник РС, број 61/2005</p>
<p>**Службени гласник РС, број 31/2011</p>
<p></p>
<p>III ПРЕВОЗ ЗА СОПСТВЕНЕ ПОТРЕБЕ </p>
<p></p>
<p>Члан 37.*</p>
<p>Привредно друштво, друго правно лице, предузетник или физичко лице, ако je власник или прималац лизинга најмање једног регистрованог возила, може обављати превоз за сопствене потребе, и то:*</p>
<p>1) превоз ствари за задовољавање потреба у обављању своје делатности, а што подразумева превоз који привредно друштво, друго правно лице, предузетник или физичко лице обавља од производних објеката до својих магацина или од својих магацина до својих продајних објеката;*</p>
<p>2) превоз својих радника и превоз чланова породице радника за одлазак на одмор или рекреацију.*</p>
<p>Привредно друштво, друго правно лице, предузетник или физичко лице може обављати превоз путника, односно ствари и возилима узетим у закуп, ако претходно испуни услове из става 1. овог члана.*</p>
<p>Превоз који обавља привредно друштво, друго правно лице, предузетник или физичко лице од производних објеката до магацина или продајних објеката трећих лица или од својих магацина до продајних објеката трећих лица или између продајних објеката трећих лица, сматра се јавним превозом ствари.*</p>
<p></p>
<p>*Службени гласник РС, број 31/2011</p>
<p></p>
<p>Члан 38.</p>
<p>Превозом за сопствене потребе, у смислу овог закона, сматра се и превоз лица који врше:</p>
<p>1) угоститељска привредна друштва*, друга правна лица и предузетници који обављају угоститељску делатност, као и одмаралишта кад превозе своје госте;</p>
<p>2) установе у области здравствене и социјалне заштите кад превозе болеснике;</p>
<p>3) туристичка привредна друштва*, друга правна лица и предузетници који обављају туристичку делатност кад на основу посебног уговора превозе групе туриста без успутног примања путника;</p>
<p>4) културне, просветне и спортске организације, удружења, заједнице и друге организације у тим областима кад превозе своје ученике, студенте, наставно особље, односно своје чланове;</p>
<p>5) организације које врше оспособљавање кандидата за возаче; и</p>
<p>6) привредна друштва*, друга правна лица и предузетници који врше погребне услуге. </p>
<p></p>
<p>*Службени гласник РС, број 31/2011</p>
<p></p>
<p>Члан 39.</p>
<p>У аутобусу којим се обавља превоз за сопствене потребе мора се налазити нумерисан и читко попуњен списак лица која се превозе, потписан од стране имаоца возила. Списак лица која се превозе мора бити закључен пре постављања возила за укрцавање у полазишту, а лица која се превозе морају са собом имати идентификационе исправе.*</p>
<p>У возилу којим се обавља превоз за сопствене потребе мора се налазити уговор о раду или потврда да је возач запослен код власника возила.*</p>
<p>Списак лица из става 1. овог члана чува се две године од дана обављеног превоза.*</p>
<p>На бочним странама или у доњем десном углу ветробранског стакла аутобуса и теретног моторног возила којим се обавља превоз за сопствене потребе мора бити натпис "Превоз за сопствене потребе".</p>
<p>У теретном моторном возилу, којим се обавља превоз ствари за сопствене потребе, мора бити документ (отпремница и сл.) из кога се може утврдити власник и врста ствари које се превозе. </p>
<p></p>
<p>*Службени гласник РС, број 31/2011</p>
<p></p>
<p></p>
<p>IV ОСТАЛЕ ОДРЕДБЕ </p>
<p></p>
<p>Члан 40.</p>
<p>Брисан је (види члан 30. Закона - 31/2011-156)</p>
<p></p>
<p>Члан 41.</p>
<p>Издавање и вођење путних налога и евиденција о издатим путним налозима мора се вршити на прописан начин.</p>
<p>Министар прописује ближу садржину, издавање и вођење путних налога и евиденцију о издатим путним налозима. </p>
<p></p>
<p>Члан 42.*</p>
<p>Министарство решењем утврђује испуњеност услова за отпочињање и обављање јавног превоза путника и ствари из чл. 3, 5, 6. и 9. овог закона.*</p>
<p>Привредни субјект, министарству надлежном за послове саобраћаја, подноси писмени захтев за утврђивање испуњености услова за отпочињање и обављање јавног превоза путника или ствари.*</p>
<p>Уз захтев из става 2. овог члана превозник министарству подноси:*</p>
<p>1) оверену фотокопију важећег решења Агенције за привредне регистре;*</p>
<p>2) доказ у погледу опремљености – оверене фотокопије саобраћајних дозвола за сва регистрована возила која користи по основу власништва, лизинга или закупа;*</p>
<p>3) оверене уговоре о лизингу или о закупу за возила која користи;*</p>
<p>4) доказ-фотографије возила са исписаним пословним именом привредног субјекта на бочним странама-вратима возила.*</p>
<p>Министарство надлежно за послове саобраћаја дужно је да одлучи о захтеву из става 2. овог члана у року од 30 дана од дана његовог подношења.*</p>
<p>Ако министарство надлежно за послове саобраћаја утврди да су испуњени услови из става 2. овог члана, донеће решење о утврђивању испуњености услова за отпочињање и обављање јавног превоза путника и ствари у року из става 4. овог члана, односно ако оцени да нису испуњени услови – решење о одбијању захтева.*</p>
<p>Решење којим се утврђује испуњеност услова из става 1. овог члана, за линијски превоз путника издаје се са роком важења од годину дана, односно до истека регистрационог рока за који се издаје.*</p>
<p>У решењу којим се утврђује испуњеност услова из става 1. овог члана, морају се налазити регистарске ознаке свих возила којима превозник обавља јавни превоз.*</p>
<p>Превозник је дужан да Министарству пријави сваку промену података у року од 15 дана од дана промене, на основу којих се утврђује испуњеност услова из става 1. овог члана на основу чега Министарство издаје ново решење о испуњености услова из става 1. овог члана.*</p>
<p>Решење из става 1. овог члана мора се налазити у возилу за време обављања превоза.*</p>
<p>На решење из става 1. овог члана жалба није дозвољена, али може да се покрене управни спор.*</p>
<p></p>
<p>*Службени гласник РС, број 31/2011</p>
<p></p>
<p>Члан 43.</p>
<p>Министарство утврђује испуњеност услова за рад аутобуских станица, у складу са одредбама овог закона и прописа донетог на основу овог закона. </p>
<p>Испуњеност услова из става 1. овог члана утврђује се решењем које је коначно.*</p>
<p></p>
<p>*Службени гласник РС, број 31/2011</p>
<p></p>
<p>V НАДЗОР </p>
<p></p>
<p>Члан 44.</p>
<p>Инспекцијски надзор врши Министарство преко републичког инспектора за друмски саобраћај.*</p>
<p>Републички инспектор за друмски саобраћај има право и дужност да у вршењу инспекцијског надзора:*</p>
<p>1) прегледа возила којима се обавља превоз у друмском саобраћају и контролише потребну документацију за возила (путне налоге за возила, уговоре о закупу возила, товарне листове, саобраћајне дозволе и друго);*</p>
<p>2) прегледа аутобуске станице и аутобуска стајалишта и другу документацију* привредног друштва** које управља аутобуском станицом у вези са обављањем делатности пружања станичних услуга;*</p>
<p>3) контролише важеће и оверене редове вожње, уговоре о ванлинијском превозу са списковима путника и другу документацију у вези са обављањем делатности јавног превоза;*</p>
<p>4) контролише отпремнице, спискове радника и других лица која имају право на превоз за сопствене потребе и друге документе у вези са обављањем превоза ствари и лица за сопствене потребе;*</p>
<p>5) утврђује идентитет превозника, возног особља и других одговорних лица за обављање превоза контролом личних карата и других одговарајућих исправа;*</p>
<p>6) контролише превозна документа у обављању јавног превоза и превоза за сопствене потребе;*</p>
<p>7) контролише уговоре, превозне исправе и пословање наручилаца превоза, односно корисника превоза, који се односе на превоз.*</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 44а*</p>
<p>У вршењу инспекцијског надзора републички инспектор за друмски саобраћај дужан је и овлашћен да:*</p>
<p>1) подноси захтев за брисање реда вожње када утврди да превозник не обавља линијски превоз путника у складу са овереним редом вожње;*</p>
<p>2) нареди отклањање недостатака у погледу:*</p>
<p>(1) испуњености прописаних услова и начина за обављање јавног превоза и превоза за сопствене потребе;*</p>
<p>(2) прописаних услова за рад аутобуских станица и аутобуских стајалишта;</p>
<p>(3) уредне контроле техничке исправности возила;*</p>
<p>(4) придржавања реда вожње;*</p>
<p>(5) пословања* привредног друштва*** које управља аутобуском станицом, и*</p>
<p>(6) пословања превозника и извршавања задатака и послова посаде возила;*</p>
<p>3) забрани наплату станичних услуга станицама које не испуњавају* услове прописане законом и прописима донетим на основу овог закона***;</p>
<p>4) забрани превоз и употребу саобраћајних средстава ако се превоз обавља, односно средства употребљавају противно прописима;*</p>
<p>5) искључи возило којим се врши јавни превоз и превоз за сопствене потребе противно одредбама закона, одреди место паркирања и одузме саобраћајну дозволу и регистарске таблице у трајању од* пет дана***, а у случају поновног искључивања возила истог превозника,* привредног друштва***, другог правног лица, предузетника или* 
физичког лица*** у трајању од*

десет*** дана*;**</p>
<p>6) привремено одузме возило које је употребљено за извршење прекршаја или привредног преступа, до правоснажног окончања прекршајног, односно поступка за привредне преступе и изда потврду о одузимању возила**;***</p>
<p>7) привремено одузме идентификациону исправу, којом је утврђено право на обављање делатности, до отклањања утврђене неправилности и изда потврду о одузимању исте;***</p>
<p>8) изриче и наплаћује новчане казне на лицу места када је то предвиђено овим законом или прописом донетим на основу овог закона.***</p>
<p></p>
<p>*Службени гласник РС, број 66/2001</p>
<p>**Службени гласник РС, број 62/2006</p>
<p>***Службени гласник РС, број 31/2011</p>
<p></p>
<p>Члан 44б*</p>
<p>Поверава се општинској, односно градској управи вршење послова инспекцијског надзора над применом овог закона и прописа донетих на основу овог закона у обављању локалног превоза и то: ванлинијског превоза путника, линијског и ванлинијског превоза ствари, превоза за сопствене потребе лица и ствари и аутотакси превоза. *</p>
<p>Овлашћено лице општинске, односно градске управе, у вршењу послова инспекцијског надзора над применом овог закона и прописа донетих на основу овог закона, којима се уређује локални превоз, има дужности и овлашћења из чл. 44. и 44а овог закона.*</p>
<p>Поверава се аутономној покрајини вршење послова инспекцијског надзора над применом овог закона и прописа донетих на основу овог закона у обављању линијског и ванлинијског превоза путника и ствари и превоза за сопствене потребе лица и ствари, који отпочиње и који се завршава на траси на територији аутономне покрајине, као и у прегледу аутобуске станице, аутобуског стајалишта и друге документације привредног друштва које управља аутобуском станицом у вези са обављањем делатности пружања станичних услуга.**</p>
<p>Овлашћено лице аутономне покрајине у вршењу послова инспекцијског надзора над обављањем превоза из става 3. овог члана има дужности и овлашћења из чл. 44. и 44а овог закона.**</p>
<p></p>
<p>*Службени гласник РС, број 66/2001</p>
<p>**Службени гласник РС, број 31/2011</p>
<p></p>
<p>Члан 44в*</p>
<p>Превозник, односно физичко или правно лице, коме је у вршењу јавног превоза или превоза за сопствене потребе искључено возило, дужан је да на месту паркирања које му је одређено, обезбеди возило.* </p>
<p>Привремено одузето возило које је употребљено за извршење прекршаја или привредног преступа чува се, до правоснажног окончања прекршајног, односно поступка за привредне преступе, о трошку власника, односно лица од кога је привремено одузето.**</p>
<p>Начин одузимања, чувања и поступања са возилом из става 2. овог члана прописује министар.**</p>
<p></p>
<p>*Службени гласник РС, број 66/2001</p>
<p>**Службени гласник РС, број 62/2006</p>
<p></p>
<p>Члан 44г*</p>
<p>Привредно друштво, друго правно лице, предузетник или физичко лице чији објекти или средства или особље, односно рад подлежу инспекцијском надзору, дужан је да републичком инспектору за друмски саобраћај омогући неометано вршење инспекцијског надзора и да без одлагања омогући увид у захтевану документацију и податке, као и несметан приступ објектима, средствима или особљу који су у вези са обављањем делатности превоза у друмском саобраћају.*</p>
<p>Лица из става 1. овог члана дужна су да изврше наложене инспекцијске мере.*</p>
<p></p>
<p>*Службени гласник РС, број 31/2011</p>
<p></p>
<p>Члан 45.</p>
<p>Републички инспектор за друмски саобраћај за време обављања инспекцијских послова, може* носити службено одело.</p>
<p>Министар прописује изглед, садржину и коришћење службеног одела.</p>
<p></p>
<p>*Службени гласник РС, број 31/2011</p>
<p></p>
<p>Члан 46.</p>
<p>Републички инспектор за друмски саобраћај, ради остваривања прегледа, има право да на путевима зауставља возила, осим возила Војске Југославије, возила хитне помоћи и возила органа унутрашњих послова.</p>
<p>Заустављање возила из става 1. овога члана врши се истицањем саобраћајног знака "забрањен саобраћај свим возилима у оба смера" на коме је уписано "СТОП". </p>
<p></p>
<p>Члан 47.</p>
<p>Против решења републичког инспектора за друмски саобраћај може се изјавити жалба Влади Републике Србије у року од осам дана од дана достављања.</p>
<p>Жалба се подноси преко Министарства.</p>
<p>Против решења овлашћеног лица општинске, односно градске управе, може се изјавити жалба Министарству у року од осам дана од дана достављања.*</p>
<p>Жалба изјављена против решења из ст. 1. и 3. овог члана* не одлаже извршење решења. </p>
<p></p>
<p>*Службени гласник РС, број 66/2001</p>
<p></p>
<p>VI КАЗНЕНЕ ОДРЕДБЕ </p>
<p></p>
<p>Члан 48.*</p>
<p>Новчаном казном од 300.000 до 1.000.000 динара казниће се за привредни преступ привредно друштво или друго правно лице ако:*</p>
<p>1) је на крову возила којим се обавља превоз путника или ствари у друмском саобраћају, осим путничког аутомобила којим се обавља ауто-такси превоз путника и возила којима се обавља оспособљавање кандидата за возаче, стављено пословно име, односно фирма или други натпис (члан 5. став 4);*</p>
<p>2) се у возилу којим се обавља превоз путника, односно лица, осим у путничком аутомобилу којим се обавља ауто-такси превоз, налази таксиметар (члан 5. став 5);*</p>
<p>3) обавља јавни ванлинијски превоз путника, осим ауто-такси превоза путника, или јавни превоз ствари, а није регистрован за обављање те врсте превоза или ако не испуњава услове утврђене овим законом у погледу опремљености (члан 6. став 1);*</p>
<p>4) обавља јавни линијски превоз путника, а није регистрован за обављање те врсте превоза или ако не испуњава услове утврђене овим законом у погледу опремљености (члан 6. став 2);*</p>
<p>5) превоз за сопствене потребе обавља привредно друштво и друго правно лице, а не испуњава услове утврђене овим законом у погледу опремљености, осим за путничке аутомобиле (члан 6. став 3);*</p>
<p>6) обавља ауто-такси превоз, а није му претежна делатност ауто-такси превоз или није регистрован у Регистру привредних субјеката за обављање ауто-такси делатности или нема одобрење надлежног органа локалне самоуправе за обављање ауто-такси превоза (члан 6а став 1);*</p>
<p>7) користи аутобуска стајалишта која општина, град и град Београд није одредио за одређену врсту линијског превоза путника (члан 14. став 2);*</p>
<p>8) отпочне и обавља линијски превоз без регистрованог и овереног реда вожње (члан 16. став 1);*</p>
<p>9) у току важења реда вожње привремено обустави линијски превоз супротно одредби члана 19. став 2. овог закона;*</p>
<p>10) у линијском превозу не прими путнике и ствари у границама расположивих места за путнике, односно корисне носивости возила (члан 21. став 1);*</p>
<p>11) обустави обављање линијског превоза супротно одредби члана 22. став 1. овог закона;*</p>
<p>12) привредно друштво које управља аутобуском станицом не врши услуге превозницима и путницима под једнаким условима (члан 25. став 1);*</p>
<p>13) привредно друштво које управља аутобуском станицом станичне услуге не пружа или не наплаћује у складу са категоријом аутобуске станице (члан 25. став 4);*</p>
<p>14) привредно друштво које управља аутобуском станицом не води тачну евиденцију полазака и долазака аутобуса на прописаном обрасцу (члан 27. став 1);*</p>
<p>15) за коришћење аутобуског стајалишта наплаћује накнаду (члан 29. став 4);*</p>
<p>16) обавља ауто-такси превоз путника супротно одредбама о ближим условима за обављање ауто-такси превоза путника које прописује општина, град и град Београд (члан 36. став 1);*</p>
<p>17) обавља ауто-такси превоз путника супротно одлуци којом општина, град и град Београд утврђује економски најнижу цену у оквиру такси тарифе по којој се ауто-такси превоз мора обављати на њеној територији (члан 36. став 4).*</p>
<p>За привредни преступ из става 1. овог члана казниће се новчаном казном од 30.000 до 100.000 динара и одговорно лице у привредном друштву или другом правном лицу.*</p>
<p>За привредни преступ из става 1. тач. 1), 2), 11), 12), 13), 14) и 17) овог члана може се одговорном лицу изрећи и заштитна мера забране вршења дужности у трајању од шест месеци до три године у чијем је обављању извршена радња из става 1. тач. 1), 2), 11), 12), 13), 14) и 17).*</p>
<p>За привредни преступ из става 1. тач. 3), 4), 6), 7), 8), 10) и 15) овог члана може се одговорном лицу изрећи и заштитна мера забране вршења дужности у трајању од шест месеци до две године у чијем је обављању извршена радња из става 1. тач. 3), 4), 6), 7), 8), 10) и 15).*</p>
<p>За привредни преступ из става 1. тачка 6) овог члана обавезно се изриче и заштитна мера одузимања предмета – возила које је употребљено за извршење привредног преступа.*</p>
<p></p>
<p>*Службени гласник РС, број 31/2011</p>
<p></p>
<p>Члан 49.*</p>
<p>Новчаном казном од 150.000 до 600.000 динара казниће се за прекршај привредно друштво или друго правно лице ако:*</p>
<p>1) обавља превоз возилима која не испуњавају услове утврђене прописима о безбедности саобраћаја на путевима или прописима о стандардима за поједине врсте возила (члан 3. став 1);*</p>
<p>2) обавља јавни превоз и превоз за сопствене потребе возилима која нису редовно одржавана и контролисана (члан 3. став 2);*</p>
<p>3) обавља превоз у друмском саобраћају возилима која нису регистрована на територији Републике Србије (члан 3. став 3);*</p>
<p>4) користи возило за време трајања искључења које је у вршењу инспекцијског надзора искључено из саобраћаја (члан 3. став 4);*</p>
<p>5) у возилу нема путни налог за возило попуњен, потписан и оверен на прописан начин (члан 4);*</p>
<p>6) било којом својом радњом омогући другим правним или физичким лицима која не испуњавају услове прописане овим законом да обављају ауто-такси превоз (члан 6а став 2);*</p>
<p>7) ауто-такси превоз обавља ван територије општине, града и града Београда за коју има издато важеће одобрење за обављање ауто-такси делатности (члан 6а став 3);*</p>
<p>8) не уклони кровну ознаку или пружа услуге ауто-такси превоза на територији општине, града и града Београда, од које нема издато важеће одобрење за обављање ауто-такси делатности (члан 6а став 5);*</p>
<p>9) поступи супротно обавезама прописаним у одредби члана 6а став 6. овог закона;*</p>
<p>10) у возилу којим обавља јавни превоз ствари нема товарни лист или други документ о стварима које се превозе (члан 13);*</p>
<p>11) међумесни превоз путника обавља аутобусом који не испуњава услове прописане одредбама члана 15. став 1. овог закона;*</p>
<p>12) отпочне и обавља линијски превоз без доказа о исправности возила (члан 16. став 1);*</p>
<p>13) превозник на кога гласи регистрован и оверен ред вожње пренесе ред вожње на другог превозника (члан 16. став 7);*</p>
<p>14) не обавести кориснике превоза о почетку обављања линијског превоза (члан 18);*</p>
<p>15) се не придржава регистрованог и овереног реда вожње (члан 19. став 1);*</p>
<p>16) пријем путника у возило и искрцавање путника из возила не врши на аутобуским станицама и аутобуским стајалиштима која су унета у регистровани и оверени ред вожње (члан 24);*</p>
<p>17) аутобуска станица пружа услуге превознику супротно одредби члана 28. став 1. овог закона;*</p>
<p>18) привредно друштво које управља аутобуском станицом и превозник не закључе уговор о пружању станичних услуга у складу са одредбом члана 28. став 3. овог закона;*</p>
<p>19) аутобуска станица не испуњава услове прописане одредбом члана 29. став 1. овог закона;*</p>
<p>20) превозник у линијском превозу путника изда возну карту супротно одредби члана 30. став 1. овог закона;*</p>
<p>21) се возне карте и друге превозне исправе издају супротно одредби члана 30. став 2. овог закона;*</p>
<p>22) ванлинијски превоз путника или ствари обавља супротно одредби члана 31. став 1. овог закона;*</p>
<p>23) у ванлинијском превозу путника превозник закључи више од једног уговора за једну вожњу (члан 31. став 2);*</p>
<p>24) укрцавање и искрцавање путника у ванлинијском превозу не врши искључиво у местима која су утврђена уговором (члан 31. став 3);*</p>
<p>25) уговор на основу кога се обавља ванлинијски превоз путника и ствари није попуњен читко или тачно или није закључен пре постављања возила за укрцавање путника у полазишту (члан 31. став 4);*</p>
<p>26) уговор о превозу путника или списак путника не чува две године од дана обављеног превоза (члан 31. став 5);*</p>
<p>27) нема доказ о уплати цене ванлинијског превоза – вожње у складу са одредбом члана 31. став 6. овог закона;*</p>
<p>28) ванлинијски превоз путника или ствари обавља супротно одредби члана 31а став 1. овог закона;*</p>
<p>29) у ванлинијском превозу путника укрцава и искрцава путнике на аутобуским стајалиштима (члан 31а став 3);*</p>
<p>30) не обавља ауто-такси превоз фабрички произведеним путничким аутомобилом који има највише пет седишта рачунајући и седиште возача и најмање четворо врата (члан 33. став 1);*</p>
<p>31) у путничком аутомобилу којим се обавља ауто-такси превоз није на видном месту за корисника превоза уграђен исправан, пломбиран и баждарен таксиметар или није истакнут назив ауто-такси превозника (члан 33. став 2);*</p>
<p>32) на крову путничког аутомобила којим се обавља ауто-такси превоз није истакнут назив: „ТАXI” (члан 33. став 3);*</p>
<p>33) путничким аутомобилом који обавља ауто-такси превоз обавља линијски превоз путника (члан 34. став 1);*</p>
<p>34) користи аутобуска стајалишта која су одређена одлуком општине, града и града Београда за линијски превоз путника (члан 34. став 2);*</p>
<p>35) приликом отпочињања превоза не укључи таксиметар или не преузме потврду о фиксној цени са стајалишта која су од посебног интереса за општину, град или град Београд (члан 35. став 1);*</p>
<p>36) за извршену услугу превоза не наплаћује искључиво цену превоза у износу који показује таксиметар или цене из потврде о фиксној цени превоза у тренутку завршетка превоза (члан 35. став 2);*</p>
<p>37) на захтев корисника услуге ауто-такси превоза не изда рачун за обављени превоз на начин прописан у члану 35. став 3. овог закона;*</p>
<p>38) таксиметар није подешен искључиво у складу са одлуком из члана 36. став 4. овог закона (члан 36. став 5);*</p>
<p>39) обавља превоз за сопствене потребе супротно одредбама члана 37. ст. 1. и 2. овог закона;*</p>
<p>40) у обављању превоза за сопствене потребе превози ствари од производних објеката до магацина или продајних објеката трећих лица, или од својих магацина до продајних објеката трећих лица или између продајних објеката трећих лица (члан 37. став 3);*</p>
<p>41) врши редовно одржавање возила, а не испуњава прописане услове (члан 40);*</p>
<p>42) издавање и вођење путних налога и евиденцију о издатим путним налозима не врши на начин прописан одредбом члана 41. став 1. овог закона;*</p>
<p>43) не пријави Министарству сваку промену у погледу испуњавања услова из чл. 3, 5, 6. и 9. овог закона (члан 42. став 8);*</p>
<p>44) поступи супротно одредбама члана 44г став 1. овог закона;*</p>
<p>45) не изврши наложене инспекцијске мере (члан 44г став 2).*</p>
<p>За прекршај из става 1. овог члана казниће се новчаном казном од 20.000 до 50.000 динара и одговорно лице у привредном друштву, односно у другом правном лицу.*</p>
<p>Новчаном казном од 80.000 до 200.000 динара казниће се предузетник за прекршај из става 1. тач. 1), 2), 3), 4), 5), 6), 7), 8), 9), 10), 22), 23), 24), 25), 26), 27), 28), 29), 30), 31), 32), 33), 34), 35), 36), 37), 38), 39), 40), 41), 42), 43), 44) и 45) овог члана.*</p>
<p>Новчаном казном од 50.000 до 120.000 динара казниће се физичко лице за прекршај из става 1. тач. 1), 2), 3), 4), 5), 39), 40), 41), 42), 44) и 45) овог члана.*</p>
<p></p>
<p>*Службени гласник РС, број 31/2011</p>
<p></p>
<p>Члан 50.*</p>
<p>Новчаном казном од 100.000 до 500.000 динара казниће се за прекршај привредно друштво или друго правно лице ако:*</p>
<p>1) обавља линијски превоз путника, a није власник најмање три регистрована аутобуса (члан 9. став 1);*</p>
<p>2) обавља ванлинијски превоз путника, a није власник најмање једног регистрованог аутобуса (члан 9. став 2);*</p>
<p>3) обавља јавни превоз ствари, а није власник најмање једног регистрованог теретног моторног возила (члан 9. став 3);*</p>
<p>4) обавља ауто-такси превоз, а није власник најмање једног регистрованог путничког возила (члан 9. став 4);*</p>
<p>5) обавља јавни превоз супротно одредбама овог закона, прописима донетим на основу овог закона и општим условима превоза (члан 11. став 1);*</p>
<p>6) у возилу којим обавља јавни превоз путника превози лица, животиње и ствари супротно одредби члана 12. овог закона;*</p>
<p>7) пре почетка обуставе линијског превоза о томе не обавести надлежни орган, односно кориснике превоза (члан 19. став 3);*</p>
<p>8) не обезбеди превоз пртљага истовремено са превозом путника (члан 21. став 2);*</p>
<p>9) у средствима информисања није најавио престанак обављања линијског превоза (члан 22. став 1);*</p>
<p>10) у возилу којим обавља линијски превоз нема важећи ред вожње (члан 23. став 1. тачка 1);*</p>
<p>11) у возилу којим обавља линијски превоз нема важећи и оверен ценовник (члан 23. став 1. тачка 2);*</p>
<p>12) у важећем и овереном ценовнику из члана 23. став 1. тачка 2) овог закона утврди нижу цену превоза по путном километру од прописане од стране надлежног органа (члан 23. став 2);*</p>
<p>13) у возилу којим обавља линијски превоз нема опште услове превоза (члан 23. став 1. тачка 3);*</p>
<p>14) у возилу којим обавља линијски превоз нема истакнут назив линије на прописан начин (члан 23. став 1. тачка 4);*</p>
<p>15) у возилу којим се обавља линијски превоз нема уговор о раду возача или потврду да је возач запослен код превозника на кога је регистрован ред вожње (члан 23. став 1. тачка 5);16) возна карта није издата путнику на начин прописан одредбом члана 23. став 1. тачка 6) овог закона;*</p>
<p>17) аутобуска станица не врши услуге у складу са општим условима пословања (члан 25. став 1);*</p>
<p>18) привредно друштво које управља аутобуском станицом поступи супротно одредби члана 26. став 3. овог закона;*</p>
<p>19) најкасније до десетог у месецу, не достави тачан извештај о необављању линијског превоза по овереним редовима вожње, за претходни месец, републичкој инспекцији за друмски саобраћај (члан 27. став 3);*</p>
<p>20) аутобуско стајалиште не испуњава услове прописане у члану 29. став 2. овог закона или на аутобуско стајалиште не постави извод из реда вожње у складу са чланом 29. став 3. овог закона;*</p>
<p>21) у аутобусу којим обавља ванлинијски превоз путника нема примерак уговора на основу кога се обавља превоз, опште услове превоза, списак путника за које је уговорен превоз и у доњем десном углу ветробранског стакла истакнут натпис: „Слободна вожња” (члан 32. став 1);*</p>
<p>22) у обављању ванлинијског превоза путника није попунило читко, закључило и оверило печатом превозника списак путника пре постављања возила за укрцавање путника у полазишту (члан 32. став 2);*</p>
<p>23) списак путника којим се обавља ванлинијски превоз путника није сачињен посебно за сваку вожњу садржану у уговору о превозу или се у њему налази већи број имена путника од броја расположивих места уписаних у саобраћајној дозволи (члан 32. став 3);*</p>
<p>24) се у возилу којим се обавља ванлинијски превоз путника или ствари не налази уговор о раду возача или потврда да је возач запослен код превозника који обавља ванлинијски превоз (члан 32. став 4);*</p>
<p>25) обавља превоз путника за сопствене потребе супротно одредби члана 39. став 1. овог закона;*</p>
<p>26) се у возилу којим обавља превоз за сопствене потребе не налази уговор о раду или потврда да је возач запослен код власника возила (члан 39. став 2);*</p>
<p>27) списак лица не чува две године од дана обављеног превоза (члан 39. став 3);*</p>
<p>28) обавља превоз за сопствене потребе, путника или ствари супротно одредби члана 39. став 4. овог закона;*</p>
<p>29) у теретном моторном возилу, којим обавља превоз ствари за сопствене потребе, нема документ (отпремница и сл.) из кога се може утврдити власник и врста ствари које се превозе (члан 39. став 5);*</p>
<p>30) у возилу за време обављања превоза нема решење којим се утврђује испуњеност услова за отпочињање и обављање јавног превоза путника и ствари (члан 42. став 9).*</p>
<p>За прекршај из става 1. овог члана казниће се новчаном казном од 10.000 до 40.000 динара и одговорно лице у привредном друштву, односно другом правном лицу.*</p>
<p>Новчаном казном од 25.000 до 100.000 динара казниће се предузетник за прекршај из става 1. тач. 2), 3), 4), 5), 6), 21), 22), 23), 24), 25), 26), 27), 28), 29) и 30) овог члана.*</p>
<p>Новчаном казном од 25.000 до 80.000 динара казниће се физичко лице за прекршај из става 1. тач. 25), 26), 27), 28) и 29) овог члана.*</p>
<p></p>
<p>*Службени гласник РС, број 31/2011</p>
<p></p>
<p></p>
<p>Члан 51.*</p>
<p>Новчаном казном од 50.000 до 300.000 динара казниће се за прекршај привредно друштво или друго правно лице ако:*</p>
<p>1) аутобус којим се обавља превоз нема на бочним странама исписано пословно име, односно фирму (члан 5. став 1);*</p>
<p>2) теретно моторно возило којим се обавља превоз нема на бочним вратима, односно на бочним странама кабине исписано пословно име, односно фирму (члан 5. став 2);*</p>
<p>3) је на бочним странама аутобуса, или на бочним вратима, односно на бочним странама кабине теретног моторног возила стављен други натпис осим пословног имена, односно фирме или његовог знака који ужива заштиту у складу са законом којим се уређују жигови (члан 5. став 6);*</p>
<p>4) пословно име, односно фирма нису на возилу исписани на начин прописан чланом 5. став 7. овог закона;*</p>
<p>5) превозник или посада возила на захтев корисника превоза не да на увид опште услове превоза (члан 11. став 5);*</p>
<p>6) ствари које се не сматрају ручним пртљагом смешта у део возила за смештај путника (члан 21. став 3);*</p>
<p>7) у аутобусу којим се обавља „БИС превоз” нема додатне табле са натписом „БИС превоз” или редни број аутобуса (члан 23. став 3);*</p>
<p>8) у аутобуској станици на видном месту не истакне опште услове превоза и опште услове пословања аутобуске станице (члан 25. став 5);*</p>
<p>9) не достави регистрован и оверен ред вожње за сваку линију и важећи ценовник свим аутобуским станицама које су унете у ред вожње пре почетка важења реда вожње (члан 26. став 1);*</p>
<p>10) не сачини извод из реда вожње и не истакне га на видном месту у аутобуској станици најкасније дан пре ступања на снагу реда вожње (члан 26. став 2);*</p>
<p>11) не омогући лицу, односно кориснику превоза приступ возилу, све до поласка возила, а по закључењу издавања карата и других превозних исправа (члан 30. став 4).*</p>
<p>За прекршај из става 1. овог члана казниће се новчаном казном од 10.000 до 30.000 динара и одговорно лице у привредном друштву, односно другом правном лицу.*</p>
<p>Новчаном казном од 20.000 до 80.000 динара казниће се предузетник за прекршај из става 1. тач. 1), 2), 3), 4) и 5) овог члана.*</p>
<p>Новчаном казном од 20.000 до 50.000 динара казниће се физичко лице за прекршај из става 1. тач. 1), 2), 3) и 4) овог члана.*</p>
<p></p>
<p>*Службени гласник РС, број 31/2011</p>
<p></p>
<p>Члан 52.*</p>
<p>Новчаном казном од 150.000 до 500.000 динара казниће се за прекршај предузетник ако:*</p>
<p>1) је на крову возила којим се обавља превоз путника или ствари у друмском саобраћају, осим путничког аутомобила којим се обавља ауто-такси превоз путника и возила којима се обавља оспособљавање кандидата за возаче, стављена фирма или други натпис (члан 5. став 4);*</p>
<p>2) се у возилу којим се обавља превоз путника, односно лица, осим у путничком аутомобилу којим се обавља ауто-такси превоз, налази таксиметар (члан 5. став 5);*</p>
<p>3) обавља ванлинијски превоз путника, осим ауто-такси превоза путника, или јавни превоз ствари, а није регистрован за обављање те врсте превоза или ако не испуњава услове утврђене овим законом у погледу опремљености (члан 6. став 1);*</p>
<p>4) обавља превоз за сопствене потребе, а не испуњава услове утврђене овим законом у погледу опремљености, осим за путничке аутомобиле (члан 6. став 3);*</p>
<p>5) обавља ауто-такси превоз, а није му претежна делатност ауто-такси превоз или није регистрован у Регистру привредних субјеката за обављање ауто-такси делатности или нема одобрење надлежног органа локалне самоуправе за обављање ауто-такси превоза (члан 6а став 1);*</p>
<p>6) обавља ауто-такси превоз путника супротно одредбама о ближим условима за обављање ауто-такси превоза путника које прописује општина, град и град Београд (члан 36. став 1);*</p>
<p>7) обавља ауто-такси превоз путника супротно одлуци којом општина, град и град Београд утврђује економски најнижу цену у оквиру такси тарифе по којој се ауто-такси превоз мора обављати на њеној територији (члан 36. став 4).*</p>
<p>За прекршај из става 1. тачка 5) овог члана обавезно се изриче и заштитна мера одузимања предмета – возила које је употребљено за извршење прекршаја.*</p>
<p>За прекршај из става 1. тачка 6) овог члана обавезно се изриче и заштитна мера забране обављања делатности у чијем вршењу је учињен прекршај.*</p>
<p></p>
<p>*Службени гласник РС, број 31/2011</p>
<p></p>
<p>Члан 53.*</p>
<p>
Новчаном казном од 80.000 до 150.000 динара или казном затвора до 30 дана казниће се за прекршај физичко лице ако:*</p>
<p>1) је на крову возила којим се обавља превоз путника или ствари у друмском саобраћају, осим путничког аутомобила којим се обавља ауто-такси превоз путника и возила којима се обавља оспособљавање кандидата за возаче, стављено пословно име, односно фирма или други натпис (члан 5. став 4);*</p>
<p>2) се у возилу којим се обавља превоз путника, односно лица, осим у путничком аутомобилу којим се обавља ауто-такси превоз, налази таксиметар (члан 5. став 5);*</p>
<p>3) обавља ванлинијски превоз путника, осим ауто-такси превоза путника, или јавни превоз ствари, а није регистрован за обављање те врсте превоза или ако не испуњава услове утврђене овим законом у погледу опремљености (члан 6. став 1);*</p>
<p>4) обавља делатност линијског превоза путника супротно одредби члана 6. став 2. овог закона;*</p>
<p>5) обавља превоз за сопствене потребе а не испуњава услове утврђене овим законом у погледу опремљености, осим за путничке аутомобиле (члан 6. став 3);*</p>
<p>6) обавља ауто-такси превоз, а није регистрован у Регистру привредних субјеката за обављање ауто-такси делатности или нема одобрење надлежног органа локалне самоуправе за обављање ауто-такси превоза (члан 6а став 1);*</p>
<p>7) обавља ауто-такси превоз путника супротно одредбама о ближим условима за обављање ауто-такси превоза путника које прописује општина, град и град Београд (члан 36. став 1.).*</p>
<p>За прекршај из става 1. тачка 6) овог члана обавезно се изриче и заштитна мера одузимања предмета – возила које је употребљено за извршење прекршаја.*</p>
<p>За прекршај из става 1. тачке 7) овог члана обавезно се изриче и заштитна мера забране обављања делатности у чијем вршењу је учињен прекршај.*</p>
<p></p>
<p>*Службени гласник РС, број 31/2011</p>
<p></p>
<p>Члан 53а</p>
<p>Брисан је члан 53а који је додат у броју 61/2005 (види члан 43. Закона - 31/2011-156)</p>
<p></p>
<p></p>
<p>Члан 53б* </p>
<p>О извршењу заштитне мере одузимања предмета из члана 48. став 5, члана 52. став 2. и* члана 53. став 2.** овог закона стараће се републички инспектор за друмски саобраћај, односно овлашћено лице општинске, односно градске управе, у вршењу послова инспекцијског надзора над применом овог закона и прописа донетих на основу овог закона којима се уређује локални превоз, које је привремено одузело возило.*</p>
<p></p>
<p>*Службени гласник РС, број 62/2006</p>
<p>**Службени гласник РС, број 31/2011</p>
<p></p>
<p>Члан 53в*</p>
<p>Новчаном казном од 20.000 динара казниће се на месту извршења прекршаја правно лице за прекршај из члана 49. став 1. тач. 1), 2), 3), 4), 5), 6), 7), 8), 9), 10), 11), 13), 22), 31), 33), 43), 44), 45), члана 50. став 1. тач. 1), 2), 3), 4), 16), 18), 19), 30) и члана 51. став 1. тач. 1), 2), 3), 4), 8), 9), 11) овог закона.*</p>
<p>Новчаном казном од 15.000 динара казниће се на месту извршења прекршаја предузетник за прекршај из члана 49. став 1. тач. 3), 4), 5), 6), 7), 8), 9), 10), 22), 24), 25), 29), 30), 31), 32), 33), 34), 35), 36), 37), 38), 40), 44), 45), члана 50. став 1. тач. 2), 3), 4), 5), 21), 22), 23), 24), 25), 26), 28), 29), члана 51. став 1. тач. 1), 2), 3), 4) и члана 52. став 1. тач. 1), 2), 3), 6) и 7) овог закона.*</p>
<p>Новчаном казном од 5.000 динара казниће се на месту извршења прекршаја физичко лице – возач моторног возила за прекршај из члана 49. став 1. тач. 1), 2), 3), 4), 44), 45), члана 50. став 1. тач. 25), 26), 28), 29) и члана 53. став 1. тач. 1), 2), 3), 4) и 5) овог закона.*</p>
<p></p>
<p>*Службени гласник РС, број 31/2011</p>
<p></p>
<p></p>
<p>VII ПРЕЛАЗНЕ И ЗАВРШНЕ ОДРЕДБЕ </p>
<p></p>
<p>Члан 54.</p>
<p>Линијски превоз путника по постојећим редовима вожње који су регистровани у Привредној комори Србије, Привредној комори Војводине и Привредној комори Косова и Метохије превозници могу обављати до 31. маја 1996. године.</p>
<p>Привредне коморе из става 1. овог члана, извршиће регистрацију и оверу редова вожње за период од 1. децембра 1995. године. </p>
<p></p>
<p>Члан 55.</p>
<p>Привредна комора Србије утврдиће опште услове превоза и опште услове пословања аутобуских станица, у року од шест месеци од дана ступања на снагу овог закона. </p>
<p></p>
<p>Члан 56.</p>
<p>Општина, односно град одређује стајалишта која се могу користити за одређену врсту превоза, у року од шест месеци од дана ступања на снагу овог закона. </p>
<p></p>
<p>Члан 57.</p>
<p>Постојеће аутобуске станице морају испунити услове из члана 29. став 1. овог закона, до 31. маја 1996. године.</p>
<p>Постојећа аутобуска стајалишта поред магистралних, регионалних и локалних путева морају испунити услове из члана 29. став 2. овог закона до 31. децембра 1997. године.</p>
<p>Аутобуске станице и аутобуска стајалишта који не испуне услове у року из ст. 1. и 2. овог члана, не могу се користити после тог рока. </p>
<p></p>
<p>Члан 58.</p>
<p>До доношења прописа на основу овлашћења из овог закона примењиваће се:</p>
<p>1) Правилник о садржају путног налога, начину његовог издавања, уношења података и вођењу евиденције о издатим путним налозима ("Службени гласник РС", бр. 2/91 и 8/91);</p>
<p>2) Правилник о ближим саобраћајно-техничким и минималним санитарно-техничким и хигијенским условима за изградњу, одржавање и експлоатацију аутобуских станица и стајалишта ("Службени гласник РС", број 2/91). </p>
<p></p>
<p>Члан 59.</p>
<p>Предузећа, друга правна лица, предузетници и физичка лица* који врше превоз у друмском саобраћају, дужни су да своје пословање ускладе са одредбама овог закона, у року од шест месеци од дана ступања на снагу овог закона. </p>
<p></p>
<p>*Службени гласник РС, број 31/2011</p>
<p></p>
<p>Члан 60.</p>
<p>Даном ступања на снагу овог закона престаје да важи Закон о превозу у друмском саобраћају ("Службени гласник СРС", број 32/90 и "Службени гласник РС", број 45/94). </p>
<p></p>
<p>Члан 61.</p>
<p>Овај закон ступа на снагу осмог дана од дана објављивања у "Службеном гласнику Републике Србије".</p>
<p></p>
<p>ОДРЕДБЕ КОЈЕ НИСУ УНЕТЕ У “ПРЕЧИШЋЕН ТЕКСТ” ЗАКОНА</p>
<p></p>
<p>Закон о изменама и допунама Закона о превозу у друмском саобраћају: "Службени гласник РС", број 66/2001-1 </p>
<p></p>
<p>Члан 27.</p>
<p>Међурепублички превоз путника по постојећим редовима вожње који су регистровани и оверени у Привредној комори Југославије, превозници могу обављати до 30. новембра 2002. године. </p>
<p></p>
<p>Члан 28.</p>
<p>Превозници који су, до дана ступања на снагу овог закона, обављали међурепублички превоз путника по постојећим редовима вожње који су регистровани и оверени у Привредној комори Југославије, без закљученог уговора о заједничком обављању међурепубличког превоза, нису дужни да за отпочињање и обављање међурепубличког превоза закључе тај уговор. </p>
<p></p>
<p>Члан 29.</p>
<p>Привредна комора Србије утврдиће опште услове превоза за међурепублички превоз у року од 30 дана од дана ступања на снагу овог закона. </p>
<p></p>
<p>Члан 30.</p>
<p>Овај закон ступа на снагу осмог дана од дана објављивања у "Службеном гласнику Републике Србије".</p>
<p></p>
<p>Закон о допунама Закона о превозу у друмском саобраћају: "Службени гласник РС", број 62/2006-70 </p>
<p></p>
<p>Члан 8.</p>
<p>Пропис из члана 3. овог закона донеће се у року од 30 дана од дана ступања на снагу овог закона. </p>
<p></p>
<p>Члан 9.</p>
<p>Овај закон ступа на снагу наредног дана од дана објављивања у "Службеном гласнику Републике Србије".</p>
<p></p>
<p>Закон о изменама и допунама Закона о превозу у друмском саобраћају: "Службени гласник РС", број 31/2011-156</p>
<p></p>
<p>Члан 46.</p>
<p>Превозници који обављају ванлинијски превоз путника путничким возилима са девет места за седење укључујући и место за седење возача дужни су да се ускладе са одредбама овог закона у року од три месеца од дана ступања на снагу овог закона.</p>
<p>Превозници који обављају ванлинијски превоз путника и јавни превоз ствари, као и привредна друштва, друга правна лица, предузетници или физичка лица која обављају превоз за сопствене потребе дужни су да се ускладе са одредбама овог закона у року од два месеца од дана ступања на снагу овог закона.</p>
<p></p>
<p>Члан 50.</p>
<p>Овај закон ступа на снагу осмог дана од дана објављивања у „Службеном гласнику Републике Србије”. </p>

