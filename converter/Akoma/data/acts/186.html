




<p>Редакцијски пречишћен текст </p>
<p></p>
<p></p>
<p>ЗАКОН</p>
<p>о порезима на имовину</p>
<p>"Службени гласник РС", бр. 26 од 20. априла 2001,
45 од 2. јула 2002 - СУС, 80 од 26. новембра 2002, 80 од 26. новембра 2002
- др. закон, 135 од 21. децембра 2004, 61 од 30. јуна 2007, 5 од 22. јануара 2009, 101 од 29. децембра 2010, 24 од 4. априла 2011, 
78 од 19. октобра 2011, 57 од 8. јуна 2012 - УС, 47 од 
29. маја 2013, 
68 од 
3. јула 2014 - др. закон, 95 од 8. децембра 
2018, 99 од 18. децембра 2018 - УС, 86 од 6. децембра 2019.</p>
<p></p>
<p>НАПОМЕНА ИЗДАВАЧА: Закон о изменама и допунама Закона о порезима на 
имовину ступа на снагу 1. јануара 2020. године (види члан 14. Закона - 
86/2019-29) (текст Закона пре измена и допуна из броја 86/2019 можете погледати 
са десне стране у делу "Верзије пречишћеног текста").</p>
<p>Део први</p>
<p>ОСНОВНЕ ОДРЕДБЕ </p>
<p>Члан 1.</p>
<p>Порезима на имовину, у смислу овог закона, сматрају 
се:</p>
<p>1) порез на имовину;</p>
<p>2) порез на наслеђе и поклон;</p>
<p>3) порез на пренос апсолутних права.</p>
<p>Део други</p>
<p>ПОРЕЗ НА ИМОВИНУ</p>
<p>Предмет опорезивања</p>
<p>Члан 2.</p>
<p>Порез на имовину из члана 1. тачка 1) овог закона (у 
даљем тексту: порез на имовину), плаћа се на непокретности које се налазе на 
територији Републике Србије, и то на:</p>
<p>1) право својине, односно на право својине на земљишту 
површине преко 10 ари;</p>
<p>2) право закупа, односно коришћења, стана или куће за 
становање, конституисано у корист физичког лица;</p>
<p>3) право коришћења грађевинског земљишта површине 
преко 10 ари, у складу са законом којим се уређује правни режим грађевинског 
земљишта;</p>
<p>4) право коришћења непокретности у јавној својини од 
стране имаоца права коришћења, у складу са законом којим се уређује јавна 
својина;</p>
<p>5) коришћење непокретности у јавној својини од стране 
корисника непокретности, у складу са законом којим се уређује јавна својина;</p>
<p>6) државину непокретности на којој ималац права 
својине није познат или није одређен;</p>
<p>7) државину непокретности у јавној својини, без 
правног основа;</p>
<p>8) државину и коришћење непокретности по основу 
уговора о финансијском лизингу.</p>
<p>Непокретностима, у смислу става 1. овог члана, 
сматрају се:</p>
<p>1) земљиште, и то: грађевинско, пољопривредно, шумско 
и друго;</p>
<p>2) стамбене, пословне и друге зграде, станови, 
пословне просторије, гараже и други (надземни и подземни) грађевински објекти, 
односно њихови делови (у даљем тексту: објекти).</p>
<p>Брисан је ранији став 3. (види члан 1. Закона - 
86/2019-29)</p>
<p>Кад се порез плаћа на право из става 1. тач. 1) и 3) 
овог члана предмет опорезивања је укупна површина тог земљишта.</p>
<p>Правом закупа стана или кућe за становање 
конституисаним у корист физичког лица, у смислу става 1. тачка 2) овог члана 
сматра се право закупа за период дужи од једне године или на неодређено време, 
за који jе прописано плаћање непрофитне закупнине или закупнине која се 
обрачунава применом прописаних критеријума и мерила, у складу са законима којима 
се уређују: </p>
<p>(1) становање и одржавање зграда, односно у складу са 
посебним прописима којима је било уређено становање који су престали да важе 
даном почетка примене закона којим је уређено становање и одржавање зграда;</p>
<p>(2) јавна својина;</p>
<p>(3) права бораца, војних инвалида и породица палих 
бораца;</p>
<p>(4) збрињавање избеглица.</p>
<p>Правом коришћења стана или кућe за становање 
конституисаним у корист физичког лица, у смислу става 1. тачка 2) овог члана 
сматра се право коришћења за период из става 
4. овог члана, у складу са законом 
којим се уређује збрињавање избеглица.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p>***Службени гласник РС, број 86/2019</p>
<p>Члан 2а</p>
<p>Кад на непокретности, поред права својине, постоји 
неко од права, односно коришћење или државина, из члана 2. став 1. тач. 2) до 5) 
и тач. 7) и 8) овог закона, односно у случају из тачке 6) тог члана, порез на 
имовину плаћа се на то право, односно на коришћење или државину, а не на право 
својине. </p>
<p>Кад на непокретности, поред права, односно коришћења 
из члана 2. став 1. тач. 2) до 5) и тачка 8) овог закона, постоји и државина из 
тачке 7) тог става, порез на имовину плаћа се на државину, а не на право, 
односно на коришћење из тач. 2) до 5) и тачке 8) овог закона. </p>
<p>Кад на стану или кући за становање, поред права из 
члана 2. став 1. тачка 2) овог закона, постоји и право или коришћење из тач. 4) 
и 5) тог става, порез на имовину плаћа се на право закупа или право коришћења из 
тачке 2), а не на право, односно коришћење из тач. 4) и 5) тог члана. </p>
<p>*Службени гласник РС, број 95/2018</p>
<p>Члан 2б</p>
<p>Саставним делом земљишта, у смислу предмета 
опорезивања порезом на имовину, сматра се и не опорезује као објекат:</p>
<p>1) стаза и други отворени простор прекривен шљаком, 
асфалтом, бетоном, плочама или другим чврстим материјалом у нивоу земљишта, 
отворени простор за паркирање, кoлски прилаз објекту, отворени полигон – пистa 
за обуку кандидата за возаче и возача, осим линијских инфраструктурних објеката 
у складу са законом којим се уређују планирање и изградња;</p>
<p>2) ограда, потпорни зид, степениште изван габарита 
објекта, вртно сенило до 15 m² oснове, вртни базен (укључујући фонтане) површине 
до 12 m² и дубине до 1 m, надстрешница основе до 10 m², дворишни камин површине 
до 2 m² и висине до 3 m, сточна јама, септичка јама, плоча за обавештавање 
површине до 6 m², дечје игралиштe, споменик и спомен обележје на површинама 
јавне намене или на гробљима и гробница. </p>
<p>Саставним делом oбјекта сматрају се инсталације 
инкорпорисане у објекту и од објекта до прикључка на мрежу, а ако место 
прикључка није могуће прецизно одредити, саставним делом објекта сматра се 
инсталација инкорпорисана у објекат.</p>
<p>*Службени гласник РС, број 95/2018</p>
<p>Члан 3.</p>
<p>Брисан је (види члан 2. Закона – 135/2004-50)</p>
<p>Порески обвезник</p>
<p>Члан 4.</p>
<p>Обвезник пореза на имовину је правно и физичко лице 
(које води, односно које не води пословне књиге), које је на непокретности на 
територији Републике Србије ималац права, корисник или држалац, из члана 2. став 
1. овог закона на које се порез на имовину плаћа у складу са чл. 2. и 2а овог 
закона.</p>
<p>Кад нерезидентно правно лице обавља делатност у 
Републици Србији преко огранка или другог организационог дела који се, у складу 
са законом којим се уређује опорезивање добити правних лица, сматра сталном 
пословном јединицом (у даљем тексту: огранак нерезидентног правног лица) кojи 
води пословне књиге у складу са законом којим се уређује рачуноводство у 
Републици Србији, на права, коришћење или државину на непокретности на 
територији Републике Србије на које се порез на имовину плаћа у складу са чл. 2. 
и 2а овог закона чији је држалац организациони део тог правног лица у Републици 
Србији, тај организациони део испуњава обавезe обвезника из порескоправног 
односа у вези пореза на имовину (подноси пореску пријаву, утврђује и плаћа порез 
и др.).</p>
<p>Када су на истој непокретности више лица обвезници, 
обвезник је свако од тих лица сразмерно свом уделу у односу на целу 
непокретност.</p>
<p>Када удели обвезника из става 
3. овог члана на истој 
непокретности нису одређени, за сврху опорезивања порезом на имовину сматраће се 
да су једнаки.</p>
<p>Обвезник пореза на имовину из става 1. овог члана који 
не води пословне књиге (у даљем тексту: обвезник који не води пословне књиге), у 
смислу опорезивања порезом на имовину, јесте:</p>
<p>1) физичко лице које остварује приходе од самосталне 
делатности у складу са законом којим се уређује опорезивање дохотка грађана (у 
даљем тексту: предузетник) који порез на доходак грађана на приходе од 
самосталне делатности плаћа на паушално утврђен приход;</p>
<p>2) друго лице које не води пословне књиге у складу са 
прописима Републике Србије;</p>
<p>3) предузетник који води пословне књиге – за имовину 
која није евидентирана у његовим пословним књигама.</p>
<p>Обвезник пореза на имовину из става 1. овог члана који 
води пословне књиге (у даљем тексту: обвезник који води пословне књиге), у 
смислу опорезивања порезом на имовину, јесте:</p>
<p>1) правно лице које води пословне књиге у складу са 
прописима Републике Србије;</p>
<p>2) нерезидентно правно лице – за непокретности за које 
пореску обавезу испуњава огранак тог лица у складу са ставом 2. овог члана;</p>
<p>3) предузетник који води пословне књиге – за имовину 
коју је евидентирао у својим пословним књигама (у даљем тексту: имовина у 
пословним књигама), осим предузетника из става 
5. тачка 1) овог члана;</p>
<p>4) друго лице које води пословне књиге у складу са 
прописима Републике Србије, осим предузетника из става 
5. тачка 3) овог члана.</p>
<p>Статус обвезника пореза на имовину не може бити основ 
за стицање било ког права на непокретности.</p>
<p>Прекид обављања делатности за одређени период не 
доводи до губитка својства обвезника из става 6. тачка 3) овог члана.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p>Пореска основица</p>
<p>Члан 5.</p>
<p>Основица пореза на имовину за непокретности пореског 
обвезника који не води пословне књиге је вредност непокретности утврђена у 
складу са овим законом.</p>
<p>Вредност непокретности из става 1. овог члана утврђује 
орган јединице локалне самоуправе надлежан за утврђивање, наплату и контролу 
изворних прихода јединице локалне самоуправе (у даљем тексту: орган јединице 
локалне самоуправе).</p>
<p>Вредност непокретности из става 1. овог члана, осим 
земљишта, може се умањити за амортизацију по стопи до 1% годишње применом 
пропорционалне методе, а највише до 40%, почев од истека сваке календарске 
године у односу на годину у којој је извршена изградња, односно последња 
реконструкција објекта, а на основу одлуке скупштине јединице локалне самоуправе 
о висини стопе амортизације која важи на дан 15. децембра године која претходи 
години за коју се утврђује порез на имовину и која је објављена у складу са овим 
законом.</p>
<p>Престао је да важи ранији став 4. (види
Одлуку УС - 99/2018-99)</p>
<p>*Службени гласник РС, број 47/2013</p>
<p>Члан 6.</p>
<p>Вредност непокретности из члана 5. овог закона 
утврђује се применом следећих елемената:</p>
<p>1) корисна површина;</p>
<p>2) просечна цена квадратног метра (у даљем тексту: 
просечна цена) одговарајућих непокретности у зони у којој се налази 
непокретност.</p>
<p>Корисна површина је:</p>
<p>1) за земљиште – његова укупна површина, укључујући 
површину под објектом;</p>
<p>2) за објекат – збир подних површина између унутрашњих 
страна ободних зидова објекта (из које су искључене површине балкона, тераса, 
лођа, степеништа изван габарита објекта, неадаптираних таванских простора и 
простора у заједничкој недељивој својини свих власника посебних делова истог 
објекта, осим површине испод носећих зидова и носећих стубова који пролазе кроз 
објекат који су истовремено посебан и заједнички део објекта), а за објекат који 
нема хоризонталну подну површину или ободне зидове корисна површина је површина 
његове вертикалне пројекције на земљиште.</p>
<p>Зоне из става 1. тачка 2) овог члана представљају 
делове територије јединице локалне самоуправе које надлежни орган јединице 
локалне самоуправе одлуком може одредити одвојено за насеља према врсти насеља 
(село, град) и изван насеља или јединствено за насеља и изван насеља, према 
комуналној опремљености и опремљености јавним објектима, саобраћајној 
повезаности са централним деловима јединице локалне самоуправе, односно са 
радним зонама и другим садржајима у насељу (у даљем тексту: зоне).</p>
<p>Jединица локалне самоуправе дужна је да на својој 
територији одреди најмање две зоне у складу са ставом 3. овог члана.</p>
<p>Просечну цену одговарајућих непокретности по зонама на 
територији јединице локалне самоуправе, утврђује свака јединица локалне 
самоуправе актом надлежног органа, на основу цена остварених у промету 
одговарајућих непокретности по зонама у периоду од 1. јануара до 30. септембра 
године која претходи години за коју се утврђује порез на имовину (у даљем 
тексту: текућа година).</p>
<p>Просечна цена у зони у којој није било најмање три 
промета (у даљем тексту: зона у којој није било промета) одговарајућих 
непокретности у периоду из става 5. овог члана, за те непокретности утврђује се 
на основу просека просечних цена остварених у граничним зонама у којима је у том 
периоду било најмање три промета одговарајућих непокретности.</p>
<p>Граничне зоне из става 6. овог члана су зоне чије се 
територије граниче са зоном у којој није било промета,
које припадају истој јединици локалне самоуправе.</p>
<p>Ако није утврђена просечна цена другог земљишта (из 
члана 6а став 7. овог закона) у зони, зато што у зони и граничним зонама није 
било најмање три промета уз накнаду другог земљишта, а утврђена је просечна цена 
пољопривредног земљишта у тој зони, вредност другог земљишта (осим 
експлоатационих поља) која чини основицу пореза на имовину за пореску годину 
утврђује се применом просечне цене пољопривредног земљишта у тој зони умањене за 
40%. </p>
<p>У случају из става 8. овог члана сматра се да је 
утврђивањем просечне цене пољопривредног земљишта у зони утврђена просечна цена 
другог земљишта.</p>
<p>Ако ни у граничним зонама из става 7. овог члана није 
било промета одговарајућих непокретности у периоду из става 5. овог члана, 
односно ако се вредност другог земљишта не може утврдити у складу са ставом 8. 
овог члана, основица пореза на имовину за те непокретности у зони у којој није било промета 
једнака је основици пореза на имовину те, односно одговарајуће непокретности у 
тој зони обвезника који не води пословне књиге за текућу годину.</p>
<p>Основица пореза на имовину за непокретност обвезника 
који не води пословне књиге у јединици локалне самоуправе која у складу са овим 
законом није одредила зоне једнака је основици пореза на имовину за текућу 
годину те, односно друге одговарајуће непокретности обвезника који не води 
пословне књиге, за одговарајућу површину.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p>Члан 6а</p>
<p>За сврху утврђивања основице пореза на имовину, 
непокретности се разврставају у следеће групе одговарајућих непокретности:</p>
<p>1) грађевинско земљиште;</p>
<p>2) пољопривредно земљиште;</p>
<p>3) шумско земљиште;</p>
<p>4) друго земљиште;</p>
<p>5) стан;</p>
<p>6) кућа за становање;</p>
<p>7) пословне зграде и други (надземни и подземни) 
грађевински објекти који служе за обављање делатности;</p>
<p>8) гараже и гаражна места.</p>
<p>Ако објекат чини више посебних целина које се у смислу 
става 1. овог члана могу сврстати у различите групе, свака посебна целина у 
оквиру објекта се, за потребе утврђивања пореза на имовину, сврстава у 
одговарајућу групу непокретности.</p>
<p>Објекат који је јединствена целина мешовитог 
карактера, за потребе утврђивања пореза на имовину, разврстава се у складу са 
ставом 1. овог члана према претежној намени.</p>
<p>Јединица локалне самоуправе може одлуком прописати да 
се неизграђено грађевинско земљиште на њеној територији, које се користи 
искључиво за гајење биљака, односно садног материјала, односно шума, за сврху 
утврђивања основице пореза на имовину разврстава у пољопривредно, односно у 
шумско земљиште.</p>
<p>Одлука из става 4. овог члана примењиваће се код 
утврђивања пореза на имовину за пореску годину ако је донета и објављена до 30. 
новембра текуће године, на начин на који се објављују општи акти јединице 
локалне самоуправе која ју је донела и на њеној интернет страни. </p>
<p>Гајењем биљака, односно садног материјала, односно 
шума, у смислу става 4. овог члана, сматра се гајење (једногодишњих, 
двогодишњих, односно вишегодишњих) биљака, односно гајење садног материјала, 
односно гајење шума, које је класификовано у области пољопривреда, шумарство и 
рибарство, у складу са прописом којим се уређује класификација делатности.</p>
<p>Друго земљиште, у смислу става 1. тачка 4) овог члана, 
јесте земљиште које није грађевинско, пољопривредно или шумско земљиште.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p> Члан 7.</p>
<p>Основица пореза на имовину за непокретности обвезника 
који води пословне књиге и чију вредност у пословним књигама исказује по методу 
фер вредности у складу са међународним рачуноводственим стандардима (МРС), 
односно међународним стандардима финансијског извештавања (МСФИ) и усвојеним 
рачуноводственим политикама је фер вредност исказана на последњи дан пословне 
године обвезника у текућој години.</p>
<p>Основицу пореза на имовину пореског обвезника који 
непокретности у својим пословним књигама не исказује у складу са ставом 1. овог 
члана чини:</p>
<p>1) за неизграђено земљиште – вредност земљишта;</p>
<p>2) за остале непокретности – вредност објеката увећана 
за вредност припадајућег земљишта.</p>
<p>Вредност непокретности из става 2. овог члана порески 
обвезник утврђује проценом према елементима из члана 6. став 1. овог закона.</p>
<p>Изузетно од става 3. овог члана, вредност 
непокретности је вредност исказана у пословним књигама на последњи дан пословне 
године обвезника (у даљем тексту: књиговодствена вредност) у текућој години, и 
то за:</p>
<p>1) експлоатациона поља и експлоатационе објекте;</p>
<p>2) објекте у којима су смештени производни погони 
прерађивачке индустрије који се користе за обављање делатности;</p>
<p>3) објекте за производњу, пренос и дистрибуцију 
електричне енергије, осим трговине и управљања;</p>
<p>4) објекте за производњу гаса;</p>
<p>5) објекте за производњу паре, топле воде, хладног 
ваздуха и леда;</p>
<p>6) објекте за третман и одлагање отпада;</p>
<p>7) објекте у којима се одвијају процеси неопходни за 
поновну употребу материјала;</p>
<p>8) складишне и стоваришне објекте.</p>
<p>Непокретности из става 4. овог члана опредељују се 
према њиховој намени у складу са прописима којима се уређује класификација 
делатности.</p>
<p>За непокретности из става 4. овог члана које обвезник 
у пословним књигама исказује посебно од вредности припадајућег земљишта, осим 
експлоатационих поља, основицу пореза на имовину чини збир књиговодствених 
вредности објеката и вредности припадајућих земљишта које су процењене у складу 
са ставом 3. овог члана.</p>
<p>Ако обвезник вредност земљишта и вредност објеката из 
става 4. овог члана не исказује посебно у својим пословним књигама, основица 
пореза на имовину за земљиште и објекат који се на њему налази, као јединствену 
целину, чини вредност земљишта утврђена у складу са ставом 3. овог члана увећана 
за грађевинску вредност објекта процењену од стране овлашћеног вештака 
грађевинске струке са стањем на последњи дан пословне године обвезника у текућој 
години.</p>
<p>Изузетно од ст. 1. до 7. овог члана, основица пореза 
на имовину за жичаре, путеве, пруге и друге инфраструктурне објекте, као и за 
кабловску канализацију и друге подземне грађевинске објекте у које су смештене 
мреже намењене протоку воде (за пиће, атмосферске, отпадне и др.), водене паре, 
топле или вреле воде за потребе грејања и друге потребе корисника, гаса, нафте и 
нафтних деривата, телекомуникација и слично, је књиговодствена вредност објеката 
на последњи дан пословне године обвезника у текућој години.</p>
<p>За непокретност 
из ст. 1. и 8. овог члана и члана 7а став 6. овог закона, за експлоатациона поља 
и за објекте из члана 7. став 6. овог закона, коју обвезник који води пословне књиге 
изгради, стекне, или му по другом основу настане пореска обавеза у току године 
за коју се утврђује порез на имовину (у даљем тексту: пореска година) 
или у текућој години након почетка пословне године обвезника која је различита 
од календарске, основица 
пореза на имовину за ту годину је њена набавна вредност исказана у пословним 
књигама обвезника, а за наредне године утврђује се применом ст. 1. до 8. и става 
10. овог члана.</p>
<p>Обвезник
који 
води пословне књиге основицу пореза на имовину за непокретности чији је држалац 
из члана 2. став 1. тач. 6) и 7) овог закона 
утврђује у складу са чл. 5, 6. и 6а овог закона.</p>
<p>Припадајућим земљиштем, у смислу става 2. тачка 2) 
овог члана, сматра се катастарска парцела земљишта на којој се налази објекат 
или његов део, односно део земљишта одређен границом (међом) – ако такав део 
постоји.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p>Члан 7а</p>
<p>Јединица локалне самоуправе дужна је да објави акт 
којим се утврђују просечне цене одговарајућих непокретности у зонама у складу са 
чланом 6. ст. 5. и 6. овог закона до 30. новембра сваке текуће године, на начин 
на који се објављују њени општи акти.</p>
<p>У случају из члана 6. став 8. овог закона јединица 
локалне самоуправе дужна је да, до истека рока из става 1. овог члана, објави 
просечне цене одговарајућих непокретности на основу којих је за текућу годину 
утврђена основица пореза на имовину за непокретности обвезника који не воде 
пословне књиге и то у зони која је, према одлуци надлежног органа те јединице 
локалне самоуправе, утврђена као најопремљенија у смислу члана 6. став 3. овог 
закона (у даљем тексту: најопремљенија зона).</p>
<p>У случају из члана 6. став 8. овог закона обвезници 
који воде пословне књиге за потребе утврђивања основице пореза на имовину 
просечне цене из става 2. овог члана множе коефицијентима које утврђује јединица 
локалне самоуправе актом надлежног органа, за сваку зону на својој територији, а 
који не могу бити већи од:</p>
<p>1) 1,00 – за непокретности у најопремљенијим зонама;</p>
<p>2) 0,80 – за непокретности у зонама које се у тој 
јединици локалне самоуправе граниче са зонама из тачке 1) овог става;</p>
<p>3) 0,40 – за непокретности у зонама сеоских насеља;</p>
<p>4) 0,30 – за непокретности у зонама изван сеоских и 
градских насеља;</p>
<p>5) 0,60 – за остале зоне у тој јединици локалне 
самоуправе.</p>
<p>Јединица локалне самоуправе дужна је да објави акте 
којима се утврђују зоне, најопремљеније зоне, као и коефицијенти за 
непокретности у зонама, до 30. новембра текуће године на начин из става 1. овог 
члана, као и сваку промену тих аката.</p>
<p>Ако јединица локалне самоуправе до истека рока из 
става 4. овог члана не објави коефицијенте за непокретности у зонама или их 
утврди преко максималног износа из става 4. овог члана, у случају из члана 6. 
став 8. овог закона основица пореза на имовину утврдиће се применом коефицијента 
из става 4. овог члана за непокретности у одговарајућој зони.</p>
<p>Ако јединица локалне самоуправе не објави акт којим 
утврђује просечне цене одговарајућих непокретности у зонама до 30. новембра 
текуће године, као и акт којим утврђује зоне и најопремљеније зоне у складу са 
ставом 4. овог члана, основица пореза на имовину на непокретности обвезника који 
води пословне књиге је књиговодствена вредност исказана на последњи дан пословне 
године обвезника у текућој години.</p>
<p>Јединица локалне самоуправе дужна је да акте из члана 
ст. 1. до 4. овог члана и одлуку о стопама пореза на имовину објави и на својој 
интернет страни.</p>
<p>Основица пореза на имовину за непокретности за које 
обвезник није поднео пореску пријаву утврђује се упоређивањем са основицом 
пореза на имовину у пореској години за одговарајуће непокретности обвезника који 
води, односно који не води пословне књиге, као и других података којима 
располаже надлежни орган јединице локалне самоуправе.</p>
<p>*Службени гласник РС, број 47/2013</p>
<p>Члан 7б</p>
<p>Ако обвезник који води пословне књиге вредност 
непокретности у пословним књигама исказује по вредности из члана 7. став 1. овог 
закона почев од пореске године, односно ако је вредност непокретности у 
пословним књигама, почев од пореске године престао да исказује у складу са 
чланом 7. став 1. овог закона, основица пореза на имовину за пореску годину 
утврђује се у складу са чланом 7. ст. 2. до 11. и чланом 7а ст. 3, 5. и 6. овог 
закона.</p>
<p>*Службени гласник РС, број 86/2019</p>
<p>Члан 8.</p>
<p>Брисан је (види члан 6. Закона – 135/2004-50)</p>
<p>Члан 9.</p>
<p>Државни органи и организације, органи територијалне 
аутономије и локалне самоуправе дужни су да на захтев органа јединице локалне 
самоуправе, у року од 15 дана од дана пријема захтева, доставе податке којима 
располажу вршећи послове из своје надлежности, а који су од значаја за 
утврђивање пореза на имовину.</p>
<p>Орган јединице локалне самоуправе не плаћа таксе, 
накнаде и друге трошкове, за податке које прибавља од органа из става 1. овог 
члана за потребе утврђивања пореза на имовину.</p>
<p>*Службени гласник РС, број 47/2013</p>
<p>Настанак пореске обавезе</p>
<p>Члан 10.</p>
<p>Обавеза по основу пореза на имовину настаје најранијим 
од следећих дана: даном стицања права на које се порез на имовину плаћа у складу 
са чланом 2. став 1. и чланом 2а овог закона, даном успостављања државине кад се 
порез плаћа на државину, даном почетка коришћења, даном оспособљавања, даном 
издавања употребне дозволе, односно даном омогућавања коришћења имовине на други 
начин.</p>
<p>Кад је право из става 1. овог члана стечено на објекту 
у изградњи који није оспособљен за коришћење, не користи се и за који није 
издата употребна дозвола, обавеза по основу пореза на имовину за тај објекат 
настаје најранијим од следећих дана: даном почетка коришћења, даном 
оспособљавања, даном издавања употребне дозволе, односно даном омогућавања 
коришћења објекта на други начин (укључујући успостављање државине), осим у 
случају из ст. 3. и 4. овог члана.</p>
<p>Пореска обавеза за зграду у изградњи површине преко 
500 m² (осим зграде која се сматра економским објектом, односно зграде за чију 
изградњу грађевинску дозволу издаје министарство надлежно за послове 
грађевинарства, односно надлежни орган аутономне покрајине као поверени посао, у 
складу са законом којим се уређују планирање и изградња), односно за посебни део 
зграде који представља техничку и функционалну целину површине преко 500 m² који 
се дограђује или надграђује, која није оспособљена за коришћење и не користи се 
(у даљем тексту: зграда), на чијој изградњи, доградњи или надградњи (у даљем 
тексту: изградња) су изведени груби грађевински радови са конструктивним склопом 
(темељ, стубови са гредама или зидови, таваница, са или без крова, са или без 
завршене фасаде, са или без постављене спољне столарије и изведених 
подополагачких радова), настаје почев од 1. јануара наредне године у односу на 
годину:</p>
<p>1) у којој је истекло пет година од дана 
правоснажности прве грађевинске дозволе или одобрења за изградњу те зграде (у 
даљем тексту: грађевинска дозвола), односно седам година од дана правоснажности 
прве грађевинске дозволе за ту зграду, ако је решењем надлежног органа одобрено 
да грађевинска дозвола остаје на правној снази још две године по истицању пет 
година од дана њене правоснажности; </p>
<p>2) завршетка изградње конструктивног склопа, ако 
грађевинска дозвола није издата. </p>
<p>За зграде из става 3. овог члана за које је до 31. 
децембра 2018. године протекао дужи период од периода који опредељује настанак 
пореске обавезе у складу са том одредбом, пореска обавеза настаје 1. јануара 
2019. године. </p>
<p>На настанак пореске обавезе у складу са ст. 3. и 4. 
овог члана није од утицаја да ли је за зграду, односно посебни део зграде, 
мењано решење о грађевинској дозволи услед промене инвеститора или промена у 
току грађења, односно да ли је приликом извођења радова одступљено од издате 
грађевинске дозволе.</p>
<p>Изузетно од ст. 3. до 5. овог члана, за зграде за које 
је издато решење о посебној грађевинској дозволи за извођење припремних радова, 
рок из става 3. тачка 1) овог члана почиње да тече од дана правоснажности 
грађевинске дозволе за изградњу, а ако је та дозвола издата за две одвојене фазе 
изградње – од дана правоснажности грађевинске дозволе за другу фазу изградње.</p>
<p>За сврху опорезивања порезом на имовину, даном стицања 
права сматра се:</p>
<p>1) кад је основ стицања правни посао – дан закључења 
правног посла, осим:</p>
<p>(1) кад се право стиче на непокретности као будућој 
ствари, даном стицања права сматра се дан примопредаје, односно дан ступања у 
посед те непокретности;</p>
<p>(2) кад је основ стицања уговор о доживотном 
издржавању, даном стицања права сматра се дан смрти примаоца издржавања, осим 
кад је доживотно издржавање уговорено, и то:</p>
<p>– у корист више лица, тако да се својина преноси на 
даваоца издржавања даном смрти последњег примаоца издржавања, односно уговором 
одређеног примаоца издржавања, даном стицања права сматра се дан смрти лица 
којим се врши пренос права својине на даваоца издржавања;</p>
<p>– у корист трећег лица тако да својина прелази на 
даваоца издржавања даном смрти лица са којим је давалац издржавања закључио 
уговор (у даљем тексту: сауговарач), даном стицања права сматра се дан смрти 
сауговарача;</p>
<p>(3) кад је основ стицања уговор о статусној промени – 
дан регистрације статусне промене, у складу са законом којим се уређује 
регистрација;</p>
<p>2) кад је основ стицања појединачни акт надлежног 
органа управе или другог органа или лица са јавним овлашћењем, односно одлука 
суда (укључујући одлуку којом се утврђује да је право стечено одржајем) – дан 
правоснажности тог акта, односно те одлуке, осим у случају из тачке 3) овог 
става;</p>
<p>3) кад је основ стицања правоснажни акт којим су 
оглашени наследници заоставштине – дан смрти оставиоца;</p>
<p>4) кад је основ стицања план поделе у статусној 
промени – дан регистрације статусне промене, у складу са законом којим се 
уређује регистрација;</p>
<p>5) кад је основ стицања одлука о расподели 
ликвидационог остатка – дан доношења одлуке, а ако је против те одлуке вођен 
спор – даном правоснажности одлуке којом је окончан спор у вези расподеле 
ликвидационог остатка;</p>
<p>6) код стицања права по самом закону на дан одређен 
законом – дан одређен законом по основу кога се право стиче.</p>
<p>Кад ималац права, држалац или корисник из члана 2. 
став 1. тач. 1) и 3) овог закона на земљишту површине до десет ари стекне право, 
државину или коришћење на граничном земљишту, након чега је површина те физичке 
целине земљишта преко десет ари, пореска обавеза за то земљиште настаје даном 
стицања права, државине или коришћења на граничном земљишту.</p>
<p>На настанак пореске обавезе за објекат није од утицаја 
врста дозволе за изградњу објекта (трајни објекти, привремени објекти и сл.), 
односно да ли је извршен упис објекта и права на њему у одговарајућем катастру, 
односно врста тог уписа.</p>
<p>*Службени гласник РС, број 95/2018</p>
<p>Престанак пореске обавезе</p>
<p>*Службени гласник РС, број 95/2018</p>
<p>Члан 10а</p>
<p>Обавеза по основу пореза на имовину престаје 
најранијим од следећих дана: </p>
<p>1) даном којим пореском обвезнику престаје право, 
државина или коришћење из члана 2. став 1. овог закона на непокретности, на које 
се порез на имовину плаћа у складу са чл. 2. и 2а овог закона; </p>
<p>2) даном престанка постојања непокретности; </p>
<p>3) даном почетка примене закона у складу са којим је 
право, државина или коришћење из члана 2. став 1. овог закона на које се порез 
на имовину плаћао престало бити предмет опорезивања;</p>
<p>4) даном којим друго лице стекне право, државину или 
коришћење на које се порез плаћа у складу са чл. 2. и 2а овог закона.</p>
<p>Даном престанка пореске обавезе на делу земљишта из 
члана 2. став 1. тач. 1) и 3) овог закона, престаје пореска обавеза на 
преосталом делу земљишта које је површине до десет ари.</p>
<p>*Службени гласник РС, број 95/2018</p>
<p>Пореске стопе</p>
<p>Члан 11.</p>
<p>Стопе пореза на имовину износе:</p>
<p>1) на 
непокретности пореског обвезника који 
води пословне књиге – до 0,4%</p>
<p>2) на 
земљишту код обвезника који не води 
пословне књиге – до 0,30%</p>
<p>3) на 
непокретности пореског обвезника који 
не води пословне књиге, осим на земљишту:</p>
<p></p>

	<table border="1" cellpadding="0" cellspacing="0" width="100%">
		<tr>
			<td valign="top">
			<p>На пореску основицу</p>
			</td>
			<td valign="top">
			<p>Плаћа се на име пореза</p>
			</td>
		</tr>
		<tr>
			<td valign="top">
			<p>(1) до 10.000.000 
			динара</p>
			</td>
			<td valign="top">
			<p>до 0,40%</p>
			</td>
		</tr>
		<tr>
			<td valign="top">
			<p>(2) од 10.000.000 до 
			25.000.000 динара</p>
			</td>
			<td valign="top">
			<p>порез из подтачке (1) + 
			до 0,6% на износ преко 10.000.000 динара</p>
			</td>
		</tr>
		<tr>
			<td valign="top">
			<p>(3) од 25.000.000 до 
			50.000.000 динара</p>
			</td>
			<td valign="top">
			<p>порез из подтачке (2) + 
			до 1,0% на износ преко 25.000.000 динара</p>
			</td>
		</tr>
		<tr>
			<td valign="top">
			<p>(4) преко 50.000.000 
			динара</p>
			</td>
			<td valign="top">
			<p>порез из подтачке (3) + 
			до 2,0% на износ преко 50.000.000 динара</p>
			</td>
		</tr>
	</table>

<p>


</p>
<p>У случају да скупштина јединице локалне самоуправе не 
утврди висину пореске стопе, или је утврди преко максималног износа из става 1. 
овог члана, порез на имовину утврдиће применом највише одговарајуће пореске 
стопе из става 1. овог члана на права на непокретности обвезника који води 
пословне књиге, односно обвезника који не води пословне књиге.</p>
<p>*Службени гласник РС, број 101/2010</p>
<p>**Службени гласник РС, број 24/2011</p>
<p>***Службени гласник РС, број 95/2018</p>
<p>Пореска ослобођења</p>
<p>Члан 12.</p>
<p>Порез на имовину не плаћа се на непокретности:</p>
<p>1) у јавној својини које користе директни и индиректни 
корисници буџетских средстава, корисници средстава организација за обавезно 
социјално осигурање и други корисници јавних средстава који су укључени у систем 
консолидованог рачуна трезора, према прописима којима се уређује буџетски 
систем, осим јавних предузећа;</p>
<p>2) дипломатских и конзуларних представништава страних 
држава, под условом реципроцитета;</p>
<p>3) у својини традиционалних цркава и верских 
заједница и других цркава и верских заједница регистрованих у складу са законом 
којим се уређује правни положај цркава и верских заједница, које су намењене и 
искључиво се користе за обављање богослужбене делатности;</p>
<p>4) које су од надлежног органа проглашене 
споменицима културе или историјским споменицима – на непокретности у целини, односно на посебне 
делове, који служе за ове намене;</p>
<p>5) брисана је (види члан 9. Закона – 135/2004-50)</p>
<p>6) пољопривредно и шумско земљиште које се поново 
приводи намени – пет година, рачунајући од почетка привођења намени;</p>
<p>7) путеве у јавној својини (укључујући путно земљиште 
и путне објекте, осим функционалних садржаја пута и пратећих садржаја за потребе 
корисника пута, у складу са законом којим се уређују путеви), пруге у јавној 
својини (укључујући земљишни појас испод пруге и са обе стране пруге који се 
сматра пружним појасом, у складу са законом којим се уређује железница), на 
друга добра у општој употреби у јавној својини, према прописима којима се 
уређује јавна својина, као и на изграђене обале за пристајање пловила (кејске 
зидове и слично), бродске преводнице, маневарску површину и полетно слетне стазе 
на аеродромима (укључујући земљиште испод њих);</p>
<p>7а) водно земљиште и водне објекте који су уписани у 
регистар катастра водног добра, односно катастра водних објеката, осим на 
објекте за узгој риба (рибњаке);</p>
<p>8) земљиште – за површину под објектом на који се 
порез плаћа, осим на земљиште под складишним или стоваришним 
објектом или објектом из члана 2б став 1. 
овог закона;</p>
<p>9) склоништа људи и добара од ратних дејстава
;</p>
<p>10) објекте обвезника пореза на доходак грађана на 
приходе од пољопривреде и шумарства, односно обвезника коме је пољопривреда 
претежна регистрована делатност, који су намењени и користе се искључиво за 
примарну пољопривредну производњу ;</p>
<p>11) објекте, односно делове објеката који у складу са 
прописима непосредно служе за обављање комуналних делатности;</p>
<p>12) за које је међународним уговором који је 
закључила Република Србија уређено да се неће плаћати порез на имовину;</p>
<p>13) у својини приватног партнера, односно друштва за 
посебне намене, у смислу прописа којима се уређује јавно-приватно партнерство (у 
даљем тексту: приватни партнер), и то на земљиште које је приватни партнер 
стекао након закључења уговора о концесији према коме је процењена вредност 
концесије најмање 50 милиона евра (у даљем тексту: накнадно стечено земљиште) и 
на објекте изграђене на накнадно стеченом земљишту, ако:</p>
<p>(1) је приватни партнер накнадно стечено земљиште 
прибавио у циљу испуњења обавеза из уговора о концесији;</p>
<p>(2) је приватни партнер накнадно стечено земљиште 
прибавио уз сагласност даваоца концесије;</p>
<p>(3) се накнадно стечено земљиште и на њему изграђени 
објекти користе искључиво за сврху извршења обавеза из уговора о концесији;</p>
<p>(4) се приватни партнер, у складу са уговором о 
концесији, обавезао да накнадно стечено земљиште и на њему изграђене објекте без 
накнаде пренесе у својину Републике Србије или другог лица које је давалац 
концесије у складу са уговором о концесији, као и да тај пренос изврши 
најкасније до дана престанка уговора о концесији по било ком основу; </p>
<p>14) за које је обвезник Црвени крст Србије, односно 
покрајинска, градска или општинска организација Црвеног крста основана на 
територији Републике Србије, које се искључиво користе за обављање делатности те 
организације Црвеног крста.</p>
<p>Порез на имовину на територији јединице локалне 
самоуправе не плаћа обвезник кад укупна основица за све његове непокретности на 
тој територији не прелази износ од 400.000 динара.</p>
<p>Одредбе става 1. тач. 2) до 11), 
тач. 13) и 14) и става 2. 
овог члана не примењују се на непокретности које се трајно дају другим лицима 
ради остваривања прихода, осим на непокретности из 
става 1. тачка 7) овог члана за које је уговором о концесији уређено да 
концесионар неће плаћати порез на имовину.</p>
<p>Трајним давањем другим лицима, у смислу става 3. овог 
члана, сматра се свако уступање непокретности другом лицу уз накнаду, које у 
току 12 месеци, непрекидно или са прекидима, траје дуже од 183 дана.</p>
<p>Порез на имовину не плаћа обвезник – ималац права на непокретности из члана 
2. овог закона, коју без накнаде уступи на коришћење лицу прогнаном после 1. 
августа 1995. године, ако прогнано лице и чланови 
његовог породичног домаћинства не остварују приходе, изузев прихода од земљишта 
које је предмет опорезивања.</p>
<p>Брисани су ранији ст. 6. и 7. (види члан 9. Закона - 
135/2004-50).</p>
<p>Брисан је ранији став 6. (види члан 9. Закона - 
101/2010-240).</p>
<p>Порез на имовину на непокретности обвезника који води 
пословне књиге, које од настанка пореске обавезе исказује у својим пословним 
књигама као добро искључиво намењено даљој продаји, 
које се не користе, не плаћа се за годину у 
којој је пореска обавеза настала, као ни за годину која следи тој години.</p>
<p>У случају из члана 7. став 7. овог закона обвезник 
нема право на пореско ослобођење из става 1. тачка 8) овог члана.</p>
<p>*Службени гласник РС, број 135/2004</p>
<p>**Службени гласник РС, број 61/2007</p>
<p>***Службени гласник РС, број 5/2009</p>
<p>****Службени гласник РС, број 101/2010</p>
<p>*****Службени гласник РС, број 24/2011</p>
<p>*6Службени гласник РС, број 78/2011</p>
<p>*7Службени гласник РС, број 47/2013</p>
<p>*8Службени гласник РС, број 95/2018</p>
<p>*9Службени гласник РС, 
број 86/2019</p>
<p>Члан 12а</p>
<p>Површина земљишта под објектом, у складу са чланом 12. 
став 1. тачка 8) овог закона, јесте површина земљишта испод објекта, искључујући 
површину испод ободних зидова тог објекта и степеништа изван габарита објекта, 
који нису у заједничкој недељивој својини. </p>
<p>Кад за део објекта обвезник нема обавезу плаћања 
пореза у складу са овим законом, право на пореско ослобођење из члана 12. став 
1. тачка 8) овог закона остварује се за део површине земљишта под објектом, у 
складу са ставом 1. овог члана, сразмеран учешћу корисне површине дела објекта 
на који се порез на имовину плаћа у укупној корисној површини тог објекта.</p>
<p>*Службени гласник РС, број 95/2018</p>
<p>Члан 12б</p>
<p>Објекти намењени за примарну пољопривредну производњу, 
у складу са чланом 12. став 1. тачка 10) овог закона, су објекти за смештај 
механизације за пољопривреду, репроматеријала, смештај и чување готових 
пољопривредних производа, стаје за гајење стоке, објекти за потребе гајења и 
приказивање старих аутохтоних сорти биљних култура и раса домаћих животиња и 
објекти за гајење печурки, пужева и риба.</p>
<p>*Службени гласник РС, број 86/2019</p>
<p>Порески кредити</p>
<p>Члан 13.</p>
<p>Утврђени порез
на 
кући за становање или стану у којем 
станује обвезник умањује се за 50%, а највише 20.000 динара.</p>
<p>Ако на једној 
кући за становање или стану има више обвезника, 
право на умањење утврђеног пореза има сваки обвезник који у тој 
кући за становање или стану 
станује, у висини сразмерној његовом уделу у праву на тој 
кући за становање или стану у 
односу на износ за који се порез умањује, у складу са ставом 1. овог члана.</p>
<p>Брисан је ранијистав 2. (види члан 4. Закона – 
5/2009-3).</p>
<p>Утврђени порез на куће за становање и станове површине 
до 60 m2, који нису на грађевинском земљишту, односно на земљишту у 
грађевинском подручју и не дају се у закуп, а у којима станују само лица старија 
од 65 година, умањује се за 75%.</p>
<p>Домаћинством, у смислу овог закона, сматра се 
заједница живота, привређивања и трошења остварених прихода чланова те 
заједнице.</p>
<p>*Службени гласник РС, број 101/2010</p>
<p>**Службени гласник РС, број 47/2013</p>
<p>***Службени гласник РС, број 95/2018</p>
<p>Део трећи</p>
<p>ПОРЕЗ НА НАСЛЕЂЕ И ПОКЛОН</p>
<p>Предмет опорезивања</p>
<p>Члан 14.</p>
<p>Порез на наслеђе и поклон плаћа се на право својине и 
друга права на непокретности из члана 2. став 1. овог закона, које наследници 
наследе, односно поклонопримци приме на поклон.</p>
<p>Порез на наслеђе и поклон плаћа се и на наслеђени, 
односно на поклон примљени:</p>
<p>1) готов новац;</p>
<p>2) штедни улог;</p>
<p>3) депозит у банци;</p>
<p>4) новчано потраживање;</p>
<p>5) право интелектуалне својине;</p>
<p>6) право својине на 
употребљаваном моторном возилу, 
употребљаваном пловилу, односно 
употребљаваном 
ваздухоплову и другим покретним стварима.</p>
<p>Поклоном, у смислу овог закона, сматра се и пренос без 
накнаде имовине правног лица, која је предмет опорезивања у складу са одредбама 
ст. 1, 2. и 4. до 6. овог члана.</p>
<p>Поклоном, у смислу овог закона, не сматра се:</p>
<p>1) пренос без накнаде права на непокретностима и 
покретним стварима из ст. 1. до 3. овог члана на који се плаћа порез на додату 
вредност, у складу са прописима којима се уређује порез на додату вредност, 
независно од постојања уговора о поклону;</p>
<p>2) приход физичког лица по основима који су изузети из 
дохотка за опорезивање, односно који је предмет опорезивања порезом на доходак 
грађана, у складу са законом којим се уређује опорезивање дохотка грађана;</p>
<p>3) приход правног лица који се укључује у обрачун 
основице за опорезивање порезом на добит правних лица, у складу са законом којим 
се уређује опорезивање добити правних лица.</p>
<p>Од опорезивања по овом закону изузима се пренос 
добитка у игри на срећу са организатора игре на добитника.</p>
<p>Од опорезивања порезом на наслеђе и поклон изузима се 
наслеђе, односно поклон, и то:</p>
<p>1) удела у правном лицу, односно хартија од вредности;</p>
<p>2) мопеда, мотокултиватора, трактора, радних машина, 
возила која нису моторна, односно возила која се не сматрају употребљаваним у 
смислу овог закона;</p>
<p>2a) пловила која се не сматрају употребљаваним у 
смислу овог закона;</p>
<p>2б) државних ваздухоплова, ваздухоплова без сопственог 
погона, односно ваздухоплова који се не сматрају употребљаваним у смислу овог 
закона;</p>
<p>2в) наслеђе, односно поклон, људских ћелија, ткива и 
органа;</p>
<p>3) новца, права, односно ствари из ст. 2. и 3. овог 
члана, које наследник наследи, односно поклонопримац прими на поклон, од истог 
лица, за вредност наслеђа односно поклона, до 100.000 динара у једној 
календарској години по сваком од тих основа.</p>
<p>Ако је вредност наслеђених, односно на поклон 
примљених ствари из ст. 2. и 3. овог члана, од истог лица у једној календарској 
години, по сваком од тих основа већа од 100.000 динара, од опорезивања се 
изузима 100.000 динара у тој календарској години по сваком од тих основа.</p>
<p>Употребљавано моторно возило, односно употребљавано 
пловило, односно употребљавани ваздухоплов, у смислу овог закона, јесте:</p>
<p>1) моторно возило, које је на територији Републике 
Србије најмање једанпут, почев од његове производње или последњег увоза, било 
регистровано у складу са прописима; </p>
<p>2) пловило, које је на територији Републике Србије 
најмање једанпут, почев од његове производње или последњег увоза, било уписано у 
прописани уписник у складу са прописима;</p>
<p>3) ваздухоплов, који је на територији Републике Србије 
најмање једанпут, почев од његове производње или последњег увоза, био уписан у 
прописани регистар или евиденцију.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p>Порески обвезник</p>
<p>Члан 15.</p>
<p>Обвезник пореза на наслеђе и поклон је резидент и 
нерезидент Републике Србије који наследи или на поклон прими право из члана 14. 
став 1. овог закона на непокретности која се налази на територији 
Републике 
Србије.</p>
<p>Обвезник пореза на наслеђе и поклон који наследи или 
на поклон прими предмет опорезивања из члана 14. ст. 2. и 3. овог закона је 
резидент Републике Србије за предмет који се налази на територији
Републике 
Србије или у иностранству.</p>
<p>Обвезник пореза на наслеђе и поклон који наследи или 
на поклон прими предмет опорезивања из члана 14. ст. 2. и 3. овог закона је 
нерезидент Републике Србије за предмет који се налази на територији
Републике 
Србије.</p>
<p>За сврху опорезивања порезом на наслеђе и поклон и 
порезом на пренос апсолутних права, у погледу резидентства правног лица 
примењују се одредбе закона којим се уређује порез на добит правних лица, а у 
погледу резидентства физичког лица – одредбе закона којим се уређује порез на 
доходак грађана.</p>
<p>*Службени гласник РС, број 61/2007</p>
<p>**Службени гласник РС, број 101/2010</p>
<p>***Службени гласник РС, број 47/2013</p>
<p> Пореска основица</p>
<p>Члан 16.</p>
<p>Основица пореза на наслеђе је тржишна вредност 
наслеђене имовине, умањена за износ дугова, трошкова и других терета које је 
обвезник дужан да исплати или на други начин измири из наслеђене имовине, на дан 
настанка пореске обавезе. </p>
<p>Основица пореза на поклон је тржишна вредност на 
поклон примљене имовине, на дан настанка пореске обавезе, коју утврђује 
надлежна 
организациона јединица Пореске управе (у даљем тексту: порески орган).</p>
<p>Брисан је ранији став 3. (види члан 13. Закона - 
101/2010-240).</p>
<p>*Службени гласник РС, број 5/2009</p>
<p>Настанак пореске обавезе</p>
<p>Члан 17.</p>
<p>Пореска обавеза у односу на наслеђе настаје даном 
правоснажности решења о наслеђивању, осим у случају из ст. 3. и 5. овог члана.</p>
<p>Пореска обавеза у односу на поклон настаје даном 
закључења уговора о поклону, односно даном овере изјаве или закључења другог 
акта по основу кога се имовина преноси без накнаде, а ако није закључен у 
писаној форми – даном пријема поклона, осим у случајевима из ст. 3. до 5. овог 
члана. </p>
<p>Ако је на непокретности која је предмет наслеђивања 
или поклона конституисано право плодоуживања, пореска обавеза настаје ранијим од 
следећих дана: даном престанка тог права, односно даном отуђења те 
непокретности. </p>
<p>Пореска обавеза у односу на поклон настаје даном 
правоснажности решења о наслеђивању, и то:</p>
<p>1) код стицања ствари и права из члана 14. овог закона 
у оставинском поступку пријемом уступљеног наследног дела;</p>
<p>2) код физичке деобе наследничке заједнице у 
оставинском поступку извршене без накнаде у несразмери са наслеђеним идеалним 
деловима.</p>
<p>Ако наслеђе, односно поклон које је предмет 
опорезивања у складу са чланом 14. овог закона, није пријављен у смислу
члана 35. овог закона, или је пријављен неблаговремено, 
или обвезник нема обавезу подношења пореске пријаве у складу са чланом 34. овог 
закона, сматраће се да је пореска 
обавеза настала даном сазнања надлежног пореског органа за наслеђе, односно 
поклон.</p>
<p>*Службени гласник РС, број 95/2018</p>
<p>**Службени гласник РС, број 86/2019</p>
<p>Пореске стопе</p>
<p>Члан 18.</p>
<p>Стопе пореза на наслеђе и поклон су пропорционалне.</p>
<p>*Службени гласник РС, број 101/2010</p>
<p>Члан 19.</p>
<p>Обвезници који се, у односу на оставиоца, односно 
поклонодавца, налазе у другом наследном реду по законском реду наслеђивања (у 
даљем тексту: наследни ред), порез на наслеђе и поклон плаћају по стопи од 1,5%.</p>
<p>Обвезници који се, у односу на оставиоца односно 
поклонодавца, налазе у трећем и даљем наследном реду, односно обвезници који са 
оставиоцем, односно поклонодавцем нису у сродству, порез на наслеђе и поклон 
плаћају по стопи од 2,5%.</p>
<p>*Службени гласник РС, број 61/2007</p>
<p>**Службени гласник РС, број 101/2010</p>
<p>Пореска ослобођења</p>
<p>Члан 20.</p>
<p>Брисан је (види члан 17. Закона - 101/2010-240)</p>
<p>Члан 21.</p>
<p>Порез на наслеђе и поклон не плаћа:</p>
<p>1) наследник првог наследног реда, супружник и 
родитељ оставиоца, односно поклонопримац првог наследног реда и 
супружник 
поклонодавца;</p>
<p>2) наследник, односно поклонопримац пољопривредник 
другог наследног реда који наслеђује, односно прима на поклон имовину која му 
служи за обављање пољопривредне делатности, ако је са оставиоцем, односно 
поклонодавцем непрекидно живео у домаћинству најмање 
једну годину пре смрти 
оставиоца, односно пре пријема поклона;</p>
<p>3) наследник, односно поклонопримац другог наследног 
реда – на један наслеђени, односно на поклон примљени стан, ако је са оставиоцем 
односно поклонодавцем непрекидно живео у заједничком домаћинству најмање годину 
дана пре смрти оставиоца, односно пре пријема поклона;</p>
<p>4) поклонопримац – на имовину која му је уступљена у 
оставинском поступку, коју би наследио да се наследник – поклонодавац одрекао 
наслеђа;</p>
<p>5) фондација, на наслеђену или на поклон 
примљену имовину која служи искључиво за остваривање општекорисног циља ради 
кога је фондација основана;</p>
<p>5a) задужбина, односно удружење, основано ради 
остваривања општекорисног циља у смислу закона који уређује задужбине, 
регистровано у складу са законом – на наслеђену или на поклон примљену имовину 
која служи искључиво за намене за које је та задужбина, односно удружење 
основано;</p>
<p>6) наследник, односно поклонопримац амбулантних 
возила, специјалних путничких возила за обуку кандидата за возаче са уграђеним 
дуплим ножним командама, као и путничких возила за такси и "rent a car" који су 
посебно означени; </p>
<p>6а) се на поделу имовине која је заједнички стечена од 
стране супружника за време трајања брака, која се врши између бивших супружника 
чиме се уређују њихови имовински односи у вези са разводом брака;</p>
<p>7) брисана је (види члан 15. Закона – 135/2004-50)</p>
<p>8) Република Србија, аутономна покрајина, односно 
јединица локалне самоуправе, као наследник, односно поклонопримац;</p>
<p>9) брисана је (види члан 7. Закона – 5/2009-3)</p>
<p>10) брисана је (види члан 7. Закона – 5/2009-3)</p>
<p>11) брисана је (види члан 7. Закона – 5/2009-3)</p>
<p>12) прималац донације по међународном уговору који је 
закључила Република Србија, када је тим уговором уређено да се на добијен новац, 
ствари или права, неће плаћати порез на поклон;</p>
<p>13) се на имовину примљену од Републике Србије, 
аутономне покрајине, односно јединице локалне самоуправе;</p>
<p>14) се на пренос без накнаде права на непокретности 
лицу (или неком од лица) које је, у складу са уговором о концесији, давалац 
концесије, а који пренос у поступку реализације уговора о концесији врши 
приватни партнер, ако је процењена вредност концесије најмање 50 милиона евра.</p>
<p>Ако наследник, односно поклонопримац из става 1. 
тачка 2) овог члана промени занимање пре истека пет година од дана када је 
наследио, односно примио на поклон имовину, дужан је да о промени занимања 
поднесе пријаву надлежном пореском органу у року од 30 дана од дана настанка 
промене.</p>
<p>У случају престанка обављања такси или "rent a car" 
делатности, као и у случају поклона или отуђења на други начин без накнаде 
путничког возила прибављеног за обављање тих делатности пре истека рока од 
пет година од дана набавке, обвезник пореза је дужан да то пријави надлежном 
пореском органу у року од 30 дана од дана престанка обављања делатности, 
поклона односно отуђења, да плати порез на наслеђе и поклон који би био дужан да 
плати да није користио пореску олакшицу и камату која се плаћа због доцње у 
плаћању пореза, од дана набавке до дана пријављивања.</p>
<p>У случају из става 2. овог члана наследник, односно 
поклонопримац плаћа порез на наслеђе и поклон по стопи из члана 19. став 1. 
овог закона.</p>
<p>Када наследник, односно поклонопримац другог наследног 
реда стиче од оставиоца, односно поклонодавца из става 1. тачка 3) овог члана 
истовремено више од једног стана, порез на наслеђе и поклон не плаћа се на онај 
од наслеђених, односно на поклон примљених станова у коме је наследник, односно 
поклонопримац имао пребивалиште на дан смрти оставиоца, односно на дан пријема 
поклона, а ако ни у једном од тих станова није имао пребивалиште – на стан који 
је најмање површине.</p>
<p>Стицање имовине у оставинском поступку пријемом 
уступљеног наследног дела, сматра се поклоном у смислу овог закона.</p>
<p>*Службени гласник РС, број 80/2002</p>
<p>**Службени гласник РС, број 135/2004</p>
<p>***Службени гласник РС, број 61/2007</p>
<p>****Службени гласник РС, број 5/2009</p>
<p>*****Службени гласник РС, број 101/2010</p>
<p>*6Службени гласник РС, број 47/2013</p>
<p>*7Службени гласник РС, број 95/2018</p>
<p>Порески кредит</p>
<p>Члан 22.</p>
<p>Резидент Републике Србије који наследи, односно на 
поклон прими, предмет опорезивања из члана 14. ст. 2. и 3. овог закона који 
се налази у иностранству, на које наслеђе, односно поклон, је у држави на чијој 
територији се тај предмет налази порез плаћен, има право на умањење пореза на 
наслеђе и поклон у Републици Србији утврђеног према одредбама овог закона, у 
висини пореза на наслеђе, односно на поклон, плаћеног у тој држави, а највише до 
износа који би се платио применом одредаба овог закона, на наслеђе, односно на 
поклон, остварен у тој држави.</p>
<p>*Службени гласник РС, број 101/2010</p>
<p>**Службени гласник РС, број 47/2013</p>
<p>Део четврти</p>
<p>ПОРЕЗ НА ПРЕНОС АПСОЛУТНИХ ПРАВА</p>
<p>Предмет опорезивања</p>
<p>Члан 23.</p>
<p>Порез на пренос апсолутних права плаћа се код преноса 
уз накнаду:</p>
<p>1) права својине на непокретности;</p>
<p>2) права интелектуалне својине;</p>
<p>3) брисана је (види члан 8. Закона – 5/2009-3)</p>
<p>4) права својине на 
употребљаваном моторном возилу – осим на мопеду, 
мотокултиватору, трактору и радној машини, права својине на 
употребљаваном пловилу, односно 
права својине на употребљаваном ваздухоплову са сопственим погоном – осим државног;</p>
<p>5) права коришћења
грађевинског земљишта 
.</p>
<p>6) брисана је (види члан 17. Закона – 135/2004-50)</p>
<p>7) брисана је (види члан 17. Закона – 47/2013-3)</p>
<p>Порез на пренос апсолутних права плаћа се и код 
давања грађевинског земљишта у јавној својини у закуп, у складу са законом 
који уређује планирање и изградњу, односно 
водног земљишта у јавној својини у закуп, у складу са законом којим се уређују 
воде, на период дужи од једне године или на 
неодређено време, ради изградње објеката.</p>
<p>*Службени гласник РС, број 135/2004</p>
<p>**Службени гласник РС, број 101/2010</p>
<p>***Службени гласник РС, број 47/2013</p>
<p>****Службени гласник РС, број 95/2018</p>
<p>Члан 24.</p>
<p>Преносом уз накнаду, који је предмет опорезивања 
порезом на пренос апсолутних права, сматра се и:</p>
<p>1) стицање права својине и других права из члана 23. 
овог закона на основу правоснажне судске одлуке или другог 
појединачног акта државног, 
односно другог надлежног органа или лица са јавним овлашћењем;</p>
<p>2) стицање права својине одржајем;</p>
<p>3) пренос уз накнаду целокупне имовине правног лица;</p>
<p>4) продаја стечајног дужника као правног лица – ако 
купац није преузео обавезе правног лица које је купио, или је преузео само део 
тих обавеза.</p>
<p>*Службени гласник РС, број 47/2013</p>
<p>**Службени гласник РС, број 95/2018</p>
<p> Члан 24а</p>
<p>Од опорезивања порезом на пренос апсолутних права 
изузима се:</p>
<p>1) пренос, односно стицање апсолутног права из чл. 23. 
и 24. овог закона на који се плаћа порез на додату вредност, у складу са законом 
којим се уређује порез на додату вредност;</p>
<p>2) пренос, односно стицање апсолутног права из чл. 23. 
и 24. овог закона по основу расподеле ликвидационог остатка, који се опорезује у 
складу са законом који уређује опорезивање дохотка грађана, односно добити 
правних лица;</p>
<p>3) пренос апсолутног права из члана 23. овог закона са 
правног претходника на правног следбеника у статусној промени, у складу са 
законом којим се уређују привредна друштва;</p>
<p>4) замена моторног возила, пловила, односно 
ваздухоплова извршена у гарантном року у складу са условима из гаранције, ако 
стране између којих се замена врши, поред моторног возила, пловила или 
ваздухоплова који се замењују, не дају другој страни и доплату у новцу или 
накнаду у другом облику;</p>
<p>5) стицање права својине на посебним деловима 
непокретности деобом сувласничке заједнице између сувласника у сразмери са 
њиховим сувласничким деловима на дан деобе;</p>
<p>6) пренос апсолутних права по основу експропријације.</p>
<p>*Службени гласник РС, број 47/2013</p>
<p>Порески обвезник</p>
<p>Члан 25.</p>
<p>Обвезник пореза на пренос апсолутних права је 
продавац, односно преносилац права из члана 23. став 1. тач. 1), 2) и 4) 
овог закона.</p>
<p>У случају из члана 23. став 1. тачка 5) и став 2. 
овог закона, обвезник пореза на пренос апсолутних права је лице коме се 
земљиште даје на 
коришћење , односно у закуп
.</p>
<p>Брисан је ранији став 3. (види члан 20. Закона - 
47/2013-3).</p>
<p>Кад се апсолутно право преноси по основу уговора о 
доживотном издржавању, обвезник пореза је давалац издржавања.</p>
<p>У случају из члана 24. овог закона, обвезник 
пореза на пренос апсолутног права је лице које стиче апсолутно право.</p>
<p>Кад се апсолутно право преноси по основу уговора о 
размени, обвезник пореза одређује се у складу са ст. 1. до 4. овог члана за 
свако апсолутно право из чл. 23. и 24. овог закона које је предмет размене.</p>
<p>*Службени гласник РС, број 135/2004</p>
<p>**Службени гласник РС, број 61/2007</p>
<p>***Службени гласник РС, број 5/2009</p>
<p>****Службени гласник РС, број 101/2010</p>
<p>*****Службени гласник РС, број 47/2013</p>
<p>*6Службени гласник РС, број 95/2018</p>
<p></p>
<p>Члан 26.</p>
<p>Лице-резидент Републике Србије обвезник је пореза на 
пренос апсолутних права из члана 23. став 1. тачка 2) овог закона за пренос 
остварен у Републици Србији и ван њене територије.</p>
<p>Лице-нерезидент Републике Србије обвезник је пореза 
на пренос апсолутних права из члана 23. став 1. тачка 2) овог закона само за 
пренос остварен на територији Републике Србије.</p>
<p>Порез на пренос апсолутних права у осталим 
случајевима из чл. 23. и 24. овог закона плаћа се на пренос тих права, односно 
на давање грађевинског, односно водног земљишта у закуп из члана 23. став 2. овог закона, 
остварен на територији Републике Србије.</p>
<p>*Службени гласник РС, број 5/2009</p>
<p>**Службени гласник РС, број 101/2010</p>
<p>***Службени гласник РС, број 95/2018</p>
<p>Пореска основица</p>
<p>Члан 27.</p>
<p>Основица пореза на пренос апсолутних права је 
уговорена цена у тренутку настанка пореске обавезе, уколико није нижа од тржишне 
вредности.</p>
<p>Уколико надлежни порески орган оцени да је уговорена 
цена нижа од тржишне, има право да у року од 60 дана од дана пријема 
пореске 
пријаве поднете у складу са чланом 36. став 1. овог закона, односно од 
дана сазнања надлежног пореског органа за пренос, утврди пореску основицу у 
висини тржишне вредности.</p>
<p>Брисан је ранији став 3. (види члан 21. Закона – 
135/2004-50)</p>
<p>Кад обвезник нема обавезу подношења пореске пријаве у 
складу са чланом 34. овог закона, рок из става 2. овог члана почиње да тече од 
дана предаје јавном бележнику, односно пореском органу, доказа од значаја за 
остваривање права на пореско ослобођење које порески орган не може прибавити 
разменом података између државних органа преко Сервисне магистрале органа, у 
складу са законом којим се уређује електронска управа (у даљем тексту: СМО), 
односно од дана истека рока остављеног обвезнику у пореском поступку за 
достављање тих доказа.</p>
<p>Ако порески орган у року из ст. 2. и 3. овог члана не 
утврди пореску основицу у висини тржишне вредности, пореску основицу чини 
уговорена цена.</p>
<p>У случају из члана 23. став 1. тач. 4) и 5) 
и став 2. овог закона, пореску основицу чини тржишна вредност права која 
се преносе, односно дају у закуп, на дан настанка пореске обавезе, коју утврђује 
надлежни порески орган.</p>
<p>Брисан је ранији став 5. (види члан 24. Закона - 
101/2010-240).</p>
<p>Код преноса апсолутних права из члана 24. тачка 4) 
овог закона пореска основица је:</p>
<p>1) тржишна вредност коју утврђује надлежни порески 
орган у складу са ставом 5. овог члана – ако купац није преузео обавезе правног 
лица које је купио;</p>
<p>2) разлика између тржишне вредности из тачке 1) овог 
става и вредности преузетих обавеза на дан закључења уговора – ако је купац 
преузео део обавеза правног лица које је купио.</p>
<p>Ако се пореска основица утврђује за пренос права на 
објекту који је срушен пре истека рока из 
ст. 2. и 3. овог члана, тржишна вредност 
тог објекта утврђује се према тржишној вредности одговарајућег објекта, за 
сразмерну површину.</p>
<p>У случају преноса апсолутног права који није 
обухваћен одредбама ст. 1. до 6. овог члана, пореску основицу чини тржишна 
вредност апсолутног права, коју утврђује надлежни порески орган.</p>
<p>*Службени гласник РС, број 135/2004</p>
<p>**Службени гласник РС, број 61/2007</p>
<p>***Службени гласник РС, број 47/2013</p>
<p>****Службени гласник РС, број 95/2018</p>
<p>*****Службени гласник РС, број 86/2019</p>
<p>Члан 28.</p>
<p>Код размене права из чл. 23, 24. и 24а овог закона, 
пореска основица се утврђује за свако право које је предмет размене, у складу са 
одредбом члана 27. овог закона.</p>
<p>*Службени гласник РС, број 61/2007</p>
<p>Настанак пореске обавезе</p>
<p>Члан 29.</p>
<p>Пореска обавеза настаје даном закључења уговора о 
преносу апсолутних права, односно о давању грађевинског, 
односно водног земљишта у закуп из 
члана 23. став 2. овог закона, осим у 
случајевима из ст. 2. до 9. овог члана.</p>
<p>Кад је предмет уговора из става 1. овог члана 
непокретност као будућа ствар, пореска обавеза настаје примопредајом, односно 
ступањем у посед непокретности.</p>
<p>Кад није сачињен пуноважан уговор о преносу права на 
непокретности, у смислу закона којим се уређује промет непокретности, сматраће 
се да је пореска обавеза настала даном када је стицалац права на непокретности 
ступио у посед непокретности.</p>
<p>Ако се пренос апсолутних права врши по основу уговора 
о доживотном издржавању, пореска обавеза настаје даном смрти примаоца 
издржавања, односно даном смрти сауговарача ако је доживотно издржавање 
уговорено у корист трећег лица, а уговором није одређено да својина прелази на 
даваоца издржавања у тренутку смрти трећег лица.</p>
<p>Код стицања права на основу одлуке суда, односно 
другог акта државног, односно другог надлежног органа или лица са јавним 
овлашћењем, пореска обавеза настаје даном правоснажности те одлуке, односно 
даном коначности тог акта, осим у случају из става 2. овог члана.</p>
<p>Код стицања права својине одржајем (члан 24. тачка 
2) овог закона), пореска обавеза настаје даном правоснажности судске одлуке 
којом је то право утврђено.</p>
<p>Брисан је ранији став 7. (види члан 22. Закона - 
47/2013-3).</p>
<p>Код стицања права из вишка деобне стечајне масе 
пореска обавеза настаје даном правоснажности решења о деоби стечајне масе.</p>
<p>Код стицања права расподелом ликвидационог остатка 
пореска обавеза настаје даном доношења одлуке о расподели ликвидационог остатка, 
а ако је против те одлуке вођен спор – даном правоснажности одлуке којом је 
окончан спор у вези расподеле ликвидационог остатка.</p>
<p>Ако уговор о преносу апсолутног права уговор о 
закупу, одлука суда, односно акт државног, 
односно другог надлежног органа или лица са јавним овлашћењем 
или други правни 
основ преноса права из чл. 23. и 24. овог закона, нису пријављени или су 
пријављени неблаговремено, или обвезник нема 
обавезу подношења пореске пријаве у складу са чланом 34. овог закона, сматраће се да је пореска обавеза настала даном 
сазнања надлежног пореског органа за пренос.</p>
<p>*Службени гласник РС, број 5/2009</p>
<p>**Службени гласник РС, број 101/2010</p>
<p>***Службени гласник РС, број 47/2013</p>
<p>****Службени гласник РС, број 95/2018</p>
<p>*****Службени гласник РС, број 86/2019</p>
<p>Пореске стопе</p>
<p>Члан 30.</p>
<p>Стопа пореза на пренос апсолутних права износи 2,5%.</p>
<p>*Службени гласник РС, број 5/2009</p>
<p>Пореска ослобођења</p>
<p>Члан 31.</p>
<p>Порез на пренос апсолутних права не плаћа се:</p>
<p>1) кад се апсолутно право преноси ради измирења обавеза по основу јавних 
прихода, у складу са прописима којима се уређује 
порески поступак и пореска администрација;</p>
<p>2) кад се преноси право својине на непокретности 
дипломатских и конзуларних представништава страних држава, под условом 
реципроцитета;</p>
<p>3) код улагања апсолутних права у капитал привредног 
друштва – резидента Републике Србије, у складу са законом којим се уређују 
привредна друштва;</p>
<p>4) кад физичко лице откупом стамбене зграде или стана 
у друштвеној, односно државној својини са станарским правом, односно правом 
дугорочног закупа, стекне својину или сусвојину на тој згради, 
или стану, 
сразмерно учешћу друштвеног, односно државног капитала у укупном капиталу 
преносиоца права;</p>
<p>5) на размену земљишта којом најмање 
једно правно или физичко лице коме је пољопривреда 
претежна делатност, 
односно занимање прибавља пољопривредно или шумско земљиште ради његовог 
груписања;</p>
<p>6) кад се по основу уговора који за предмет има 
доживотно издржавање, право својине на непокретности преноси на даваоца 
доживотног издржавања – супружника сауговарача, односно лице које се у односу на 
сауговарача налази у првом наследном реду, на део непокретности који би давалац 
издржавања по закону наследио од сауговарача да је на дан закључења тог уговора 
отворено наслеђе сауговарачеве имовине;</p>
<p>7) брисана је (види члан 15. Закона – 5/2009-3)</p>
<p>8) на пренос уз накнаду амбулантних возила, 
специјалних путничких возила за обуку кандидата за возаче са уграђеним дуплим 
ножним командама, као и путничких возила за такси и "rent a car" који су посебно 
означени;</p>
<p>8а) код продаје правног лица као стечајног дужника – у 
сразмери са учешћем друштвеног, односно државног капитала у укупном капиталу тог 
правног лица;</p>
<p>9) брисана је (види члан 23. Закона – 135/2004-50)</p>
<p>9а) на пренос апсолутног права из чл. 23. или 24. овог 
закона на имовини или делу имовине субјекта приватизације, укључујући и имовину, 
односно део имовине субјекта приватизације у реструктурирању, са субјекта 
приватизације на купца имовине у поступку приватизације, по прописима којима се 
уређује приватизација</p>
<p>9б) брисана је (види члан 15. Закона – 5/2009-3)</p>
<p>10) брисана је (види члан 15. Закона – 5/2009-3)</p>
<p>11) брисана је (види члан 15. Закона – 5/2009-3)</p>
<p>12) на пренос апсолутних права из члана 23. овог 
закона лицу (или неком од лица) које је, у складу са уговором о концесији, 
давалац концесије, а који пренос у поступку реализације уговора о концесији врши 
приватни партнер, ако је процењена вредност концесије најмање 50 милиона евра;</p>
<p>12а) на стицање имовине, односно на остваривање 
обештећења по закону којим се уређује враћање одузете имовине и обештећење за 
одузету имовину, односно по закону којим се уређује враћање (реституција) 
имовине црквама и верским заједницама;</p>
<p>12б) код конверзије, 
односно претварања права коришћења, односно права 
закупа, у право својине на грађевинском земљишту, у складу са законом којим се 
уређују планирање и изградња, односно 
законом којим се уређује претварање права коришћења у право својине на 
грађевинском земљишту уз накнаду;</p>
<p>12в) код стицања права својине на земљишту по основу 
комасације, односно урбане комасације;</p>
<p>13) када је обвезник Република Србија, аутономна 
покрајина, односно јединица локалне самоуправе;</p>
<p>14) када је међународним уговором који је закључила 
Република Србија уређено да се неће плаћати порез на пренос апсолутних права.</p>
<p>У случају престанка обављања такси или "rent a car" 
делатности, као и у случају продаје или отуђења уз накнаду на други начин 
путничког возила прибављеног за обављање тих делатности пре истека рока од 
пет година од дана набавке, стицалац права својине на
путничком 
возилу је дужан да то пријави надлежном пореском органу у року од 
30 
дана од дана престанка обављања делатности, продаје односно отуђења, 
а обвезник 
пореза - да плати порез на пренос апсолутних права који би био дужан да плати 
да није користио пореску олакшицу и камату која се плаћа због доцње у плаћању 
пореза, од дана набавке до дана пријављивања.</p>
<p>Лице на које је пренето право својине на
путничком возилу за такси или "rent a car" који је посебно означен, 
солидарни је јемац за измирење пореске обавезе на пренос апсолутних права у 
случају из става 2. овог члана.</p>
<p>Одредба става 1. тачка 3) овог члана не примењује се 
на пренос права својине на моторном возилу,
 пловилу, 
односно ваздухоплову.</p>
<p>*Службени гласник РС, број 135/2004</p>
<p>**Службени гласник РС, број 61/2007</p>
<p>***Службени гласник РС, број 5/2009</p>
<p>****Службени гласник РС, број 101/2010</p>
<p>*****Службени гласник РС, број 47/2013</p>
<p>*6Службени гласник РС, број 95/2018</p>
<p>Члан 31а.</p>
<p>Порез на пренос апсолутних права не плаћа се на 
пренос права својине на стану или породичној стамбеној згради (у даљем тексту: 
стан), односно својинском уделу на стану или породичној стамбеној згради
физичком лицу које купује први стан (у даљем тексту: купац првог стана), за 
површину која за купца првог стана износи до 40 m² и за чланове његовог 
породичног домаћинства који од 1. јула 2006. године нису имали у својини, 
односно сусвојини стан на територији Републике Србије до 15 m² по сваком члану 
(у даљем тексту: одговарајући стан), под условом да:</p>
<p>1) је купац првог стана пунолетни држављанин Републике 
Србије, са пребивалиштем на територији Републике Србије;</p>
<p>2) купац првог стана од 1. јула 2006. године до дана 
овере уговора о купопродаји на основу кога купац стиче први стан, није имао у 
својини, односно сусвојини стан на територији Републике Србије.</p>
<p>Ако купац првог стана купује својински удео на стану, 
право на пореско ослобођење из става 1. овог члана остварује се у сразмери са 
својинским уделом у односу на површину до 40 m², односно до 15 m².</p>
<p>Породичним домаћинством купца првог стана, у смислу 
става 1. овог члана, сматра се заједница живота, привређивања и трошења прихода 
купца првог стана, његовог супружника, купчеве деце, купчевих усвојеника, деце 
његовог супружника, усвојеника његовог супружника, купчевих родитеља, његових 
усвојитеља, родитеља његовог супружника, усвојитеља купчевог супружника, са 
истим пребивалиштем као купац првог стана.</p>
<p>Ако је површина стана који купац првог стана купује 
већа од површине одговарајућег стана из става 1. овог члана, порез се плаћа на 
пренос права својине на разлику површине купљеног и површине одговарајућег 
стана.</p>
<p>*Службени гласник РС, број 61/2007</p>
<p>**Службени гласник РС, број 47/2013</p>
<p>Члан 31б.</p>
<p>Право на пореско ослобођење у складу са одредбама 
члана 31а овог закона нема обвезник који право својине на стану преноси:</p>
<p>1) лицу на основу чије прве куповине стана је једном 
остварено право на рефундацију пореза на додату вредност, у складу са законом 
којим се уређује порез на додату вредност, или на пореско ослобођење од плаћања 
пореза на пренос апсолутних права у складу са одредбама овог става и члана 31а 
овог закона;</p>
<p>2) члану породичног домаћинства купца првог стана за 
кога је једном остварено право на рефундацију пореза на додату вредност, у 
складу са законом којим се уређује порез на додату вредност, или на пореско 
ослобођење од плаћања пореза на пренос апсолутних права у складу са одредбама 
овог става и члана 31а овог закона.</p>
<p>Надлежни порески орган води евиденцију о уговорима о 
купопродаји станова за које је тај орган утврдио право на пореско ослобођење у 
складу са одредбама става 1. овог члана и члана 31а овог закона, о износима 
пореза на пренос апсолутних права који због тога нису наплаћени на територији 
јединице локалне самоуправе, о купцима првог стана и о члановима њиховог 
породичног домаћинства за које је то право искоришћено.</p>
<p>Надлежни порески орган је дужан да тромесечно, у року 
од двадесет дана по истеку тромесечја, Министарству финансија – организационој 
јединици надлежној за послове буџета, доставља извештај о износима пореза из 
става 2. овог члана, у претходном тромесечју.</p>
<p>*Службени гласник РС, број 61/2007</p>
<p>Део пети</p>
<p>УТВРЂИВАЊЕ И НАПЛАТА ПОРЕЗА НА ИМОВИНУ</p>
<p>Члан 32.</p>
<p>Утврђивање и наплата пореза на имовину, пореза на 
наслеђе и поклон и пореза на пренос апсолутних права врши се на начин 
одређен 
овим законом.</p>
<p>У погледу начина утврђивања, поступка по правним 
лековима, начина и рокова плаћања пореза, камате, повраћаја пореза, застарелости 
наплате, принудне наплате, казнених одредаба и осталог што није посебно уређено 
овим законом, примењује се закон којим се уређује порески поступак и пореска 
администрација.</p>
<p>*Службени гласник РС, број 135/2004</p>
<p>Утврђивање пореза</p>
<p>Члан 33.</p>
<p>Обвезник пореза на имовину који води пословне књиге 
порез на имовину утврђује самоопорезивањем. </p>
<p>Порез на имовину утврђује решењем орган јединице 
локалне самоуправе на чијој територији се налази непокретност за коју се 
утврђује порез (у даљем тексту: надлежни орган јединице локалне самоуправе), и 
то:</p>
<p>1) обвезнику који не води пословне књиге;</p>
<p>2) обвезнику који води пословне књиге, у поступку 
контроле, ако обвезник није утврдио пореску обавезу или ју је утврдио нетачно 
или непотпуно.</p>
<p>Надлежни орган јединице локалне самоуправе утврђивање 
пореза врши на основу података из пореске пријаве, пословних књига пореског 
обвезника, података из евиденција надлежних органа и других података којима тај 
орган располаже, а од значаја су за утврђивање пореске обавезе.</p>
<p>Решење о утврђивању пореза на имовину обвезнику који 
не води пословне књиге, на основу података у пореској пријави и других података 
којима располаже, надлежни орган јединице локалне самоуправе може донети 
непосредним одлучивањем, без претходног изјашњавања обвезника о чињеницама које 
су од значаја за одлучивање.</p>
<p>Промене у току пореске године од значаја за висину 
обавезе по основу пореза на имовину не утичу на утврђивање пореске обавезе за ту 
годину истом обвезнику (који води, односно који не води пословне књиге), осим у 
случају из члана 12. став 3. овог закона.</p>
<p>*Службени гласник РС, број 95/2018</p>
<p>Члан 33а</p>
<p>За сврху опорезивања порезом на наслеђе и поклон, 
односно порезом на пренос апсолутних права, наслеђе и поклон који су остварени – 
примљени у страној валути, односно пренос апсолутних права извршен уз накнаду у 
страној валути, конвертује се из стране валуте у динар, на дан настанка пореске 
обавезе, по курсу за конверзију износа из стране валуте у динар уређеним законом 
којим су уређени порески поступак и пореска администрација.</p>
<p>*Службени гласник РС, број 47/2013</p>
<p>Члан 33б</p>
<p>Пореска пријава за утврђивање пореза на имовину не 
подноси се кад обвезнику који не води пословне књиге, по основу исправе коју је 
саставио, оверио или потврдио јавни бележник (у даљем тексту: извршење радње), 
односно правоснажне одлуке коју је јавни бележник донео у вршењу законом 
поверених јавних овлашћења, пореска обавеза настаје или престаје даном извршења 
радње, односно даном правоснажности одлуке.</p>
<p>Јавни бележник дужан је да исправу из става 1. овог 
члана у року од 24 сата од тренутка извршења радње, односно правоснажну одлуку 
коју је донео у оквиру законом поверених јавних овлашћења у року од 24 сата од 
дана правоснажности, по службеној дужности, учини доступном, односно достави 
кроз електронски шалтер путем којег се достављају исправе и размењују подаци у 
поступку уписа у катастар непокретности и катастар водова (у даљем тексту: 
е-шалтер) републичком органу надлежном за послове катастра непокретности и 
катастра водова (у даљем тексту: орган надлежан за послове катастра), односно 
преко е-шалтера и СМО надлежном органу јединице локалне самоуправе.</p>
<p>Јавни бележник дужан је да уз исправу, односно одлуку 
из става 1. овог члана, на начин и у роковима из става 2. овог члана, достави и 
податке из изјашњења обвезника који не води пословне књиге о:</p>
<p>1) праву на пореско ослобођење по основу чл. 12. до 
12б овог закона, односно на порески кредит по основу члана 13. овог закона;</p>
<p>2) томе да ли је земљиште на којем обвезник стиче 
право из члана 2. став 1. овог закона гранично са земљиштем на коме је обвезник 
ималац права, тако да је њихова укупна површина преко 10 ари, односно да ли је 
престанком права на делу земљишта том обвезнику површина преосталог дела 
земљишта тог обвезника до 10 ари;</p>
<p>3) корисној површини непокретности која је предмет 
опорезивања; </p>
<p>4) години у којој је извршена изградња, односно 
последња реконструкција објекта.</p>
<p>Јавни бележник дужан је да уз исправу, односно одлуку 
из става 1. овог члана, на начин и у роковима из става 2. овог члана, достави и:</p>
<p>1) доказе од значаја за утврђивање пореске обавезе, 
односно за остваривање права на пореско ослобођење или порески кредит, које му 
је доставио обвезник који не води пословне књиге до извршења радње, односно до 
правоснажности одлуке;</p>
<p>2) податке о исправи коју је саставио, оверио или 
потврдио јавни бележник, односно о правоснажној одлуци коју је јавни бележник 
донео у вршењу законом поверених јавних овлашћења и о непокретности која је 
предмет опорезивања (о врсти, месту, начину коришћења неизграђеног грађевинског 
земљишта и др.).</p>
<p>Даном истека рока из става 2. овог члана сматраће се 
да је надлежни орган јединице локалне самоуправе сазнао за настанак, односно 
престанак пореске обавезе који се врши по основу исправе или одлуке из става 1. 
овог члана и да је примио податке из става 3. и става 4. тачка 2) овог члана, 
као и доказе из става 4. тачка 1) овог члана.</p>
<p>Кад обвезник који не води пословне књиге јавном 
бележнику није доставио изјашњење по свим тачкама из става 3. овог члана, или 
кад није доставио све доказе од значаја за утврђивање пореске обавезе, односно 
за остваривање права на пореско ослобођење, односно на порески кредит, које 
надлежни орган јединице локалне самоуправе не може прибавити разменом података 
између државних органа преко СМО, обвезник је дужан да те податке, односно 
доказе достави надлежном органу јединице локалне самоуправе у року од 30 дана од 
истека рока из става 2. овог члана, или на захтев тог органа у остављеном року у 
пореском поступку.</p>
<p>Ако обвезник који не води пословне књиге у прописаном, 
односно остављеном року не достави податке, односно доказе из става 6. овог 
члана, сматраће се да њима не располаже, па се пореска обавеза утврђује на 
основу података и доказа којима располаже надлежни орган јединице локалне 
самоуправе.</p>
<p>Јавни бележник дужан је да потписано изјашњење 
обвезника о подацима из става 3. овог члана здружи у спис предмета и примерак 
достави надлежном органу јединице локалне самоуправе, у року из става 2. овог 
члана.</p>
<p>Изузетно од ст. 1. до 8. овог члана, лице коме по 
основу наслеђа непокретности, за коју не постоје подаци у катастру непокретности 
и катастру водова, настане обавеза по основу пореза на имовину као обвезнику 
који не води пословне књиге, дужно је да поднесе пореску пријаву за утврђивање 
пореза на имовину, или даном правоснажности одлуке по основу које је наслеђе 
остварено, преко јавног бележника који је донео ту одлуку у вршењу законом 
поверених јавних овлашћења, или надлежном органу јединице локалне самоуправе у 
року од 30 дана од дана правоснажности одлуке.</p>
<p>Јавни бележник дужан је да примљену пореску пријаву из 
става 9. овог члана, попуњену и потписану од стране обвезника, са правоснажном 
одлуком коју је донео у вршењу законом поверених јавних овлашћења и доказима од 
значаја за утврђивање пореске обавезе које му је обвезник предао до дана 
правоснажности те одлуке, у року од 24 сата од дана правоснажности, по службеној 
дужности, достави у складу са ставом 2. овог члана.</p>
<p>Даном предаје пореске пријаве јавном бележнику у 
складу са ставом 9. овог члана, сматраће се да је обвезник који не води пословне 
књиге пореску пријаву предао непосредно надлежном органу јединице локалне 
самоуправе.</p>
<p>*Службени гласник РС, број 86/2019</p>
<p>Члан 33в</p>
<p>Обвезник пореза на имовину дужан је да поднесе пореску 
пријаву надлежном органу јединице локалне самоуправе, 
осим у случају из члана 33б ст. 1. до 8. овог закона, у року од 30 дана, за:</p>
<p>1) имовину за коју настане пореска обавеза
, рачунајући од дана настанка пореске обавезе;</p>
<p>2) имовину за коју престане пореска обавеза
, рачунајући од дана престанка пореске обавезе;</p>
<p>3) имовину коју предузетник који води пословне књиге 
почне да евидентира у пословним књигама, рачунајући од дана евидентирања;</p>
<p>4) имовину коју предузетник који води пословне књиге 
престане да евидентира у пословним књигама, рачунајући од дана престанка 
евидентирања;</p>
<p>5) имовину у пословним књигама физичког лица које је 
изгубило својство предузетника који води пословне књиге (одјавом, по сили закона 
и др.), рачунајући од дана престанка тог својства;</p>
<p>6) непокретност за коју је обвезнику престало право на 
пореско ослобођење у складу са чланом 12. ст. 3. и 4. овог закона, рачунајући од 
184. дана од дана њеног уступања другом лицу ради остваривања прихода.</p>
<p>Изузетно од
става 1. овог 
члана, обвезник који води пословне књиге за имовину за коју је, у периоду од 1. 
јануара пореске године до 31. марта пореске године настала пореска обавеза или 
је дошло до друге промене из става 1. тач. 2) до 6) овог члана, пореску пријаву 
подноси у оквиру пријаве којом пријављује утврђени порез за пореску годину за 
све непокретности на територији исте јединице локалне самоуправе, или пријаву 
подноси након подношења те пријаве, до 31. марта пореске године.</p>
<p>Пореска пријава подноси се и за имовину за коју 
обвезник има право на пореско ослобођење.</p>
<p>*Службени гласник РС, број 95/2018</p>
<p>**Службени гласник РС, број 86/2019</p>
<p>Члан 33г</p>
<p>За имовину за коју је поднео пореску пријаву у складу 
са овим законом, обвезник који води пословне књиге дужан је да до 31. марта 
сваке следеће пореске године поднесе пореску пријаву са утврђеним порезом за ту 
годину.</p>
<p>За имовину за коју је поднео пореску пријаву у складу 
са овим законом, односно за коју се не подноси пореска пријава у складу са 
чланом 33б став 1. овог закона, обвезник који не води пословне књиге дужан је да 
поднесе пореску пријаву ако је дошло до промене од утицаја на висину пореске 
обавезе за ту имовину, о којој нису садржани подаци у поднетој пореској пријави 
или у другим подацима које је јавни бележник доставио надлежном органу јединице 
локалне самоуправе у складу са чланом 33б став 3. овог закона.</p>
<p>Пријава из става 2. овог члана подноси се од 1. до 31. 
јануара пореске године која следи години у којој је дошло до промене која се 
пријављује, осим у случају из члана 33в став 1. тачка 6) овог закона.</p>
<p>*Службени гласник РС, број 95/2018</p>
<p>**Службени гласник РС, број 86/2019</p>
<p>Члан 34.</p>
<p>Пореска пријава не подноси се за утврђивање пореза на 
наслеђе и поклон, односно пореза на пренос апсолутних права, по основу исправе 
коју је саставио, оверио или потврдио јавни бележник, односно правоснажне одлуке 
коју је јавни бележник донео у вршењу законом поверених јавних овлашћења, у 
случају кад у складу са чл. 17. и 29. овог закона пореска обавеза настаје даном 
састављања, овере или потврђивања исправе (у даљем тексту: извршење радње), 
односно даном правоснажности одлуке коју је донео јавни бележник, и то за:</p>
<p>1) наслеђе ствари и права из члана 14. овог закона 
остварено по основу правоснажног решења о наслеђивању које је донео јавни 
бележник у вршењу законом поверених јавних овлашћења;</p>
<p>2) поклон ствари и права из члана 14. овог закона 
остварен у оставинском поступку који спроводи јавни бележник у вршењу законом 
поверених јавних овлашћења, односно за поклон права на непокретности остварен по 
основу исправе коју је саставио, оверио или потврдио јавни бележник или 
правоснажне одлуке коју је донео јавни бележник;</p>
<p>3) пренос апсолутних права на непокретности. </p>
<p>Јавни бележник дужан је да исправу из става 1. овог 
члана, у року од 24 сата од тренутка извршења радње, односно правоснажну одлуку 
коју је донео у оквиру законом поверених јавних овлашћења, у року од 24 сата од 
дана правоснажности, по службеној дужности, кроз е-шалтер, односно кроз е-шалтер 
и преко СМО, достави органу надлежном за послове катастра.</p>
<p>Јавни бележник дужан је да уз исправу, односно одлуку 
из става 1. овог члана, на начин и у роковима из става 2. овог члана, достави:</p>
<p>1) изјашњење обвезника да ли постоје дугови, трошкови 
и други терети које је обвезник пореза на наслеђе дужан да исплати или на други 
начин намири из наслеђене имовине (у даљем тексту: дугови), односно да ли 
обвезник пореза на наслеђе и поклон сматра да има право на пореско ослобођење по 
основу члана 21. овог закона или на порески кредит по основу члана 22. овог 
закона, односно да ли обвезник пореза на пренос апсолутних права сматра да има 
право на пореско ослобођење по основу чл. 31. до 31б овог закона;</p>
<p>2) доказе од значаја за утврђивање пореске обавезе, 
односно изјаву купца првог стана из члана 36. став 2. овог закона, које му је 
доставио обвезник до извршења радње, односно до доношења одлуке;</p>
<p>3) податке о исправи коју је саставио, оверио или 
потврдио јавни бележник, односно о правоснажној одлуци коју је јавни бележник 
донео у вршењу законом поверених јавних овлашћења. </p>
<p>Орган надлежан за послове катастра дужан је да 
примљену исправу из става 1. овог члана и изјашњења, доказе, изјаву и податке из 
става 3. овог члана, одмах по пријему, по службеној дужности, кроз е-шалтер, 
достави пореском органу. </p>
<p>Даном истека рока из става 4. овог члана сматраће се 
да је порески орган сазнао за наслеђе и поклон, односно за пренос апсолутних 
права који се врши по основу исправе или одлуке из става 1. овог члана и да је 
примио изјашњење, доказе, изјаву и податке из става 3. овог члана.</p>
<p>Кад обвезник јавном бележнику није доставио, или није 
доставио све доказе од значаја за утврђивање пореске обавезе, које порески орган 
не може прибавити разменом података између државних органа преко СМО, односно 
кад није доставио изјашњење или изјаву из става 3. тач. 1) и 2) овог члана, 
обвезник је дужан да их на захтев пореског органа достави том органу у 
остављеном року у пореском поступку.</p>
<p>Ако обвезник у остављеном року не достави доказе, 
односно изјашњење или изјаву из става 3. тач. 1) и 2) овог члана, сматраће се да 
обвезник не располаже доказима, односно да изјава није поднета, односно да не 
постоје дугови, односно да обвезник нема право на пореско ослобођење или на 
порески кредит.</p>
<p>*Службени гласник РС, број 86/2019</p>
<p>Члан 35.</p>
<p>Обвезник пореза на наслеђе и поклон дужан је да поднесе пореску пријаву,
са одговарајућом документацијом потребном за 
утврђивање пореза у року од 30 дана од дана настанка пореске обавезе 
у смислу 
члана 17. ст. 1. до 4. овог закона, осим у 
случају из члана 34. овог закона.</p>
<p>Пријава из става 1. овог члана подноси се пореском 
органу – организационој јединици надлежној за територију на којој обвезник – 
физичко лице има пребивалиште, односно боравиште, односно пореском органу – 
организационој јединици надлежној за територију на којој обвезник – правно лице 
има седиште. </p>
<p>Изузетно од става 2. овог члана, пореска пријава за 
утврђивање пореза на поклон који за предмет има само непокретност, подноси се 
пореском органу – организационој јединици надлежној за територију на којој се 
налази непокретност коју порески обвезник прима на поклон.</p>
<p>Ако обвезник из 
става 2. овог члана нема 
пребивалиште, односно боравиште, односно нема седиште у Републици Србији, 
пријава се подноси пореском органу – 
организационој јединици надлежној за територију на којој се налази 
предмет наслеђа, односно поклона, или 
пореском органу – организационој јединици надлежној за територију у којој је 
оставилац, односно поклонодавац имао, или има пребивалиште, односно седиште.</p>
<p>Брисан је ранији став 5. (види члан 12. Закона - 
86/2019-29)</p>
<p>*Службени гласник РС, број 61/2007</p>
<p>**Службени гласник РС, број 47/2013</p>
<p>***Службени гласник РС, број 95/2018</p>
<p>****Службени гласник РС, број 86/2019</p>
<p>Члан 36.</p>
<p>Обвезник пореза на пренос апсолутних права дужан је 
да поднесе пореску пријаву у року од 30 дана од дана настанка пореске 
обавезе, у смислу члана 29. 
ст. 1. до 8. овог закона, са одговарајућом 
документацијом потребном за утврђивање пореза
, осим у случају из члана 34.
овог 
закона.</p>
<p>Обвезник пореза на пренос апсолутних права, за сврху 
остваривања права на пореско ослобођење из члана 31а овог закона,
пореском органу доставља
документацију из става 1. овог члана
и оверену изјаву купца да купује 
први стан за себе, односно за себе и одређене чланове његовог породичног 
домаћинства, као и друге доказе из којих произлази да су испуњени услови за 
ослобођење по том основу које му је пружио купац првог стана.</p>
<p>Садржину и образац изјаве из става 2. овог члана 
ближе уређује министар надлежан за послове финансија.</p>
<p>Пријава из става 1. овог члана подноси се пореском 
органу – организационој јединици надлежној за 
територију на којој се налази непокретност – у случају преноса 
апсолутних права на непокретности 
, односно давања грађевинског, 
односно водног земљишта у 
јавној својини у закуп из члана 23. став 2. овог закона.</p>
<p>У случају преноса осталих апсолутних права – пријава 
се подноси пореском органу – организационој 
јединици надлежној за територију на којој обвезник – физичко лице 
има пребивалиште, односно боравиште, односно 
– организационој јединици надлежној за територију 
на којој 
обвезник – правно лице 
има седиште.</p>
<p>Ако обвезник нема пребивалиште, односно боравиште, 
односно нема седиште у Републици Србији, за пренос апсолутних права из 
става 5. овог члана пријава се подноси пореском органу 
– организационој јединици надлежној за територију на којој је пренос остварен.</p>
<p>На истовремени пренос права својине на непокретности и 
осталих апсолутних права, као и на пренос из члана 24. тач. 3) и 4) овог закона 
пријава из става 1. овог члана подноси се пореском органу из става 5, односно 
става 6. овог члана.</p>
<p>У случају из члана 24а тачка 5) овог закона, у року од 
30 дана од дана закључења, односно правоснажности акта којим се врши деоба 
сувласничке заједнице, сувласници непокретности пореском органу из става 4. овог 
члана подносе пореску пријаву са документацијом из које се може утврдити да ли 
је деоба извршена у сразмери са идеалним сувласничким деловима.</p>
<p>*Службени гласник РС, број 135/2004</p>
<p>**Службени гласник РС, број 61/2007</p>
<p>***Службени гласник РС, број 5/2009</p>
<p>****Службени гласник РС, број 101/2010</p>
<p>*****Службени гласник РС, број 47/2013</p>
<p>*6Службени гласник РС, број 95/2018</p>
<p>*7Службени гласник РС, 
број 86/2019</p>
<p>Члан 36а</p>
<p>Брисан је  
(види члан 28. Закона - 95/2018-260)</p>
<p> Члан 37.</p>
<p>Брисан је 
(види члан 28. Закона - 95/2018-260)</p>
<p>Члан 38.</p>
<p>Престао је да важи (види 
Одлуку СУС – 45/2002-34)</p>
<p>Члан 38а</p>
<p>Престао је да важи члан 38а који је додат у броју 
135/2004 (види 
Одлуку УС - 57/2012-17)</p>
<p>Члан 38б</p>
<p>Порез на имовину утврђује се за календарску годину, 
применом одредаба овог закона, као и одлуке скупштине јединице локалне 
самоуправе на чијој територији се имовина налази о стопама пореза на имовину, 
одлуке којом су одређене зоне (укључујући и најопремљеније зоне) и акта о 
коефицијентима за непокретности у зонама, који важе на дан 15. децембра текуће 
године.</p>
<p>За имовину за коју пореска обавеза настане у току 
пореске године, порез на имовину за ту годину утврђује се за период од настанка 
пореске обавезе до истека те године, односно до престанка пореске обавезе у тој 
години.</p>
<p>*Службени гласник РС, број 47/2013</p>
<p>Члан 39.</p>
<p>Порез на имовину обвезник који не води пословне књиге 
плаћа тромесечно, у износу утврђеном решењем, сразмерном броју дана у тромесечју 
за које се порез плаћа у односу на пореску обавезу утврђену за пореску годину, у 
року од 45 дана од дана почетка тромесечја, на прописани уплатни рачун јавних 
прихода.</p>
<p>До доспелости пореске обавезе по решењу о утврђивању 
пореза на имовину за пореску годину, обвезник из става 1. овог члана порез плаћа 
аконтационо – у висини обавезе за последње тромесечје претходне пореске године.</p>
<p>Позитивну разлику између пореза утврђеног решењем 
органа јединице локалне самоуправе и аконтационо плаћеног пореза на имовину за 
тромесечје за које је пореска обавеза доспела, обвезник из става 1. овог члана 
дужан је да плати у року од 15 дана од дана достављања првостепеног решења о 
утврђивању пореза.</p>
<p>Ако је обвезник аконтационо платио више пореза него 
што је био дужан да плати према обавези утврђеној решењем, више плаћени порез 
урачунава се за намирење доспелог неизмиреног пореза на имовину за друге 
непокретности, или пореза за наредно тромесечје, или се обвезнику враћа на његов 
захтев.</p>
<p>Обвезник који не води пословне књиге за имовину за 
коју у току пореске године пореска обавеза настане, односно коју престане да 
евидентира у пословним књигама, односно за коју у току пореске године престане 
право на пореско ослобођење у складу са чланом 12. ст. 3. и 4. овог закона, 
порез за тромесечје у коме је дошло до те промене плаћа у сразмерном износу од 
дана те промене до истека тог тромесечја, у року од 45 дана од дана почетка 
тромесечја.</p>
<p>Изузетно од става 5. овог члана, ако решење о 
утврђеном порезу није достављено до истека рока од 45 дана од дана почетка 
тромесечја, или је период од достављања решења до истека тог рока краћи од 15 
дана, порез се плаћа у року од 15 дана од дана достављања решења.</p>
<p>Порез за тромесечја која следе тромесечју у коме је 
дошло до промене из става 5. овог члана у пореској години, плаћа се у складу са 
ст. 1. и 6. овог члана. </p>
<p>Ако се по протеку пореске године обвезнику утврди 
пореска обавеза за ту годину, утврђени порез се плаћа у року од 15 дана од дана 
достављања решења.</p>
<p>За имовину за коју пореска обавеза престане у току 
пореске године након утврђивања пореза за ту годину, утврђени порез умањује се 
за припадајући порез за ту имовину почев од дана престанка пореске обавезе.</p>
<p>Порез на имовину обвезник који не води пословне књиге 
може платити у мањем броју рата од законом прописаних, укључујући плаћање 
утврђеног пореза одједном, до доспелости пореске обавезе за свако тромесечје.
</p>
<p>На дуговани порез за свако тромесечје и на износе 
аконтација који нису плаћени у прописаном року, од наредног дана од дана 
доспелости обрачунава се камата.</p>
<p>*Службени гласник РС, број 95/2018</p>
<p>Члан 39а</p>
<p>Брисан је члан 39а који је додат у броју 135/2004 
(види члан 21. Закона – 5/2009-3)</p>
<p>Члан 39б.</p>
<p>Надлежни порески орган утврђује право на пореско 
ослобођење у складу са одредбама чл. 31а и 31б став 1. овог закона, на основу 
података којима располаже, изјаве купца из члана 36. став 2. 
овог закона, као и других доказа да су испуњени услови за остваривање тог права.</p>
<p>*Службени гласник РС, број 61/2007</p>
<p>**Службени гласник РС, број 95/2018</p>
<p>Члан 39в</p>
<p>Обвезник који води пословне књиге порез на имовину 
плаћа тромесечно, у износу који је сразмеран броју дана у тромесечју за које се 
порез плаћа у односу на пореску обавезу утврђену за пореску годину, у року од 45 
дана од дана почетка тромесечја, на прописани уплатни рачун јавних прихода. </p>
<p>До утврђивања пореза за пореску годину, обвезник из 
става 1. овог члана порез на имовину плаћа аконтационо, у висини обавезе за 
последње тромесечје претходне пореске године.</p>
<p>Обвезник из става 1. овог члана дужан је да позитивну 
разлику између утврђеног и аконтационо плаћеног пореза на имовину за прво 
тромесечје, плати до 31. марта пореске године. </p>
<p>Ако је износ утврђеног пореза на имовину који се плаћа 
за прво тромесечје пореске године, мањи од аконтационо плаћеног пореза за то 
тромесечје, обвезник из става 1. овог члана пореску обавезу за друго тромесечје 
умањује за износ више плаћеног пореза за прво тромесечје те године.</p>
<p>Обвезник који води пословне књиге, за имовину за коју 
пореска обавеза настане, односно коју почне да евидентира у пословним књигама, 
односно за коју престане право на пореско ослобођење у складу са чланом 12. ст. 
3. и 4. овог закона, у току пореске године, и то:</p>
<p>1) у првом тромесечју пореске године – порез за прво 
тромесечје плаћа до 31. марта пореске године, у сразмерном износу од дана те 
промене до 31. марта пореске године;</p>
<p>2) у другом, трећем или четвртом тромесечју пореске 
године – порез за тромесечје у коме је дошло до те промене плаћа у сразмерном 
износу од дана те промене до истека тог тромесечја, у року од 45 дана од дана 
почетка тромесечја, а ако је рок од те промене до истека рока за плаћање краћи 
од 30 дана – у року од 30 дана од дана тe промене; </p>
<p>3) за тромесечја у пореској години која следе 
тромесечју у коме је дошло до те промене порез плаћа у року од 45 дана од дана 
почетка сваког тромесечја. </p>
<p>Физичко лице које постане oбвезник који води пословне 
књиге, за имовину коју евидентира у пословним књигама порез утврђује 
самоопорезивањем од дана евидентирања а плаћа у роковима из ст. 1, 3. и 5. овог 
члана. </p>
<p>За имовину из члана 33в став 1. тач. 4) и 5) овог 
закона обвезник престаје да врши утврђивање пореза самоопорезивањем од дана 
престанка евидентирања у пословним књигама, односно од дана престанка својства 
обвезника који води пословне књиге, од када орган јединице локалне самоуправе за 
ту имовину порез утврђује решењем. </p>
<p>За имовину за коју пореска обавеза престане у току 
пореске године након утврђивања пореза за ту годину, утврђени порез умањује се 
за припадајући порез за ту имовину почев од дана престанка пореске обавезе.</p>
<p>Порез на имовину обвезник који води пословне књиге 
може платити у мањем броју рата од законом прописаних, укључујући плаћање 
утврђеног пореза одједном, до доспелости пореске обавезе за свако тромесечје.
</p>
<p>На дуговани порез за свако тромесечје и на износе 
аконтација који нису плаћени у прописаном року, од наредног дана од дана 
доспелости обрачунава се камата.</p>
<p>*Службени гласник РС, број 95/2018</p>
<p>Члан 40.</p>
<p>Порез на наслеђе и поклон и порез на пренос апсолутних 
права утврђују се решењем пореског органа а плаћају у року од 15 дана од дана 
достављања решења.</p>
<p>Порески орган из става 1. овог члана дужан је да у 
електронском облику води евиденцију о уговореној, односно тржишној вредности 
имовине која је предмет опорезивања, а Пореска управа – Централа дужна је да 
обезбеди електронску базу обједињених података за територију Републике Србије.</p>
<p>Евиденција из става 2. овог члана садржи нарочито 
податке о: обвезнику, локацији и врсти имовине, пријављеној и утврђеној пореској 
основици, те утврђеном и наплаћеном порезу.</p>
<p>*Службени гласник РС, број 47/2013</p>
<p>Члан 41.</p>
<p>Престао је да важи (види члан 192. Закона – 
80/2002-1)</p>
<p>Јемство</p>
<p>Члан 42.</p>
<p>Лице на које је пренето апсолутно право, односно 
поклонодавац, јемчи супсидијарно за плаћање пореза на пренос апсолутних права, 
односно за плаћање пореза на поклон.</p>
<p>Лице на које је пренето апсолутно право, односно 
поклонодавац, који се уговором обавезао да плати порез на пренос апсолутних 
права, односно порез на поклон, јемчи солидарно за плаћање тог пореза.</p>
<p>Обавеза достављања уговора и других исправа пореском органу 
и јединици локалне самоуправе</p>
<p>*Службени гласник РС, број 95/2018</p>
<p>Члан 42а</p>
<p>Основни суд на подручју на коме нису именовани јавни 
бележници, дужан је да исправу коју је саставио, односно оверио, односно 
потврдио, или правоснажну одлуку коју је донео у оквиру законом поверених јавних 
овлашћења, достави у року од десет дана од дана извршења те радње, односно 
правоснажности, и то: </p>
<p>1) исправу, односно одлуку којом се стиче, односно 
преноси право на непокретности из члана 2. став 1. овог закона – надлежном 
органу јединице локалне самоуправе;</p>
<p>2) исправу, односно одлуку којом се стиче, односно 
преноси, право својине или друго право из чл. 14, 23. и 24. овог закона – 
надлежном пореском органу.</p>
<p>Суд је дужан да, у року од десет дана од дана 
правоснажности:</p>
<p>1) одлуку којом се стиче, односно преноси право на 
непокретности из члана 2. став 1. овог закона, достави надлежном органу јединице 
локалне самоуправе; </p>
<p>2) одлуку којом се врши пренос или утврђује право из 
чл. 14, 23. и 24. овог закона, достави надлежном пореском органу.</p>
<p>Државни, односно други орган или лице са јавним 
овлашћењем (осим јавног бележника) дужан је да, у року од десет дана од дана 
правоснажности:</p>
<p>1) акт којим се стиче, односно преноси право на 
непокретности из члана 2. став 1. овог закона достави надлежном органу јединице 
локалне самоуправе;</p>
<p>2) акт којим се стиче, односно преноси, право својине 
или друга права из чл. 14, 23. и 24. овог закона достави надлежном пореском 
органу.</p>
<p>Исправе из ст. 1. до 3. овог члана достављају се у 
електронском облику.</p>
<p>Јединици локалне самоуправе која нема техничких 
могућности да исправе из ст. 1. до 3. овог члана прима у електронском облику, о 
чему обавештава органе и лица која су дужна да изврше достављање, достављање се 
врши у писаном облику.</p>
<p>Завод за интелектуалну својину дужан је да надлежном 
пореском органу достави примљени уговор, односно исправу о обављеном преносу 
права интелектуалне својине, у року од десет дана од дана пријема.</p>
<p>*Службени гласник РС, број 95/2018</p>
<p></p>
<p>Део шести</p>
<p>КАЗНЕНЕ ОДРЕДБЕ</p>
<p>Члан 43.</p>
<p>Брисан је (види члан 22. Закона – 5/2009-3)</p>
<p>Члан 44.</p>
<p>Престао је да важи (види члан 85. Закона - 68/2014-3)</p>
<p>Део седми</p>
<p>ПРЕЛАЗНЕ И ЗАВРШНЕ ОДРЕДБЕ</p>
<p> Члан 45.</p>
<p>Не плаћа се порез на имовину на права на 
непокретности за која је уговором о страном улагању, закљученим пре 1. јануара 
1992. године у складу са законом, утврђено да се неће уводити нове пореске 
обавезе.</p>
<p>Не плаћа се порез на пренос апсолутних права на 
непокретности по одредбама овог закона на који се, по прописима који су били у 
примени када је основ преноса настао и пренос извршен у складу са прописима, а 
до ступања на снагу овог закона, овај порез није плаћао.</p>
<p>Члан 46.</p>
<p>Стопе пореза на имовину из члана 11. тачка 2) овог 
закона примењују се на права на непокретности обвезника који води пословне 
књиге, ако су на дан 31. децембра 2000. године припадала обвезнику који не води 
пословне књиге.</p>
<p>Члан 47.</p>
<p>Порез на наслеђе и поклон, односно порез на пренос 
апсолутних права, за чије утврђивање и наплату је поступак започет по прописима 
који су важили до почетка примене овог закона, у коме до дана ступања на снагу 
овог закона није донето првостепено решење, утврдиће се применом прописа који су 
важили у моменту када је поступак започет, ако је то повољније за обвезника.</p>
<p>Члан 48.</p>
<p>Даном ступања на снагу овог закона престаје да важи 
Закон о порезима на имовину ("Службени гласник РС", бр. 43/94, 53/95, 54/96, 
42/98, 18/99, 21/99, 27/99, 33/99, 48/99 и 54/99), осим одредаба чл. 2–13. које 
престају да важе 1. јула 2001. године.</p>
<p>До доношења подзаконских аката на основу овлашћења из 
овог закона, примењиваће се Правилник о начину утврђивања основице пореза на 
имовину ("Службени гласник РС", бр. 8/96 и 7/99), Правилник о садржају пореске 
пријаве за утврђивање пореза на наслеђе и поклон и пореза на промет 
непокретности и права ("Службени гласник РС", бр. 19/92 и 11/93) и Правилник о 
садржају пореске пријаве за утврђивање пореза на имовину ("Службени гласник РС", 
бр. 9/97 и 46/98).</p>
<p>Члан 49.</p>
<p>Одредбе чл. 2–13. овог закона примењују се од 1. јула 
2001. године.</p>
<p>Порез на имовину по одредбама чл. 2–13. овог закона 
утврђује се за раздобље од 1. јула до 31. децембра 2001. године, а порез на 
имовину утврђен решењем надлежног пореског органа за 2001. годину по одредбама 
чл. 2–12. Закона о порезима на имовину ("Службени гласник РС", бр. 43/94, 53/95, 
54/96, 42/98, 18/99, 21/99, 27/99, 33/99, 48/99 и 54/99) плаћа се у висини и 
роковима утврђеним решењем за прво и друго тромесечје 2001. године.</p>
<p>Члан 50.</p>
<p>Овај закон ступа на снагу осмог дана од дана 
објављивања у "Службеном гласнику Републике Србије".</p>
<p></p>
<p>ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ" ЗАКОНА</p>
<p>Закон о изменама и допунама Закона о порезима на 
имовину: "Службени гласник РС", број 80/2002-26</p>
<p>Члан 5.</p>
<p>Овај закон ступа на снагу осмог дана од дана 
објављивања у "Службеном гласнику Републике Србије", осим одредаба чл. 1. и 2. 
које се примењују од 1. јануара 2003. године.</p>
<p>Закон о изменама и допунама Закона о порезима на 
имовину: "Службени гласник РС", број 135/2004-50</p>
<p>Члан 34.</p>
<p>Обвезницима пореза на имовину, осим пореза на наслеђе 
и поклон и пореза на пренос апсолутних права, који надлежном пореском органу 
нису поднели, односно нису на прописани начин поднели пореску пријаву, а којима 
није утврђена пореска обавеза, неће се утврђивати порез за обавезе настале по 
том основу до 31. децембра 2004. године, нити против њих покретати прекршајни 
поступак, ако пореску пријаву поднесу надлежном пореском органу, на прописаном 
обрасцу, до 31. јануара 2005. године.  </p>
<p>Члан 35.</p>
<p>За пренос хартија од вредности уз накнаду у новцу, 
извршен до 31. децембра 2004. године, пореска пријава се подноси и порез на 
пренос апсолутних права утврђује и плаћа на начин и по поступку уређеном 
прописима који су били на снази у време настанка пореске обавезе. 
 
</p>
<p>Члан 36.</p>
<p>Одредбе чл. 1. до 9, члана 10. ст. 6. и 7, члана 15. 
став 3, чл. 18. и 19, члана 23. став 4, члана 25. став 2, члана 27. став 1, 
члана 28. ст. 2. и 3. и чл. 31. и 32. овог закона примењиваће се од 1. јануара 
2005. године.  </p>
<p>Члан 37.</p>
<p>Овај закон ступа на снагу наредног дана од дана 
објављивања у "Службеном гласнику Републике Србије".</p>
<p>Закон о изменама и допунама Закона о порезима на 
имовину: "Службени гласник РС", број 61/2007-14</p>
<p>Члан 25.</p>
<p>Пропис из члана 19. овог закона министар надлежан за 
послове финансија донеће у року од 30 дана од дана ступања на снагу овог закона. 
 
</p>
<p>Члан 26.</p>
<p>Обвезник пореза на имовину из члана 2. Закона о 
порезима на имовину ("Службени гласник РС", бр. 26/01, 45/02 – СУС, 80/02, 80/02 
– др. закон и 135/04) који је до 31. децембра 2008. године Пореској управи 
поднео пореску пријаву није у обавези да за исту имовину подноси нову пријаву 
због ненадлежности органа за утврђивање тог пореза.  </p>
<p>У случају из става 1. овог члана, Пореска управа ће 
пореску пријаву проследити надлежном органу јединице локалне самоуправе на чијој 
територији се непокретност налази, ако са том јединицом није закључен уговор из 
члана 62. став 1. Закона о финансирању локалне самоуправе ("Службени гласник 
РС", број 62/06).  </p>
<p>Члан 27.</p>
<p>Право на пореско ослобођење у складу са чланом 16. 
овог закона може се остварити само на основу уговора о купопродаји првог стана 
овереног после ступања на снагу овог закона.</p>
<p>Члан 28.</p>
<p>Порез на наслеђе и поклон, односно порез на пренос 
апсолутних права, за чије утврђивање је поступак започет по прописима који су 
важили до дана ступања на снагу овог закона, утврдиће се применом закона који је 
био на снази у време настанка пореске обавезе.</p>
<p>Порез на наслеђе и поклон, односно порез на пренос 
апсолутних права, за чије утврђивање пореска обавеза настане даном сазнања 
надлежног пореског органа у смислу члана 17. став 5. и члана 29. став 6. Закона 
о порезима на имовину ("Службени гласник РС", бр. 26/01, 45/02 – СУС, 80/02, 
80/02 – др. закон и 135/04), након ступања на снагу овог закона, утврдиће се 
применом одредаба овог закона.</p>
<p>Члан 29.</p>
<p>Одредбе чл. 3. и 22. овог закона примењиваће се од 1. 
јануара 2007. године.</p>
<p>Одредбе члана 4. овог закона примењиваће се од 1. 
јануара 2008. године.  </p>
<p>Члан 30.</p>
<p>Овај закон ступа на снагу осмог дана од дана 
објављивања у "Службеном гласнику Републике Србије".</p>
<p>Закон о изменама и допунама Закона о порезима на 
имовину: "Службени гласник РС", број 5/2009-3</p>
<p>Члан 24.</p>
<p>Порез на наслеђе и поклон, односно порез на пренос 
апсолутних права, за пренос хартија од вредности и удела у правном лицу по 
основу уговора или другог акта закљученог до дана ступања на снагу овог закона, 
односно по основу одлуке суда која је постала правоснажна до дана ступања на 
снагу овог закона, утврдиће се и платити применом Закона о порезима на имовину 
("Службени гласник РС", бр. 26/01, 45/02 – СУС, 80/02, 80/02 – др. закон, 135/04 
и 61/07).  </p>
<p>Члан 25.</p>
<p>Одредбе чл. 1, 2, 3, 4, 16. и 17. овог закона 
примењиваће се од 1. јануара 2009. године.  </p>
<p>Члан 26.</p>
<p>Овај закон ступа на снагу осмог дана од дана 
објављивања у "Службеном гласнику Републике Србије".</p>
<p>Закон о изменама и допунама Закона о порезима на 
имовину: "Службени гласник РС", број 101/2010-240</p>
<p>Члан 31.</p>
<p>Брисан је (види члан 7. Закона - 78/2011-248)</p>
<p>Члан 32.</p>
<p>Пореске пријаве за утврђивање пореза на имовину за 
2011. годину, на права из члана 2. став 1. тач. 5а) и 6) овог закона, дужни су 
да до 31. марта 2011. године поднесу обвезници који за ту имовину нису поднели 
пореску пријаву и обвезници који воде пословне књиге.</p>
<p>Брисан је став 2. (види члан 7. Закона - 78/2011-248)</p>
<p>Члан 33.</p>
<p>Брисан је (види члан 6. Закона - 24/2011-66)</p>
<p>Члан 34.</p>
<p>Брисан је (види члан 6. Закона - 24/2011-66)</p>
<p>Члан 35.</p>
<p>Порез на наслеђе и поклон, односно порез на пренос 
апсолутних права, не плаћа се код конверзије права коришћења, односно права 
закупа, у право својине на грађевинском земљишту, у складу са законом којим се 
уређују планирање и изградња.</p>
<p>Члан 36.</p>
<p>Порез на наслеђе и поклон, односно порез на пренос 
апсолутних права, по основу уговора или другог акта закљученог до дана ступања 
на снагу овог закона, односно по основу одлуке суда која је постала правоснажна 
до дана ступања на снагу овог закона, односно по основу решења надлежног 
управног органа које је постало коначно до дана ступања на снагу овог закона, за 
који пореска обавеза није пријављена у прописаним роковима па је настала даном 
сазнања надлежног пореског органа након ступања на снагу овог закона, утврдиће 
се и платити применом Закона о порезима на имовину ("Службени гласник РС", бр. 
26/01, 45/02 – СУС, 80/02, 80/02 – др. закон, 135/04, 61/07 и 5/09). 
 
</p>
<p>У случају из става 1. овог члана, неће се утврђивати 
порез на наслеђе и поклон, односно порез на пренос апсолутних права, код 
конверзије права коришћења, односно права закупа, у право својине на 
грађевинском земљишту, у складу са законом којим се уређују планирање и 
изградња.</p>
<p>Члан 37.</p>
<p>Овај закон ступа на снагу 1. јануара 2011. године.</p>
<p>Закон о изменама и допунама Закона о порезима на 
имовину: "Службени гласник РС", број 24/2011-66</p>
<p>Члан 7.</p>
<p>Порез на имовину за 2011. годину, утврдиће се 
применом највише одговарајуће пореске стопе из члана 11. став 1. Закона о 
порезима на имовину ("Службени гласник РС", бр. 26/01, 45/02 – СУС, 80/02, 80/02 
– др. закон, 135/04, 61/07, 5/09 и 101/10) на права на непокретности обвезника 
који води пословне књиге, односно обвезника који не води пословне књиге, осим 
ако скупштина јединице локалне самоуправе у року од 60 дана од дана ступања на 
снагу овог закона, донесе одлуку којом ће утврдити ниже стопе пореза од 
наведених.</p>
<p>За непокретност обвезника који не води пословне 
књиге, за коју је том обвезнику утврђен порез на имовину за 2010. годину, за 
одговарајућу површину исте непокретности, пореска обавеза истом обвезнику за 
2011. годину, применом овог закона, може бити утврђена у износу не већем од 60% 
у односу на пореску обавезу утврђену за 2010. годину.</p>
<p>Члан 8.</p>
<p>Одредбе чл. 1, 2. и 3. овог закона примењиваће се од 
1. јануара 2011. године.</p>
<p>Члан 9.</p>
<p>Овај закон ступа на снагу осмог дана од дана 
објављивања у "Службеном гласнику Републике Србије".</p>
<p>Закон о изменама и допунама Закона о порезима на 
имовину: "Службени гласник РС", број 78/2011-248</p>
<p>Члан 6.  </p>
<p>Порез на имовину за 2012. годину за непокретност 
обвезника који не води пословне књиге, за одговарајућу површину исте 
непокретности, не може бити утврђен у већем износу од припадајуће пореске 
обавезе тог обвезника за 2011. годину.</p>
<p> Члан 8.</p>
<p>Одредбе чл. 1, 2, 3. и 6. овог закона примењиваће се 
од 1. јануара 2012. године.</p>
<p>Одредбе чл. 4. и 5. овог закона примењиваће се од 1. 
септембра 2012. године.</p>
<p>Члан 9.</p>
<p>Овај закон ступа на снагу осмог дана од дана 
објављивања у "Службеном гласнику Републике Србије".</p>
<p>Закон о изменама и допунама Закона о порезима на 
имовину: "Службени гласник РС", број 47/2013-3</p>
<p>Члан 36.</p>
<p>Јединице локалне самоуправе дужне су да, након 
ступања на снагу овог закона а најкасније до 30. новембра 2013. године, за 
потребе утврђивања пореза на имовину за 2014. годину у складу са овим законом 
објаве:</p>
<p>1) одлуку о стопама пореза на имовину;</p>
<p>2) одлуку којом су одредиле зоне, са назнаком зона 
које се сматрају најопремљенијим, на својој територији;</p>
<p>3) акт којим су утврдиле просечне цене одговарајућих 
непокретности по зонама;</p>
<p>4) акт о коефицијентима за непокретности у зонама.</p>
<p>Ако ни у зонама, ни у граничним зонама није било 
промета одговарајућих непокретности у периоду од 1. јануара 2013. године до 30. 
септембра 2013. године, јединица локалне самоуправе дужна је да, у року из става 
1. овог члана, објави просечну вредност квадратног метра одговарајућих 
непокретности на основу којих је за 2013. годину утврђена основица пореза на 
имовину за непокретности обвезника који не воде пословне књиге у најопремљенијој 
зони.</p>
<p>Од 1. јануара 2014. године скупштина јединице локалне 
самоуправе може одлуком обавезати пореске обвезнике који не воде пословне књиге 
да поднесу пореске пријаве, за сву или за одређену имовину која је предмет 
опорезивања порезом на имовину на територији те јединице локалне самоуправе, за 
коју су обвезници поднели и за коју нису поднели поднели пореску пријаву. 
 
</p>
<p>Члан 37.</p>
<p>Обвезници пореза на имовину који не воде пословне 
књиге којима је за пољопривредно, односно шумско земљиште, пореска обавеза 
настала до дана ступања на снагу овог закона, нису у обавези да за то земљиште 
подносе пореску пријаву, осим у случају из члана 36. став 3. овог закона.</p>
<p>Обвезницима пореза на имовину (који воде и који не 
воде пословне књиге), којима је до почетка примене овог закона настала пореска 
обавеза а за коју нису поднели пореску пријаву, због чега им порез није утврђен, 
обавезу пореза на имовину до 31. децембра 2013. године, утврђује орган јединице 
локалне самоуправе решењем, применом прописа који су били на снази у години за 
коју се порез на имовину утврђује.</p>
<p>Лица која од 1. јануара 2014. године постану 
обвезници пореза на имовину у складу са чланом 2. овог закона, за непокретности 
из члана 1. овог закона, на које се до 31. децембра 2013. године порез на 
имовину није плаћао, дужна су да надлежном органу јединице локалне самоуправе на 
чијој територији се непокретност налази, поднесу пореске пријаве до 31. марта 
2014. године.</p>
<p>Члан 38.</p>
<p>Порез на наслеђе и поклон, односно порез на пренос 
апсолутних права, за чије утврђивање је поступак започет по прописима који су 
важили до дана ступања на снагу овог закона, утврдиће се применом закона који је 
био на снази у време настанка пореске обавезе.</p>
<p>Изузетно од става 1. овог члана, решењем надлежног 
пореског органа обуставиће се поступак утврђивања пореза на наслеђе и поклон, 
односно пореза на пренос апсолутних права, који је започет до почетка примене 
чл. 12, 17, 18. и 19. овог закона за преносе који применом тих одредаба престају 
да буду предмет опорезивања порезом на наслеђе и поклон, односно порезом на 
пренос апсолутних права.</p>
<p>Порез на наслеђе и поклон, односно порез на пренос 
апсолутних права, по основу наслеђа, поклона или преноса апсолутних права, за 
који пореска обавеза није пријављена у прописаним роковима па је настала даном 
сазнања надлежног пореског органа након ступања на снагу овог закона, утврдиће 
се и платити применом закона којим се уређују порези на имовину који је био на 
снази на дан на који би пореска обавеза настала у складу са чланом 17. ст. 1. до 
4, односно чланом 29. ст. 1. до 7. Закона о порезима на имовину („Службени 
гласник РС”, бр. 26/01, 45/02 – СУС, 80/02, 80/02 – др. закон, 135/04, 61/07, 
5/09, 101/10, 24/11, 78/11 и 57/12 – УС) да је пријављена у прописаном року.</p>
<p>Члан 39.</p>
<p>Одредбе чл. 1. до 11. и чл. 25, 27. и 31. до 33. овог 
закона примењиваће се од 1. јануара 2014. године, осим одредбе члана 10. став 4. 
овог закона која ће се примењивати од 1. јануара 2016. године.</p>
<p>Од 1. јануара 2014. године до 31. децембра 2015. 
године порез на имовину не плаћа се на водно земљиште, као и на водне објекте за 
које је издата правоснажна водна сагласност, односно за које се водна дозвола не 
издаје у складу са законом којим се уређују воде, осим на објекте за узгој риба 
(рибњаке).</p>
<p>Члан 40.</p>
<p>Овај закон ступа на снагу наредног дана од дана 
објављивања у „Службеном гласнику Републике Србије”.</p>
<p>Закон о изменама и допунама Закона о порезима на 
имовину: "Службени гласник РС", број 95/2018-260</p>
<p>Члан 33. </p>
<p>Порез на имовину утврђиваће се и плаћати у складу са овим законом 
почев за 2019. годину.</p>
<p>Јединица локалне самоуправе може, до 31. децембра 2018. године, 
донети одлуку којом се неизграђено грађевинско земљиште на њеној територији, 
које се користи искључиво за гајење биљака, односно садног материјала, односно 
шума, за сврху утврђивања основице пореза на имовину за 2019. годину, разврстава 
у пољопривредно, односно у шумско земљиште.</p>
<p>За утврђивање пореза на имовину за 2019. годину, јединице локалне 
самоуправе дужне су да, до 31. децембра 2018. године:</p>
<p>1) утврде и објаве просечне цене квадратног метра другог земљишта у 
зонама;</p>
<p>2) у случају из става 2. овог члана утврде и објаве просечне цене 
грађевинског, пољопривредног, односно шумског земљишта у зонама.</p>
<p>Одлуке из ст. 2. и 3. овог члана примењиваће се код утврђивања пореза 
на имовину за 2019. годину ако су донете и објављене до 31. децембра 2018. 
године, на начин на који се објављују општи акти јединице локалне самоуправе 
која их је донела и на њеној интернет страни. </p>
<p>Просечне цене квадратног метра одговарајућих непокретности у зонама, 
осим просечних цена из става 3. овог члана, које су утврђене на основу цена у 
промету у зонама или граничним зонама, дефинисаним чланом 6. став 7. Закона о 
порезима на имовину („Службени гласник РС”, бр. 26/01, 45/02 – СУС, 80/02, 80/02 
– др. закон, 135/04, 61/07, 5/09, 101/10, 24/11, 78/11, 57/12 – УС, 47/13 и 
68/14 – др. закон) и објављене до 30. новембра 2018. године у складу са тим 
законом, примењиваће се код утврђивања пореза на имовину за 2019. годину.</p>
<p>Члан 34. </p>
<p>До 31. јануара 2019. године пореске пријаве за утврђивање пореза на 
имовину дужни су да поднесу обвезници пореза на имовину који не воде пословне 
књиге за непокретности које се, у складу са овим законом, разврставају у 
друкчију групу у односу на групу у коју су биле разврстане за сврху утврђивања 
пореза на имовину за 2018. годину, ако о томе нису садржани подаци у поднетој 
пореској пријави.</p>
<p>До 31. јануара 2019. године пореске пријаве за утврђивање пореза на 
имовину дужни су да поднесу обвезници пореза на имовину за зграде у изградњи за 
које пореска обавеза настаје 1. јануара 2019. године у складу са чланом 7. овог 
закона.</p>
<p>Члан 35. </p>
<p>Ако јединица локалне самоуправе одлуком пропише да се неизграђено 
грађевинско земљиште на њеној територији, које се користи искључиво за гајење 
биљака, односно садног материјала, односно шума, за сврху утврђивања основице 
пореза на имовину разврстава у пољопривредно, односно у шумско земљиште, та 
одлука примењиваће се код утврђивања пореза на имовину за 2019. годину ако је 
објављена до 31. децембра 2018. године, на начин на који се објављују њени општи 
акти и на њеној интернет страни. </p>
<p>Члан 36.</p>
<p>Порез на наслеђе и поклон, односно порез на пренос апсолутних права, 
за чије утврђивање је поступак започет по прописима који су важили до почетка 
примене овог закона, утврдиће се применом закона који је био на снази на дан 
настанка пореске обавезе.</p>
<p>Порез на наслеђе и поклон, односно порез на пренос апсолутних права, 
по основу наслеђа, поклона или преноса апсолутних права, за који пореска обавеза 
није пријављена у прописаним роковима па је настала даном сазнања надлежног 
пореског органа након ступања на снагу овог закона, утврдиће се и платити 
применом закона којим се уређују порези на имовину који је био на снази на дан 
на који би пореска обавеза настала у складу са чланом 17. ст. 1. до 4, односно 
чланом 29. ст. 1. до 6. Закона о порезима на имовину („Службени гласник РС”, бр. 
26/01, 45/02 – СУС, 80/02, 80/02 – др. закон, 135/04, 61/07, 5/09, 101/10, 
24/11, 78/11, 57/12 – УС, 47/13 и 68/14 – др. закон) да је пријављена у 
прописаном року.</p>
<p>За наслеђе и поклон непокретности за које је настанак пореске обавезе 
одложен до престанка права плодоуживања у складу са чланом 17. став 3. Закона о 
порезима на имовину („Службени гласник РС”, бр. 26/01, 45/02 – СУС, 80/02, 80/02 
– др. закон, 135/04, 61/07, 5/09, 101/10, 24/11, 78/11, 57/12 – УС, 47/13 и 
68/14 – др. закон), која је отуђена пре почетка примене овог закона пореска 
обавеза настаје даном ступања на снагу овог закона.</p>
<p>За наслеђе и поклон за које је настанак пореске обавезе одложен у 
складу са чланом 17. став 4. Закона о порезима на имовину („Службени гласник 
РС”, бр. 26/01, 45/02 – СУС, 80/02, 80/02 – др. закон, 135/04, 61/07, 5/09, 
101/10, 24/11, 78/11, 57/12 – УС, 47/13 и 68/14 – др. закон), пореска обавеза 
настаје даном ступања на снагу овог закона.</p>
<p>Члан 37.</p>
<p>Овај закон ступа на снагу осмог дана од дана објављивања у „Службеном 
гласнику Републике Србије”.</p>
<p>Закон о изменама и допунама Закона о порезима на 
имовину: "Службени гласник РС", број 86/2019-29</p>
<p>Члан 14.</p>
<p>Овај закон ступа на снагу 1. јануара 2020. 
године.</p>
<p></p>

